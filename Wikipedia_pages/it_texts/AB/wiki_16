{"id": "40880", "revid": "1979289", "url": "https://it.wikipedia.org/wiki?curid=40880", "title": "Camerun", "text": "Il Camerun (pron. o ), ufficialmente Repubblica del Camerun (in francese \"R\u00e9publique du Cameroun\", in inglese \"Republic of Cameroon\"), \u00e8 una repubblica unitaria dell'Africa equatoriale la cui capitale \u00e8 Yaound\u00e9.\nIl Camerun \u00e8 delimitato a nord-ovest dalla Nigeria, a nord-est dal Ciad, a est dalla Repubblica Centrafricana, a sud-est dalla Repubblica del Congo, e a sud dalla Guinea Equatoriale e dal Gabon. La costa del Camerun si affaccia sul golfo di Guinea, nell'oceano Atlantico. Il suo territorio si allunga per quasi 1.000 chilometri dalle regioni dell'Africa sudanese fin quasi all'Equatore e vede una notevole variet\u00e0 di climi e ambienti, che passano dalla savana arida del nord, alla savana arborata nelle zone centrali, alle lussureggianti foreste pluviali equatoriali del centro e del sud. Il territorio \u00e8 costituito per la maggior parte da un vasto altopiano ondulato, che ricopre pressoch\u00e9 tutta la regione centrale e meridionale; pianure alluvionali si estendono lungo la costa atlantica e nel nord, dove il rilievo digrada verso la depressione del lago Ciad.\nIl Camerun conta oltre 200 diverse etnie e gruppi linguistici. \u00c8 noto inoltre per i suoi stili musicali nativi, in particolare il bikutsi e il makossa. Le lingue ufficiali sono il francese (maggioritario) e l'inglese. Tra le popolazioni che abitarono questo territorio vi fu la civilt\u00e0 di Sao intorno al lago Ciad e i cacciatori-raccoglitori Baka nella foresta pluviale del sud-est. Gli esploratori portoghesi raggiunsero la costa nel XV secolo e denominarono il delta del Wouri \"Rio dos Camar\u00f5es\" (\"Fiume dei gamberi\"), nome da cui deriva \"Camerun\". I soldati Fulani fondarono nel nord l'Emirato di Adamawa durante il XIX secolo, e vari gruppi etnici del nord-ovest e dell'ovest stabilirono propri centri di potere.\nIl Camerun divenne colonia tedesca nel 1884, \"Deutsche Kolonie Kamerun\", ma dopo la prima guerra mondiale il territorio venne suddiviso tra la Francia e il Regno Unito, con mandati della Lega delle Nazioni. Il partito Unione dei Popoli del Camerun (UPC) sostenne l'indipendenza, ma venne bandito negli anni cinquanta. Ci furono scontri tra le forze francesi e camerunesi fino al 1971. Nel 1960 il Camerun francese divenne indipendente con il nome di Repubblica del Camerun sotto la guida del Presidente Ahmadou Ahidjo. La parte meridionale del Camerun britannico si fuse nel 1961 per formare la Repubblica federale del Camerun. Il paese venne rinominata Unito, Repubblica Unita del Camerun nel 1972 e la Repubblica del Camerun nel 1984.\nRispetto ad altri paesi africani il Camerun gode di stabilit\u00e0 politica e sociale. Ci\u00f2 ha consentito lo sviluppo dell'agricoltura, di strade, ferrovie, e di un'importante industria legata al petrolio e al legname. Tuttavia un gran numero di camerunesi vive in povert\u00e0 su un'agricoltura di sussistenza. La comunit\u00e0 anglofona ha chiesto un maggiore decentramento e persino la secessione dell'ex territorio britannico.\nIl Camerun \u00e8 una Repubblica presidenziale monocamerale il cui presidente \u00e8 Paul Biya.\nStoria.\nL'insediamento umano nel territorio dell'odierno Camerun risale al Neolitico. Le popolazioni che pi\u00f9 a lungo popolarono la regione furono i Pigmei e i Baka. La cultura Sao sorse intorno al lago Ciad intorno al 500 d.C., e successivamente sempre intorno a questo lago si svilupparono l'Impero Kanem e poi l'Impero Bornu. Altri centri di potere sorsero nelle regioni occidentali.\nI marinai portoghesi raggiunta la costa nel 1472, e vista l'abbondanza di gamberetti e gamberi nel fiume Wouri denominarono la regione \"Rio dos Camar\u00f5es\" (in portoghese, 'Fiume dei Gamberi'), da cui il nome \"Camerun\". Le popolazioni autoctone erano rappresentate per la maggior parte da Douala lungo le coste e fulani all'interno, dove praticavano per lo pi\u00f9 la pastorizia. Nel corso dei secoli seguenti, gli interessi europei riguardarono gli scambi con i popoli costieri, e i missionari cristiani si spinsero verso l'interno. All'inizio del XIX secolo Modibo Adama guid\u00f2 i soldati Fulani in un jih\u0101d nel nord contro le popolazioni non-musulmane fondando l'emirato di Adamawa. La fuga delle popolazioni anticamente insediate port\u00f2 ad una grande ridistribuzione della popolazione.\nNell'Ottocento lungo le coste del Camerun divennero attivi i commercianti britannici, francesi e tedeschi, che furono tra i primi europei a dare l'avvio all'esplorazione delle zone interne.\nL'Impero tedesco reclam\u00f2 il territorio come colonia (\"Deutsche Kolonie Kamerun\") nel 1884 ed inizi\u00f2 una costante spinta verso l'interno. Si avviarono progetti volti a potenziare le infrastrutture della colonia, basandosi su un severo sistema di lavoro forzato. Tra il 1860 e il 1911, a seguito di diversi trattati, i tedeschi che avevano in Douala la capitale del loro protettorato riuscirono ad espandere la loro influenza sul Camerun, fino alla regione dell'attuale Ciad. Nel 1895 la sua estensione raggiunse i 494.000\u00a0km\u00b2 con una popolazione di 3.500.000 abitanti.\nNel 1912, come conseguenza diretta della crisi di Agadir, i tedeschi riconobbero l'influenza francese sul Marocco e ottennero che i francesi riconoscessero la loro sul Camerun. Durante la prima guerra mondiale gli Alleati diedero il via alla Campagna dell'Africa Occidentale.\nCon la sconfitta della Germania nella prima guerra mondiale, il mandato della Lega delle Nazioni suddivise il territorio in Camerun francese e britannico nel 1919. Il mandato francese integr\u00f2 l'economia del Camerun con quella della Francia e miglior\u00f2 le infrastrutture con investimenti di capitale, combinando lavoro qualificato con lavoro forzato. La porzione britannica era confinante con la vicina Nigeria, e i nativi lamentarono che di fatto erano diventati una trascurata \"colonia di una colonia\". I mandati della Societ\u00e0 delle Nazioni furono convertiti nel 1946, e la questione dell'indipendenza divenne un problema urgente nel Camerun francese.\nLa Francia il 13 luglio 1955 pose fuorilegge il pi\u00f9 radicale dei partiti politici, l'Unione delle Popolazioni del Camerun (UPC). Ci\u00f2 port\u00f2 ad una lunga guerriglia e all'assassinio di ben due leader del partito, Ruben Um Nyob\u00e9 e F\u00e9lix-Roland Moumi\u00e9. Nel Camerun britannico la questione era se arrivare ad una riunificazione con il Camerun francese o aderire alla Nigeria.\nNel maggio 1957 Andr\u00e9-Marie Mbida divenne il 1\u00ba Primo Ministro del Camerun.\nIl 1\u00ba gennaio 1960 il Camerun francese ottenne l'indipendenza dalla Francia sotto la guida del Presidente Ahmadou Ahidjo, e il 1\u00ba ottobre 1961 l'ex Camerun britannico si un\u00ec con il suo vicino a formare la Repubblica federale del Camerun, tranne che le regioni anglofone del sud-est e del nord ovest che decisero di unirsi al Camerun francese, che inizialmente si configur\u00f2 come uno stato bilingue. Ahidjo us\u00f2 la guerra in corso con l'UPC e timori di un conflitto etnico per concentrare il potere in mano al Presidente, e continu\u00f2 su questa strada anche dopo la soppressione dell'UPC nel 1971.\nIl suo partito politico, l'Unione Nazionale del Camerun (CNU), divenne l'unico partito politico legale il 1\u00ba settembre 1966, e nel 1972 il sistema federale venne abolito in favore della Repubblica Unita del Camerun, con capitale Yaound\u00e9. Ahidjo persegu\u00ec una politica economica basata su un liberalismo programmato, con priorit\u00e0 nello sfruttamento del petrolio. Il governo sfrutt\u00f2 i proventi provenienti dal petrolio per creare una riserva valutaria, per pagare gli agricoltori, e finanziare grandi progetti di sviluppo. Tuttavia molte iniziative fallirono quando Ahidjo nomin\u00f2 persone non qualificate alla guida dei propri progetti.\nLe dimissioni di Ahmadou Ahidjo arrivarono il 4 novembre 1982, lasciando il potere nelle mani del suo successore costituzionale, Paul Biya. Tuttavia ad Ahidjo rimase il controllo del partito CNU, e tent\u00f2 di guidare il paese da dietro le quinte, fino a che le pressioni di Biya e dei suoi alleati lo fecero allontanare. Paul Biya inizi\u00f2 la sua amministrazione nel segno di un governo pi\u00f9 democratico, ma un fallito colpo di Stato lo port\u00f2 verso una leadership sullo stile del suo predecessore. Una crisi economica colp\u00ec il Paese tra la met\u00e0 degli anni ottanta e la fine degli anni novanta, a causa dei condizionamenti economici internazionali, della siccit\u00e0, della caduta dei prezzi del petrolio, oltre ad anni di corruzione e cattiva gestione.\nIl Camerun si rivolse all'aiuto straniero, tagliando la spesa pubblica e privatizzando le industrie. Con il ripristino del multi-partitismo politico, nel dicembre 1990, gruppi di pressione anglofoni chiesero una maggiore autonomia, appoggiando anche una completa secessione come Repubblica di Ambazonia.\nNel 1998 il Camerun era in cima all'elenco di Transparency International dei paesi pi\u00f9 corrotti al mondo; ci\u00f2 spinse il governo di Biya (rieletto l'anno precedente) a creare un apposito organismo anticorruzione.\nTra il 1994 e il 2012 si registr\u00f2 una crisi internazionale tra il Camerun e la vicina Nigeria, per il controllo della penisola di Bakassi, e quindi dei suoi giacimenti petroliferi, al termine della quale, il controllo della penisola \u00e8 tornato al Camerun.\nNel 2010 il Camerun, come la maggior parte degli stati africani, ha festeggiato i 50 anni dall'indipendenza. Il paese \u00e8 uno dei pochi del continente a non aver mai subito le conseguenze di un riuscito colpo di Stato o di un rovesciamento violento del potere.\nGeografia.\nCon i suoi 475.442 chilometri quadrati di superficie, il Camerun \u00e8 il 53\u00ba paese pi\u00f9 grande del mondo. Approssimativamente ha le dimensioni della Papua Nuova Guinea, poco pi\u00f9 della California, una volta e mezza circa l'Italia. Il paese si trova nell'Africa centro-occidentale, affacciato sul Golfo di Guinea, nell'oceano Atlantico. Il paese presenta tutte le principali regioni climatiche e geografiche dell'Africa: costa, deserto, montagne, foresta pluviale e savana. Il paese confina con Nigeria ad ovest, Ciad a nord-est, Repubblica Centrafricana a est, Guinea Equatoriale e Gabon a sud, e Repubblica del Congo a sud-est.\nIl Camerun \u00e8 suddiviso in cinque grandi zone geografiche distinte per peculiarit\u00e0 fisiche, climatiche ed ambientali:\nIdrografia.\nIl territorio del Camerun si spartisce in quattro bacini idrografici:\nPopolazione.\nLa popolazione del Camerun ammonta a 23,44 milioni di abitanti, per una densit\u00e0 di popolazione di circa 41 ab./km\u00b2, che pone il Camerun poco al di sopra della densit\u00e0 media complessiva della popolazione africana. I maggiori addensamenti di popolazione si hanno nelle regioni settentrionali, zone di intenso sfruttamento agricolo, e nelle aree occidentali, pi\u00f9 favorite climaticamente; minori densit\u00e0 di popolazione si hanno invece nelle regioni meridionali e sudorientali, ancora al giorno d'oggi occupate da vaste foreste equatoriali e ancora abitate da sparsi gruppi di pigmei. Le maggiori citt\u00e0 sono Douala e Yaound\u00e9, le uniche con popolazione superiore al milione di abitanti; di rilevanza un poco inferiore stanno altri centri, di rilievo solo regionale, con popolazione fra i 300.000 e i 600.000 abitanti.\nEtnie.\nNel territorio del Camerun si possono identificare pi\u00f9 di 200 ceppi linguistici bantu. Questi possono essere suddivisi in ceppi francofoni (a sud), che vivono in aree semi-forestali e sono di religione prevalentemente cristiana, e ceppi anglofoni (a nord), che abitano zone di savana o semi-desertiche, e sono di religione e cultura islamica.\nQuesta suddivisione \u00e8 dovuta alla spartizione messa in opera dopo la prima guerra mondiale delle colonie tedesche di cui il Camerun faceva parte, fra Francia ed Inghilterra. Nella zona centrale l'etnia \u00e8 quella ewondo, bassa'a, eton. I bamil\u00e9k\u00e9 sono l'etnia che ha maggiormente mantenuto la cultura originaria e la diffusione delle \"chefferie\". Tra la etnie pi\u00f9 note vi sono duala, bamoum, fulani, fang e Nso.\nReligione.\nLa maggioranza della popolazione \u00e8 cristiana (70%) soprattutto nella fascia centro-meridionale (cattolici 40%, protestanti 30%); seguono poi l'islam (20%) e l'animismo (10%), soprattutto nel centro-nord del Paese.\nLingue.\nLingue ufficiali sono il francese e l'inglese; quest'ultimo \u00e8 concentrato nelle due regioni del Nord-Ovest e del Sud-Ovest, confinanti con la Nigeria, mentre il resto del territorio (comprendente i quattro quinti della popolazione) \u00e8 francofono. Inoltre esistono pi\u00f9 di 200 minoranze linguistiche: tedesco, ewondo, douala, fufulde, ghomala', baham, med\u00f9mb\u00e0, kom e altre. Il 78% degli abitanti del Camerun \u00e8 francofono e il 22% anglofono.\nNei centri urbani densamente, urbanizzati dove \u00e8 alta la co-presenza di camerunesi anglofoni e francofoni \u00e8 molto popolare una nuova lingua chiamata camfranglese, basata sul francese con l'aggiunta di numerosi termini inglese e delle lingue locali camerunesi.\nOrdinamento dello stato.\nSuddivisione amministrativa.\nIl Camerun \u00e8 suddiviso in 10 regioni, a loro suddivise in dipartimenti e comuni o \"arrondissement\".\nCitt\u00e0 principali.\nLe citt\u00e0 principali, oltre alla capitale, Yaound\u00e9, sono:\nBafoussam, Bamenda, Bertoua, Bu\u00e9a, Douala, Ebolowa, \u00c9d\u00e9a, Es\u00e9ka, Garoua, Guidiguis, Kael\u00e9, Kouss\u00e9ri, Kumba, Maroua, Mokolo, Mora, Moutourwa, Ngaound\u00e9r\u00e9, Touloum, Yagoua e Yokadouma.\nEconomia.\nIl PIL pro-capite (PPA) del Camerun era stimato in 2.338 $ nel 2012. I principali mercati delle esportazioni sono Francia, Italia, Corea del Sud, Spagna e Regno Unito. Camerun fa parte della Banca degli Stati dell'Africa Centrale (di cui \u00e8 l'economia dominante) e della Comunit\u00e0 economica degli Stati dell'Africa centrale (UDEAC). La sua moneta \u00e8 il franco CFA. Fattori che limitano ed ostacolano la crescita economica del settore privato sono la burocrazia, l'elevata imposizione fiscale e la corruzione endemica. Il tasso di disoccupazione \u00e8 stato stimato al 30% nel 2001, e circa il 48% della popolazione viveva al di sotto della soglia di povert\u00e0 nel 2000. Gi\u00e0 a partire dalla fine degli anni ottanta, il Camerun ha seguito i programmi della Banca Mondiale e del Fondo monetario internazionale (FMI) per ridurre la povert\u00e0, privatizzare le industrie, e aumentare la crescita economica. Il turismo \u00e8 un settore in crescita, in particolare nella zona costiera, nei pressi del Monte Camerun e nel nord.\nLe risorse naturali del Camerun sono pi\u00f9 volte all'agricoltura e la silvicoltura, che all'industria. Si stima che il 70% della popolazione sia impiegata nell'agricoltura, e che complessivamente contribuisca al 45,2% del PIL (valori del 2006). La maggior parte dell'agricoltura \u00e8 di sussistenza e su scala locale, mediante l'utilizzo di strumenti semplici, con la vendita delle eccedenze, e con il mantenimento di piccoli appezzamenti per produzioni destinate ad essere commercializzate. I centri urbani si affidano particolarmente all'agricoltura contadina per gli approvvigionamenti dei prodotti alimentari. Il suolo e il clima sulla costa incoraggia le estese coltivazioni delle piantagioni: banane, cacao, olio di palma, gomma, e t\u00e8. L'interno e gli altopiani meridionali basano l'agricoltura su caff\u00e8, zucchero e tabacco. Il caff\u00e8 \u00e8 il principale prodotto anche negli altopiani occidentali, mentre nel nord le condizioni naturali sono favorevoli alla coltura di cotone, arachidi e riso. L'affidamento sulle esportazioni agricole rende l'economia del Camerun vulnerabile alle fluttuazioni dei prezzi delle derrate alimentari.\nLa rete ferroviaria.\nLa rete ferroviaria camerunese consiste in due tronchi ferroviari che partono da Douala, uno verso Nord-Ovest per Nkongsamba costruito nel 1912 dai colonizzatori tedeschi e l'altro verso Nord-Est per Ngaound\u00e9r\u00e9 che passa per Yaound\u00e9.\nCultura.\nArte.\nNel settore dell'arte contemporanea le citt\u00e0 pi\u00f9 dinamiche del paese sono la capitale Yaound\u00e9, Douala e Bandjoun. Nel 2008 a Bandjoun, l'artista Barth\u00e9l\u00e9my Toguo crea il centro culturale Bandjoun Station. \nIl Camerun non ha universit\u00e0 di architettura, n\u00e9 di arte fino al XXI secolo; il solo istituto di formazione artistica \u00e8 per molti anni l'Institut de Formation Artistique IFA di Mbalmayo creato e diretto dall'organizzazione di cooperazione italiana COE-Centro Orientamento Educativo. Svolgono un ruolo centrale nel sostenere la formazione le istituzioni culturali indipendenti (Doual'art), le biennali e i festival.\nSono molto numerosi gli artisti e gli intellettuali di nazionalit\u00e0 camerunese di fama internazionale tra i quali Achille Mbembe, Simon Njami, Didier Schaub, Pascale Marthine Tayou, Barth\u00e9l\u00e9my Toguo, Bili Bidjocka, Ang\u00e8le Etoundi Essamba.\nTeatro.\nIl teatro camerunese ha origine nella tradizione orale. Spesso la recitazione si trasforma in una performance teatrale che coinvolge anche il pubblico. Esiste un teatro scritto che prende spunto dalla tradizione orale con l'esecuzione di musiche, canti e danze. Tuttavia la produzione teatrale \u00e8 influenzata dal teatro moderno europeo. L'arte drammatica ha assunto importanza nella letteratura camerunese. La gente del Camerun possiede una predisposizione al teatro. Sono note le opere del commediografo Guillaume Oyono-Mbia e dalle autrici teatrali Werewere Liking e Rabiatou Njoya.\nMusica.\nLa musica ha un ruolo fondamentale nella vita del popolo camerunese. La musica africana \u00e8 caratterizzata da un forte ritmo. La musica del Camerun si distingue con molti gruppi etnici, conta diversi ritmi tra i quali: il makossa, il bikutsi e l'a\u1e63\u00edk\u00f2. Jean-Aladin Bikoko \u00e8 un famoso compositore di asiko ed Ebanda Manfred \u00e8 uno dei fondatori del moderno makossa. Negli anni settanta Manu Dibango incide un album dal titolo \"Soul Makossa\". Negli anni ottanta Toto Guillame e Aladij Toure, soprannominati i \"Giovani Leoni\" della musica camerunese e i cantautori Moni Bile e Sam Fan Thomas diffondono una personale visione del makossa. Negli anni novanta si distingue Toups Bebey, crea un proprio stile unendo ritmi africani, pop music, jazz e techno groove.\nSport.\nLa rappresentativa calcistica nazionale conta 7 partecipazioni ai campionati mondiali (con esordio nel 1982). Alcuni noti giocatori sono Thomas N'Kono, Roger Milla, Rigobert Song, Alexandre Song e Samuel Eto'o.\nIl primo oro olimpico per il Camerun venne dal calcio ai Giochi olimpici di Sydney 2000 dove si impose la Nazionale di calcio del Camerun U-23.\nCinema.\nIl cinema camerunese ha origine nel 1965 con il film \"Point de vue 1\" del regista Urbain Dia Mokouri che ha studiato in Francia presso il Conservatorio Libero del Cinema Francese. Infatti le prime esperienze cinematografiche camerunesi hanno origini europee, particolarmente in Francia. Nel 1973 il governo del Camerun crea un Fondo per lo Sviluppo dell'Industria Cinematografica. Jean-Pierre Dikongue Pipa, che ha studiato al Conservatorio del Cinema Francese, gira nel 1975 il film \"Muna Moto\" descrivendo le vicende della sua terra. Negli anni settanta, per competere con il cinema occidentale e americano, vengono prodotti film commerciali nei quali si distinguono i registi: Daniel Kamwa con \"Boubou Cravate\" e \"Pousse-pousse\" e Alphonse Beni con \"Dance my Love\". Nel 1991 al Festival di Cannes, Bassek Ba Kobbio presenta il film \"Sango Malo\" e il regista Jean-Marie Teno il film \"Clando\". I film di registi camerunesi trattano tematiche legate al realismo locale.\nCinema documentario.\nNel 1963 il sottogenere fa registrare un record con il film documentario \"Tam Tam \u00e0 Paris\", della regista camerunese Th\u00e9r\u00e8se Sita-Bella, citato come primo film di una donna dell'Africa subsahariana e in particolare del Camerun.\nGastronomia.\nFra i piatti tipici del Camerun si possono citare il \"fu-fu\" con \"giama-giama\" (una sorta di polenta con verdure), il \"toucun\u00ec\" (un impasto di patate e verdure), lo \"n'dol\u00e8\" (verdura cotta con spezie), lo \"nkwa' kuku\" (una sorta di polenta con salsa bianca di arachidi) e lo \"mbongo'o\" (una salsa che viene preparata con pesce). Il \"Ekok\" (verdura con arachide e olio di palma, spesso accompagnata di manioca, un tubero oppure Bobolo, manioca macinata e bollita). \"Essoko\" (verdure senza sale e specie di fagioli). Il \"Pollo DG\" (misto di verdure con spezie polo e platano fritti). Pesce alla brace con salse piccanti. Salsa \"Gombo e pistacchi\"."}
{"id": "40889", "revid": "228587", "url": "https://it.wikipedia.org/wiki?curid=40889", "title": "Chip", "text": ""}
{"id": "40890", "revid": "1711941", "url": "https://it.wikipedia.org/wiki?curid=40890", "title": "Mill\u00ee G\u00f6r\u00fc\u015f", "text": "L'associazione islamica Mill\u00ee G\u00f6r\u00fc\u015f (\"Punto di vista nazionale\" in turco) \u00e8 un'organizzazione islamica turca presente soprattutto in Germania, ma anche in Francia, Paesi Bassi, Austria, Italia ed in altri paesi europei per un totale di 500.000 membri. Essa trae origine da un movimento islamico fondato negli anni Settanta da Necmettin Erbakan, ex primo ministro della Turchia.\nA Milano, si sta adoperando nel 2013 per la costruzione della prima moschea cittadina"}
{"id": "40891", "revid": "1226", "url": "https://it.wikipedia.org/wiki?curid=40891", "title": "CHIP", "text": ""}
{"id": "40895", "revid": "1718925", "url": "https://it.wikipedia.org/wiki?curid=40895", "title": "Honolulu", "text": "Honolulu (pronuncia italiana ; in inglese , in hawaiano ) \u00e8 la capitale e la citt\u00e0 pi\u00f9 popolosa delle Hawaii, 50\u00ba Stato degli Stati Uniti d'America, e si trova sulla costa sud-orientale dell'isola di Oahu, la quale appartiene interamente alla contea di Honolulu.\nSi estende su un'area di e ha una popolazione di abitanti, circa un terzo della popolazione dell'intera contea, che \u00e8 invece pari a . \u00c8 formalmente soltanto un \"census-designated place\", dato che la costituzione delle Hawaii non prevede l'esistenza di comuni.\nGeografia fisica.\nTerritorio.\nHonolulu \u00e8 considerata la pi\u00f9 remota al mondo tra le grandi citt\u00e0. Il punto pi\u00f9 vicino alla terraferma \u00e8 il faro di Point Arena in California, distante miglia nautiche (). Alcune isole al largo della costa messicana e parte delle isole Aleutine risultano comunque pi\u00f9 vicine rispetto alla terraferma.\nClima.\nHonolulu ha un clima mite semiarido (BSh) secondo la classificazione dei climi di K\u00f6ppen, gli inverni sono caldi e le precipitazioni piuttosto scarse soprattutto durante l'estate per via dell'effetto rainshadow. La media delle precipitazioni \u00e8 infatti di 464,82\u00a0mm concentrati principalmente nei mesi da ottobre a marzo, per una media di 270 giorni di sole e 98 di pioggia.\nOrigini del nome.\nIl nome \"Honolulu\" significa \"baia (hono\" o \"hana) riparata\". La citt\u00e0 \u00e8 infatti situata presso uno delle poche insenature naturali delle isole hawaiane.\nStoria.\nLa popolazione prima del contatto moderno, avvenuto per la prima volta nel 1794 ad opera del capitano William Brown, non utilizzava porti, dato che le canoe si arenavano semplicemente sulle spiagge, ma dopo il contatto, le Hawaii furono utilizzate dall'industria della pesca con il sandolo e con la baleniera, cui conveniva ancorarsi in porti sicuri, fra cui Honolulu. Il porto naturale \u00e8 dovuto alla mancanza di coralli alla foce del fiume Nu'uanu, ma \u00e8 stato ampiamente ristrutturato negli anni.\nNel 1804 il re delle isole hawaiane, Kamehameha I (1758-1819), iniziatore dell'omonima dinastia, port\u00f2 la capitale a Waikiki (oggi parte di Honolulu), e nel 1809 a Honolulu. Nel 1812 la capitale torn\u00f2 ad essere Kailua-Kona, prima che Kamehameha III la spostasse definitivamente a Honolulu. La dinastia termin\u00f2 nel 1895, insieme al regno delle Hawaii, quando l'ultima sovrana Liliuokalani dovette lasciare il trono per la costituzione della Repubblica delle Hawaii, annessa agli Stati Uniti tre anni dopo.\nDurante la seconda guerra mondiale, il 7 dicembre 1941, nell'omonimo porto militare ebbe luogo l'attacco di Pearl Harbor, per effetto del quale il Giappone e gli Stati Uniti entrarono in guerra fra loro e contro i rispettivi alleati.\nSociet\u00e0.\nSecondo il censimento del 2010, la popolazione di Honolulu ammontava a abitanti. Di questi, (49,3%) era di sesso maschile e (50.7%) di sesso femminile. L'et\u00e0 media maschile era di 40,0 anni mentre quella femminile era di 43,0 anni, per un'et\u00e0 media generale di 41,3 anni. Approssimativamente, l'84,7% della popolazione totale aveva 16 o pi\u00f9 anni, l'82,6% 18 o pi\u00f9, il 78,8% 21 o pi\u00f9, il 21,4% 62 o pi\u00f9 e 17,8% aveva 65 o pi\u00f9 anni.\nGeografia antropica.\nConvenzionalmente il nome di Honolulu si riferisce principalmente alla zona intorno al porto di Honolulu.\nSuddivisioni amministrative.\nLe rimanenti zone della citt\u00e0, alcune delle quali a carattere rurale, comprendono, in ordine orario dal centro:\nEconomia.\nTurismo.\nHonolulu \u00e8 una popolare destinazione turistica che prima della pandemia di COVID-19 vedeva l'arrivo di un numero di visitatori al giorno compreso tra i 10.000 e i 15.000.\nInfrastrutture e trasporti.\nAeroporti.\nL'Aeroporto Internazionale di Honolulu, noto anche come Daniel K. Inouye International Airport, \u00e8 il principale scalo aeroportuale delle Hawaii. Incluso fra i 30 aeroporti pi\u00f9 trafficati degli Stati Uniti, il suo traffico al 2018 supera i 20 milioni di passeggeri all'anno. Esso dispone di quattro piste tra cui la Reef Runway, lunga oltre 3,5 km e costruita artificialmente sul mare.\nPorti.\nIl porto di Honolulu, che \u00e8 il principale delle Hawaii, gestisce ogni anno oltre 11 milioni di tonnellate di merci.\nMobilit\u00e0 urbana.\nAutobus.\nHonolulu e il resto dell'isola di Oahu sono servite da una rete di autobus pubblici denominata TheBus. La rete conta complessivamente 101 linee. Al 2014, i passeggeri annuali erano 214.059, a cui si aggiungevano 2.895 passeggeri del servizio TheHandi-Van riservato a persone con particolari disabilit\u00e0.\nMetropolitana.\nLa prima sezione della metropolitana di Honolulu, che collegher\u00e0 l'area est di Kapolei all'Aloha Stadium, \u00e8 attualmente in costruzione e dovrebbe essere aperta entro il tardo 2021. La seconda sezione dovrebbe collegare l'Aloha Stadium a Middle Street entro il 2022, mentre la terza sezione dovrebbe collegare Middle Street al centro commerciale Ala Moana Center entro il 2025."}
{"id": "40897", "revid": "1652134", "url": "https://it.wikipedia.org/wiki?curid=40897", "title": "Carolina del Nord", "text": "La Carolina del Nord (: ; in inglese: \"North Carolina\", , ) \u00e8 uno dei tredici stati originari degli Stati Uniti d'America. Geograficamente si trova fra l'Atlantico e i monti Appalachi, comprendendo anche parte dei monti Blue Ridge ed \u00e8 uno stato in gran parte agricolo, con forte produzione di tabacco e allevamenti di maiali, oltre a un'industria turistica sulla riva atlantica (comprese le isole di Hatteras e Ocracoke) e nelle montagne.\nConfina a sud con la Carolina del Sud e la Georgia, a ovest con il Tennessee e a nord con la Virginia. Nell'anno 2020, la Carolina del Nord aveva una popolazione di 10 milioni di abitanti. I due stati dallo stesso nome, del Nord e del Sud, sono chiamati collettivamente \"le Caroline\". La capitale \u00e8 Raleigh (), ma la citt\u00e0 pi\u00f9 grande \u00e8 Charlotte. Nel suo territorio ci sono quattro parchi nazionali forestali (Pisgah, Croatan, Nantahala e Uwharrie) amministrati dallo United States Forest Service (sezione dello United States Department of Agriculture).\nStoria.\nNel 1730 fu divisa dalla parte meridionale. Nella provincia della Carolina del Nord vi furono frequenti ribellioni a causa delle tasse imposte da Londra e dalla sua politica protezionistica. Alleata delle altre colonie, combatt\u00e9 per l'indipendenza ed entr\u00f2 nell'Unione degli Stati Uniti d'America come 12\u00ba Stato il 29 maggio 1789.\nNel 1784 con la cessione di alcuni territori occidentali, le contee di Washington, Sullivan, Greene (ora appartenenti al Tennessee) si costituirono come stato indipendente, chiamato \"Stato di Franklin\" (\"State of Franklin\"). Capitale del nuovo Stato e dell'assemblea fu la cittadina di Greenville nel 1785. Tuttavia, lo Stato non fu mai riconosciuto dal Congresso statunitense, nel 1788 fu sciolto e le contee tornarono a far parte della Carolina del Nord.\nNel 1861, a guerra di secessione iniziata, la Carolina del Nord lasci\u00f2 gli Stati Uniti ed entr\u00f2 a far parte della Confederazione, con la quale prosegu\u00ec la guerra.\nL'economia di questo stato si basa quasi completamente sull'agricoltura: tabacco, arachidi, cotone, granturco. Importante anche l'allevamento. Sono presenti industrie dell'alluminio, tessili, metallurgiche. Il congresso federale elegge due senatori e dodici deputati (Congressmen). Il parlamento locale viene eletto ogni due anni ed \u00e8 formato da cinquanta senatori e centoventi deputati.\nOrigini del nome.\nFu esplorata da Giovanni da Verrazzano nel 1524 e poi fu colonizzata da Walter Raleigh dal quale prese il nome la citt\u00e0 capitale. Divenuta colonia inglese (Provincia della Carolina), fu cos\u00ec chiamata dal re Carlo II d'Inghilterra in memoria e onore di suo padre Carlo I, decapitato il 30 gennaio 1649 al termine della guerra civile inglese. Venne dapprima governata da otto signori proprietari delle terre (1663-1729) e, successivamente, divenuta colonia della corona, da governatori del re (1729-1776).\nI due stati dallo stesso nome, del nord e del sud, sono chiamati collettivamente \"Le Caroline\".\nSociet\u00e0.\nCitt\u00e0.\nLe citt\u00e0 pi\u00f9 importanti sono la capitale, Raleigh e Charlotte che \u00e8 la citt\u00e0 pi\u00f9 popolata dello stato.\nDa una stima del 01-07-2007 queste sono le prime 10 citt\u00e0 per numero di abitanti:\nEconomia e lavoro.\nLa Carolina del Nord \u00e8 considerata, dagli investitori di tutto il mondo, uno dei migliori stati USA per avviare nuove aziende e fare business. Il clima fiscale \u00e8 infatti competitivo grazie alla pi\u00f9 bassa tassa sul reddito societario di tutti gli Stati Uniti (dal 2017 appena il 3%). Il contesto fiscale, legale e normativo, unito ad una sempre pi\u00f9 crescente forza lavoro qualificata, lo rende lo stato ideale per avviare nuovi progetti.\nIl fabbisogno energetico della Carolina del Nord \u00e8 ampiamente soddisfatto a costi molto bassi.\nGrazie ai sistemi educativi statali, vi sono grandi opportunit\u00e0 di formazione per i lavoratori e per chi intende fare ricerca e sviluppo. Il costo della vita, tra i pi\u00f9 bassi degli USA, e ritmi di vita decisamente poco frenetici, completano il quadro generale e fanno della Carolina del Nord lo stato ideale per sviluppare nuovi business.\nLa Carolina del Nord \u00e8 stata classificata come uno dei 5 migliori Stati pro business per 11 anni consecutivi dalla rivista statunitense di economia e finanza Forbes.\nSport.\nLe franchigie della Carolina del Nord che partecipano al \"Big Four\" (le quattro grandi leghe sportive professionistiche americane) sono:\nMolto seguito \u00e8 anche lo sport universitario, essendo la Carolina del Nord sede di importanti atenei con grande tradizione sportiva. In particolare, nella pallacanestro NCAA \u00e8 storica la rivalit\u00e0 tra la North Carolina State University, la University of North Carolina e la Duke University: tre tra le pi\u00f9 blasonate squadre universitarie americane."}
{"id": "40899", "revid": "1543377", "url": "https://it.wikipedia.org/wiki?curid=40899", "title": "Corea", "text": "La Corea (: ), chiamata \"Hangug\" () in Corea del Sud e \"Chos\u014fn\" () in Corea del Nord, \u00e8 una penisola situata nell'Estremo Oriente, fra la Manciuria e l'arcipelago giapponese.\nGeografia.\nTerritorio.\nLa penisola coreana copre una superficie di 220.750\u00a0km\u00b2 nell'Asia orientale; appare come una articolazione dalla forma tozza dell'altrimenti abbastanza uniforme linea costiera del subcontinente cinese. La penisola coreana \u00e8 protesa verso l'arcipelago giapponese e chiude a sud-est il vasto bacino del Mare orientale (o come i giapponesi la chiamano ma non riconosciuto dalla comunit\u00e0 internazionale, Mare del Giappone) con lo stretto di Corea. A ovest \u00e8 bagnata dal mar Giallo e a nord-ovest condivide con la Cina la relativa baia di Corea.\nLa parte continentale (grosso modo a nord del 40\u00ba parallelo) \u00e8 prevalentemente montuosa, arrivando fino ai 2.744 m del monte Paektu-san: \u00e8 la regione meno popolata della Corea, date anche le avverse condizioni climatiche.\nA sud del 40\u00ba parallelo inizia la regione peninsulare, che si allunga in direzione nord-sud per circa 650\u00a0km; morfologicamente appare simmetrica dal punto di vista longitudinale , dato che per tutta la sua lunghezza le montagne corrono praticamente solo sul suo bordo orientale, parallele alla linea di costa che si presenta poco articolata e generalmente montuosa (monti Taebaek).\nIl versante occidentale e quello meridionale appaiono invece pi\u00f9 ampi, solcati dai fiumi che scendono dalle catene montuose orientali scavando pianure alluvionali, che costituiscono le uniche zone pianeggianti del territorio coreano. Il versante occidentale \u00e8 il pi\u00f9 popolato, con addensamenti umani anche imponenti come nel caso delle citt\u00e0 di Pyongyang e Seul.\nClima.\nIl clima coreano \u00e8 una sorta di transizione tra i climi continentali, della zona siberiana e mancese, e i climi umidi e subtropicali della parte meridionale dell'arcipelago giapponese. Nelle sue linee generali il clima della Corea \u00e8 contraddistinto dall'alternanza stagionale dell'influsso continentale in inverno, freddo e secco, e dell'influsso monsonico, umido e caldo, in estate. Ne risultano quindi, come caratteristiche generali, inverni freddi e secchi (le temperature invernali, in particolare, sono bassissime considerata la latitudine) ed estati calde e umide, nelle quali \u00e8 concentrata la maggior parte delle piogge annue.\nLe temperature invernali hanno grosse variazioni in senso latitudinale: Kanggye, nelle montagne settentrionali, registra medie intorno ai -12\u00a0\u00b0C (gennaio, mese pi\u00f9 freddo); a Pyongyang si sale a circa -8\u00a0\u00b0C, a Seul -4\u00a0\u00b0C, per poi arrivare a valori sopra lo zero nella costa sudorientale (Pusan, 2-3\u00a0\u00b0C) e soprattutto nella meridionale isola di Cheju (5\u00a0\u00b0C). Le temperature estive, complice l'affermarsi di condizioni monsoniche su tutto il territorio, differiscono meno: il mese pi\u00f9 caldo (che, come in quasi tutta la zona costiera pacifica dell'Estremo Oriente, \u00e8 agosto) fa segnare medie intorno ai 26\u00a0\u00b0C a sud che scendono a circa 23-24\u00a0\u00b0C a nord. Una certa peculiarit\u00e0 termica si registra nell'estrema zona nordorientale, al confine con la Russia, dove la maggiore influenza marittima mitiga le temperature (a Ch'ongjin, gennaio -5\u00a0\u00b0C e agosto 22\u00b0).\nLe precipitazioni sono generalmente abbondanti e concentrate in estate: valori medi annui di 1.000\u00a0mm sono abbastanza comuni su tutto il territorio, con punte intorno ai 1.500 nell'isola di Cheju e anche superiori nel nord-est (W\u014fnsan).\nFlora e fauna.\nLe tipologie di vegetazione diffuse nella regione coreana hanno, analogamente al clima, una differenza molto marcata: si passa da una flora tipica delle regioni siberiane a una estremamente comune in quelle subtropicali del Giappone e della Cina meridionale.\nNelle montagne settentrionali e nelle zone pi\u00f9 elevate dei monti T'aebaek \u00e8 diffusa la foresta di conifere, analoga alla taiga siberiana.\nDiminuendo di quota e/o di latitudine si entra nel dominio vegetazionale pi\u00f9 vasto della Corea, vale a dire quello della foresta temperata, costituito da alberi decidui (querce, salici, betulle, nelle specie caratteristiche dell'Estremo Oriente). Questa fascia vegetazionale \u00e8 quella che nei secoli ha subito la pi\u00f9 profonda degradazione, maggiore nelle zone pi\u00f9 antropizzate; larghi programmi di rimboschimento hanno comunque consentito di ripristinare, almeno in parte, l'antico patrimonio.\nInfine nelle pi\u00f9 miti coste meridionali (e nell'isola di Cheju) fanno la loro comparsa piante e associazioni floristiche di ambiente subtropicale.\nLa regione d\u00e0 il nome a un anfibio endemico della regione stessa, la \"Karsenia koreana\".\nStoria.\nLe due Coree.\nLa penisola coreana \u00e8 politicamente divisa fra la Repubblica Popolare Democratica di Corea, comunemente denominata Corea del Nord, e la Repubblica di Corea, nota come Corea del Sud. I due Stati, nati al termine della seconda guerra mondiale e protagonisti della guerra di Corea, sono diversi per sistema economico e forma di governo e a lungo ostili: il primo \u00e8 comunista e filocinese, in seguito all'influenza sovietica, mentre il secondo \u00e8 capitalista e filostatunitense, in seguito all'influenza degli Stati Uniti.\nAl di l\u00e0 della divisione politica, la Corea pu\u00f2 considerarsi un'unica nazione, come la Germania Est e la Germania Ovest prima della loro riunificazione: la popolazione di entrambi gli Stati si considera coreana, la lingua parlata \u00e8 la medesima e i governi di Pyongyang e di Seul rivendicano entrambi la rappresentanza dell'intera penisola. In alcuni eventi sportivi, inoltre (ad esempio ai giochi olimpici), le due Coree partecipano come un'unica squadra.\nStoria.\nI tre regni principali (Goguryeo-Baekje-Silla) della Corea furono unificati dal regno di Silla (o Silla, \uc2e0\ub77c) verso l'anno 660. Lo Stato di Silla fu poi conquistato dal regno di Goryeo nel 936 e dal nome di \"Koryo\" (\uace0\ub824, \u9ad8\u9e97) deriva il nome moderno della Corea (chiamata \"Cauli\" da Marco Polo). Ora il territorio in cui si trovava il regno di Goguryeo \u00e8 diventato cinese, ma la sua storia e la sua cultura appartengono alla Corea.\nNel 1897 il re Gojong divenne il primo imperatore dell'Impero coreano, ma nel 1910 il Paese fu conquistato dall'Impero giapponese. Dopo la sconfitta del Giappone nel 1945 la penisola fu divisa in una zona di occupazione sovietica (a nord del 38\u00ba parallelo) e una zona di occupazione statunitense (a sud del 38\u00ba parallelo), dando vita infine nel 1948 a due nazioni separate, con sistemi politici, economici e sociali diametralmente opposti.\nLe tensioni irrisolte della divisione emersero per\u00f2 nel 1950 con la guerra di Corea, quando la Corea del Nord invase la Corea del Sud, ponendo per il momento fine a qualsiasi speranza di una pacifica riunificazione. A causa del dominio statunitense sulla Corea del Sud, questa \u00e8 divenuta una nazione capitalista, mentre la Corea del Nord ha istituito un governo di tipo statalista. Da allora i rapporti tra le due Coree hanno conosciuto alti e bassi, oscillando sempre fra momenti di aperta ostilit\u00e0 e tentativi di dialogo e riavvicinamento.\nDopo il termine delle ostilit\u00e0 nel 1953 sono avvenuti diversi attacchi sporadici; tra questi, quello occorso sull'isola di Yeonpyeong, avamposto della Corea del Sud, dove \u00e8 avvenuto uno scontro tra le artiglierie dei due Paesi il 23 novembre 2010. A seguito di ci\u00f2 i civili dell'isola sono stati evacuati e la tensione tra i due Paesi \u00e8 aumentata.\nIl 29 marzo 2013 il regime nordcoreano ha annunciato la proclamazione dello Stato di guerra con la Corea del Sud. Il 3 aprile lo stato maggiore dell'esercito ha ufficialmente annunciato il via libera a un attacco nucleare contro gli Stati Uniti, poi mai effettuato.\nCultura.\nLa Corea, una delle pi\u00f9 antiche e ininterrotte civilt\u00e0 del mondo, ha cinquemila anni di storia. L'attuale separazione politica della Corea del Nord e del Sud ha prodotto una divergenza nelle moderne culture coreane; nondimeno, la tradizionale cultura della Corea \u00e8 condivisa storicamente da entrambi gli Stati e, sebbene i collegamenti storici tra Corea e Cina abbiano prodotto vaste influenze da parte di quest'ultima, la Corea \u00e8 tuttavia riuscita a conservare una identit\u00e0 culturale distinta dal suo pi\u00f9 grande vicino.\nMusica.\nMentre la Corea del Nord rifiuta ogni influenza esterna, avendo quindi solo generi autorizzati dal governo, negli ultimi tempi la Corea del Sud \u00e8 riuscita a rendersi famosa nel mondo grazie al K-pop. Il nome sta per \u00abKorean pop\u00bb (\u00abpop coreano\u00bb) ed \u00e8 caratterizzato da gruppi di cantanti maschili o femminili di vario numero che ballano coreografie di gruppo cantando e/o rappando.\nReligione.\nLe religioni maggiormente diffuse sono: il buddhismo, il cristianesimo e il ceondoismo (che \u00e8 una religione coreana sorta nell'Ottocento che significa \"religione della via celeste\"). I cristiani in Corea del Sud rappresentano il 26% della popolazione (i cattolici sono circa cinque milioni), in grande maggioranza appartenenti alle Chiese evangeliche. La Yoido Full Gospel Church fondata da David Yonggi Cho e Choi Ja-Shil il 15 maggio 1958 \u00e8 una megachurch pentecostale (la chiesa di Seul pi\u00f9 grande nel mondo che oggi conta un milione di membri) situata a Seul mentre la Chiesa dell'unificazione (o \"Associazione Spirituale per l'Unificazione del Mondo Cristiano\") \u00e8 un nuovo movimento religioso coreano fondato dal reverendo Sun Myung Moon nel 1954. Oltre la met\u00e0 della popolazione nella penisola tuttavia sarebbe atea: al 2005 in Corea del Nord gli atei erano oltre il 64%, mentre in Corea del Sud al 2016 gli atei raggiungevano il 56%."}
{"id": "40900", "revid": "39900", "url": "https://it.wikipedia.org/wiki?curid=40900", "title": "Corea del Nord", "text": "La Corea del Nord (, letteralmente: ), ufficialmente conosciuta come Repubblica Popolare Democratica di Corea (RPDC) (), \u00e8 uno Stato dell'Asia orientale.\nEssa occupa la parte settentrionale della penisola coreana, confinando a nord con la Cina e per un breve tratto con la Russia, mentre a sud la zona demilitarizzata coreana all'altezza del 38\u00ba parallelo la separa dalla Corea del Sud. A ovest \u00e8 bagnata dal mar Giallo e a est dal mar del Giappone.\nNel 1910, la Corea fu annessa all'Impero giapponese. Alla resa giapponese alla fine della seconda guerra mondiale nel 1945, la Corea fu divisa in due zone, con il nord occupato dall'Unione Sovietica e il sud occupato dagli Stati Uniti. I negoziati sulla riunificazione fallirono e nel 1948 si formarono governi separati: la Repubblica Popolare Democratica di Corea a nord e la Repubblica di Corea a sud. Nel 1950 la Corea del Nord invase il sud, dando inizio alla guerra di Corea. L'accordo di armistizio coreano del 1953 ha portato a un cessate il fuoco, ma da allora non \u00e8 stato firmato alcun trattato di pace.\nSecondo la sua Costituzione, la Corea del Nord \u00e8 uno Stato socialista con un sistema economico pianificato. \"De facto\", \u00e8 una dittatura totalitaria di stampo stalinista, con un culto della personalit\u00e0 intorno alla dinastia Kim. Il Partito del Lavoro di Corea detiene il potere assoluto nello Stato e guida il Fronte democratico per la riunificazione della Patria, di cui tutti gli ufficiali politici devono essere membri. Secondo l'articolo 3 della costituzione nordcoreana, lo Juche \u00e8 l'ideologia ufficiale del Paese. I mezzi di produzione sono di propriet\u00e0 dello Stato attraverso aziende pubbliche e fattorie collettive. Dal 1994 al 1998, la Corea del Nord ha sofferto di una carestia che ha provocato la morte di 240.000 - 600.000 persone e la popolazione continua a soffrire di malnutrizione. Le forze armate nordcoreane sono le 4\u00b0 pi\u00f9 grandi al mondo, dopo quelle di Cina, Stati Uniti e India, ma non rientrano nelle 20 pi\u00f9 potenti al mondo (al 2015). Il Paese possiede armi nucleari ed \u00e8 membro delle Nazioni Unite, del Movimento dei non allineati, del G77 e del Forum regionale dell'ASEAN.\nUn'inchiesta delle Nazioni Unite del 2014 sugli abusi di diritti umani in Corea del Nord ha concluso che \"la gravit\u00e0, l'ampiezza e la natura di queste violazioni rivelano uno stato che non ha alcun parallelo nel mondo contemporaneo\". Anche per Amnesty International e Human Rights Watch, il livello di rispetto dei diritti umani \u00e8 uno dei pi\u00f9 bassi del mondo e questo, insieme ai dissidi con la Corea del Sud per la reciproca rivendicazione dell'intera penisola coreana, \u00e8 una delle cause di tensione coi Paesi occidentali. Nel 2019 il Democracy Index posiziona la Corea del Nord ultima su 167 paesi esaminati, con un punteggio di 1,08/10.\nLe condizioni di vita di questo Stato sono fortemente segnate dalle sanzioni e dagli embarghi imposti dai paesi occidentali, dalla fortissima corruzione della classe dirigente (\u00e8 al 6\u00ba posto al mondo per corruzione percepita secondo Transparency International), nonch\u00e9 dall'isolamento politico ed economico acuitosi dopo la dissoluzione dell'URSS. Questi fattori, in concomitanza con diverse calamit\u00e0 naturali, hanno causato un impoverimento generale della popolazione negli anni novanta. Non \u00e8 disponibile alcun dato ufficiale circa il reddito pro capite medio. La Corea del Nord \u00e8 anche afflitta da lunghi periodi di siccit\u00e0 che minacciano la sua sicurezza alimentare.\nLa Corea del Nord si estende per km\u00b2 ed \u00e8 abitata da 25,6 milioni di persone.\nEtimologia.\nIl nome \"Corea\" deriva da \"Goryeo\" (pronunciato \"Kory\u014f\"). Il nome \"Goryeo\" venne utilizzato per la prima volta nel V secolo nell'antico regno di Goguryeo (\"Kogury\u014f\") come una forma semplificata del nome. Nel X secolo il regno di Goryeo successe a Goguryeo ereditando cos\u00ec il nome, che venne pronunciato dai mercanti persiani in visita come \"Corea\". La moderna pronuncia di \"Corea\" \u00e8 apparsa per la prima volta nel tardo XVII secolo nei diari di bordo dell'esploratore olandese Hendrik Hamel.\nGeografia fisica.\nLa Corea del Nord occupa la porzione settentrionale della penisola coreana, tra il 37\u00b0 e il 43\u00b0 parallelo nord e tra il 124\u00ba e il 131\u00ba meridiano est, ricoprendo una regione di , approssimativamente la dimensione dell'Italia Settentrionale. La Corea del Nord confina a nord con la Cina e la Russia e a sud con la Corea del Sud, lungo la zona demilitarizzata coreana. La Corea del Nord si affaccia a ovest sul mar Giallo e sulla baia di Corea, mentre a est sul mar del Giappone.\nI primi esploratori europei osservarono che la Corea assomigliava a \"un mare in una forte tempesta\" a causa delle molte catene montuose che la attraversavano. L'80% della Corea del Nord \u00e8 composto da montagne ed altopiani, separati da valli strette e profonde. Tutte le montagne della penisola coreana con un'altitudine superiore ai metri sono situate nella Corea del Nord. Il punto pi\u00f9 alto del paese \u00e8 il monte Paektu, una montagna di origine vulcanica di 2 744 metri d'altezza. Gli altri rilievi pi\u00f9 importanti della Corea del Nord sono i monti Hamgy\u014fng, situati nell'estremo nord-est del paese e i monti Rangnim, localizzati nell'area centro-settentrionale. A questi si aggiungono i monti Kumgang e Taebaek che si estendono a sud oltre la Corea del Sud.\nLe pianure costiere sono localizzate principalmente ad ovest, mentre ad est si sviluppano a tratti. Secondo un'indagine del 2003 effettuata dalle Nazioni Unite nell'ambito del programma ambientale, le foreste ricoprono il 74% del paese, perlopi\u00f9 lungo i pendii ripidi delle montagne. Il fiume pi\u00f9 lungo \u00e8 l'Amnok (in cinese \"Yalu\"), che scorre per 790\u00a0km.\nClima.\nIl clima della Corea del Nord \u00e8 una combinazione tra clima continentale e clima oceanico, anche se la maggior parte della penisola nordcoreana \u00e8 influenzata da un clima continentale umido. Durante l'inverno le giornate sono caratterizzate da cielo sereno e tempeste di neve ad intervalli; ci\u00f2 \u00e8 dovuto ai venti freddi nordorientali provenienti dalla Siberia. Durante l'estate il clima \u00e8 caldo umido, caratterizzato da precipitazioni pi\u00f9 intense a causa dei monsoni che trasportano aria umida dall'oceano Pacifico. Circa il 60% delle precipitazioni si verifica tra giugno e settembre. Le temperature medie registrate a Pyongyang sono di -8 \u00b0C in inverno e di 24,5\u00a0\u00b0C in estate.\nFuso orario.\nDal 5 maggio 2018 il fuso orario della Corea del Nord \u00e8 UTC+9, allineato a quello della Corea del Sud e del Giappone. Dal 5 agosto 2015 la Corea del Nord aveva adottato il fuso orario , utilizzato nel Paese prima del dominio giapponese degli anni dieci del XX Secolo.\nInfatti nel 1908, l'Impero Coreano aveva adottato . Nel 1912 con l'occupazione giapponese della Corea il Governatorato Generale di Corea scelse di UTC+9 per allinearsi al fuso orario dell'Impero giapponese. Nel 1954, il Governo della Corea del Sud del presidente Syngman Rhee torn\u00f2 al fuso orario . Poi nel 1961, sotto il Governo militare del presidente Park Chung-hee, il fuso orario torn\u00f2 nuovamente ad essere UTC+9.\nSociet\u00e0.\nEvoluzione demografica.\nLa Corea del Nord conta una popolazione di pi\u00f9 di 25,6 milioni di abitanti ed una densit\u00e0 di 212,7 abitanti per chilometro quadrato. Ad eccezione di alcune piccole comunit\u00e0 cinesi e giapponesi, la popolazione \u00e8 etnicamente tra le pi\u00f9 omogenee al mondo. I demografi del XX secolo stimarono che la popolazione sarebbe cresciuta da 25,5 milioni di abitanti nel 2000 a 28 milioni nel 2010, ma ci\u00f2 non \u00e8 mai avvenuto a causa della carestia che colp\u00ec il Paese nella prima met\u00e0 degli anni novanta. Questa crisi si tradusse in centinaia di migliaia di morti dovuti soprattutto alle malattie correlate alla malnutrizione quali polmonite e tubercolosi.\nGli aiuti umanitari guidati soprattutto dagli Stati Uniti iniziarono nel 1997 attraverso il programma alimentare mondiale allo scopo di combattere la carestia. Sebbene vi sia stata una drastica riduzione degli aiuti durante l'amministrazione Bush, la situazione \u00e8 migliorata notevolmente: il numero di bambini denutriti si ridusse dal 60% nel 1998, al 37% nel 2006 fino al 28% nel 2013. La produzione domestica di cibo destinata agli aiuti raggiunse l'equivalente di 5,37 milioni di tonnellate di cereali nel 2013; tuttavia un rapporto del programma alimentare mondiale riport\u00f2 una continua mancanza di diversit\u00e0 nella dieta e una carenza di grassi e proteine.\nLa carestia ebbe un impatto significativo nel tasso di crescita della popolazione: venne registrata infatti una diminuzione dello 0,9% nel 2002 e del 0,53% nel 2014. I matrimoni in et\u00e0 tardiva dopo il servizio militare, gli spazi abitativi limitati e le lunghe ore di lavoro furono fattori importanti che incisero sulla crescita della popolazione. Il tasso di natalit\u00e0 annuale \u00e8 di 14,5 nuovi nati ogni persone. Le famiglie estese costituiscono i due terzi della popolazione nordcoreana mentre i divorzi sono alquanto rari nel Paese. In base a dati del 2008 la Corea del Nord \u00e8 al 143\u00ba posto come aspettativa di vita, con una vita media di 69,2 anni alla nascita. Il tasso di mortalit\u00e0 \u00e8 di 7,29 morti per persone.\nLingue.\nLa Corea del Nord condivide la lingua coreana con la Corea del Sud, sebbene vi siano differenze dialettali tra le due Coree. I cittadini nordcoreani fanno riferimento al dialetto di Pyongyang (\"munhwa\u014f\", \ubb38\ud654\uc5b4, che significa \"linguaggio colto\"), a differenza dei sudcoreani che utilizzano il dialetto di Seul (\"p'yojun\u014f,\" \ud45c\uc900\uc5b4, che significa \"lingua standard\"); quest'ultimo \u00e8 considerato decadente dai nordcoreani a causa dei prestiti linguistici dal cinese e dall'inglese. I caratteri cinesi \"hanja\" non sono pi\u00f9 utilizzati, anche se occasionalmente usati nella Corea del Sud. Nel linguaggio scritto viene utilizzato l'alfabeto fonetico \"hang\u016dl\" (in Corea del Nord chiamato \"chos\u014fng\u016dl\"), sviluppato nel XV secolo dal sovrano Sejong il Grande.\nReligione.\nIn Corea del Nord vige l'ateismo di stato e non vi \u00e8 religione pubblica. Il 64,3% dei cittadini nordcoreani si dichiara irreligioso, il 16% pratica lo sciamanesimo coreano, il 13,5% pratica il ceondoismo, il 4,5% \u00e8 buddista, mentre l'1,7% \u00e8 cristiano. La libert\u00e0 di religione ed il diritto alle cerimonie religiose sono garantiti costituzionalmente, anche se con restrizioni da parte del governo. Il credo del ceondoismo \u00e8 ufficialmente rappresentato politicamente dal Partito Chondoista Chongu. Amnesty International ha espresso preoccupazioni riguardo alle persecuzioni religiose in Corea del Nord. L'associazione Porte Aperte afferma che nel paese avvengono le peggiori persecuzioni dei cristiani di tutto il mondo. In tutto il territorio nordcoreano sono presenti quattro chiese di religione cristiana, tutte sottoposte a controllo da parte del regime.\nNella capitale Pyongyang vi \u00e8 una moschea sciita, costruita su richiesta dell'ambasciatore iraniano.\nSecondo il ministro sudcoreano Lim Chang-ho in Corea del Nord i cittadini sarebbero organizzati in cinquantuno classi. Le prime tre sarebbero basate sulla lealt\u00e0 alla famiglia Kim e al culto della personalit\u00e0 che imporrebbe il \"presidente eterno\" Kim Il-sung, il \"caro leader\" Kim Jong-il e suo figlio Kim Jong-un come uniche forme di divinit\u00e0 ammesse nel Paese. Chiunque professasse una religione o venisse trovato in possesso di materiale religioso sarebbe classificato come \"ostile\" e verrebbe di fatto bandito dalla vita pubblica del paese. Sempre secondo Chang-ho in Corea del Nord vivrebbero comunque ancora circa cristiani.\nMedia e libert\u00e0 d'informazione.\nI media nordcoreani sono tra quelli pi\u00f9 strettamente controllati al mondo, di conseguenza l'informazione \u00e8 sotto il rigido controllo sia all'interno sia dall'esterno del Paese. Infatti l'organizzazione \"Reporters sans fronti\u00e8res\" nel 2017 ha classificato i media Nord Coreani all'ultimo posto per libert\u00e0 di stampa (180\u00aa posizione su 180 paesi valutati). Secondo l'associazione Freedom House i media nordcoreani avrebbero di fatto la funzione di portavoce del governo, i giornalisti sarebbero tutti membri del Partito dei Lavoratori di Corea ed ascoltare canali televisivi stranieri comporterebbe la condanna a morte. La costituzione prevede la libert\u00e0 di parola e di stampa, tuttavia il governo proibisce l'esercizio di questi diritti. Sarebbero permesse infatti solo le notizie favorevoli al governo, escludendo quelle che riguardano problemi economici e politici oppure critiche al regime. La principale agenzia di stampa \u00e8 la Korean Central News Agency (KCNA), mentre tutti i dodici quotidiani e i venti periodici, tra cui il \"Rodong Sinmun\", vengono pubblicati nella capitale.\nIn tutto il territorio nazionale sono presenti tre emittenti televisive statali, tra cui la Televisione Centrale Coreana. Il governo nordcoreano possiede inoltre dei siti internet attraverso cui diffonde notizie, informazioni e propaganda sul proprio conto (Uriminzokkiri e Naenara). Nell'ambito radiofonico il governo di Pyongyang trasmette la \"Voce di Corea\", un'emittente radiofonica che diffonde in tutto il mondo i suoi programmi focalizzati sull'informazione ed esaltazione della gloria del paese. Dal 2000 \u00e8 stata creata la rete intranet nota con il nome di Kwangmyong, e dal 2002 si utilizza su tutti i computer il sistema operativo Red Star OS.\nPolitica.\nOrdinamento dello Stato.\nIl paese \u00e8 di fatto uno stato totalitario di stampo stalinista costituito secondo i principi politici della Cina ai tempi di Mao Zedong. Secondo la costituzione la Corea del Nord \u00e8 una repubblica \"guidata nelle sue attivit\u00e0 attraverso le ideologie della Juche e del Songun\". Il Partito del Lavoro di Corea (PLC) \u00e8 il principale partito del paese e domina ogni aspetto della politica nordcoreana. La coalizione di governo \u00e8 costituita dal Fronte Democratico per la Riunificazione della Patria, di cui fanno parte il Partito del Lavoro di Corea e altri due partiti minori, il Partito Socialdemocratico di Corea e il Partito Chondoista Chongu. Il capo di stato Kim Jong-un presiede le pi\u00f9 alte cariche istituzionali: \u00e8 il presidente del PLC, \u00e8 presidente della Commissione per gli Affari di Stato ed \u00e8 Comandante Supremo dell'Armata Popolare Coreana. Le modifiche costituzionali apportate dopo la morte di Kim Il-sung avvenuta nel 1994 hanno creato per il capo defunto la carica speciale di \"presidente eterno\". Kim Jong-il, figlio e successore di Kim Il-sung, \u00e8 stato nominato \"Segretario generale eterno\" dopo la sua morte avvenuta il 17 dicembre 2011.\nL'unicamerale Assemblea popolare suprema \u00e8 il pi\u00f9 alto organo di governo e detiene il potere legislativo. I suoi 687 membri sono eletti ogni cinque anni attraverso suffragio universale. Le sessioni dell'Assemblea popolare sono convocate dal presidente dell'Assemblea Kim Yong-nam, che ha anche la funzione di rappresentare lo Stato durante le visite ufficiali all'estero. I deputati eleggono il presidente e il vicepresidente e prendono parte nell'attivit\u00e0 legislativa dell'Assemblea.\nIl potere esecutivo \u00e8 rappresentato dal consiglio dei ministri, presieduto dal primo ministro Pak Pong-ju. Il primo ministro rappresenta indipendentemente il governo e le funzioni esecutive. La sua autorit\u00e0 si estende sui due vice-primo ministro, sui trenta ministri, sui due presidenti delle commissioni parlamentari, sul segretario del consiglio dei ministri, sul presidente della Banca Centrale, sul direttore generale dell'istituto di statistica e sul presidente dell'accademia delle scienze nordcoreana.\nSuddivisione amministrativa.\nLa Corea del Nord \u00e8 suddivisa in nove province, pi\u00f9 due citt\u00e0 governate direttamente e tre regioni speciali.\nIstituzioni.\nOrdinamento scolastico.\nLa Corea del Nord \u00e8 uno degli Stati con il pi\u00f9 elevato tasso di alfabetizzazione del mondo, con una percentuale del 100%. L'istruzione \u00e8 pubblica e gratuita fino al livello universitario ed \u00e8 obbligatoria fino alla scuola secondaria. L'istruzione obbligatoria dura undici anni e comprende un anno di asilo nido, quattro anni di scuola primaria e sei anni di scuola secondaria. Un rapporto ha rivelato che il 77% dei maschi e il 79% delle femmine nordcoreani hanno terminato la scuola secondaria. L'istruzione superiore \u00e8 offerta dalle 300 universit\u00e0 e collegi presenti nel paese.\nLa maggior parte dei diplomati che hanno frequentato la scuola obbligatoria non si iscrive immediatamente all'universit\u00e0, ma inizia a prestare il servizio militare obbligatorio, oppure va a cercare lavoro in fattorie o in aziende agricole. Le principali carenze del sistema scolastico superiore nordcoreano riguardano la presenza di molte materie ideologiche che comprendono il 50% della facolt\u00e0 di scienze sociali e il 20% delle facolt\u00e0 scientifiche e ci\u00f2 porta ad uno squilibrio nel proprio curriculum personale. Lo studio delle scienze naturali \u00e8 preso molto in considerazione, a differenza delle scienze sociali che vengono trascurate. L'euristica \u00e8 applicata attivamente agli studenti per far acquisire loro indipendenza e creativit\u00e0 durante tutto il percorso scolastico. Dal 1978 \u00e8 stato reso obbligatorio lo studio dell'inglese e del russo.\nSistema sanitario.\nIl sistema sanitario nordcoreano prevede il servizio sanitario nazionale gratuito e l'assicurazione sanitaria disponibili per tutti i cittadini residenti nel paese. Tuttavia alcuni medici che lavorano all'estero e sono in contatto con cittadini nordcoreani affermano che il servizio sanitario esiste solamente per chi pu\u00f2 permetterselo. Diverse malattie infettive come la tubercolosi, la malaria e l'epatite B sono endemiche in tutto il paese.\nLa Corea del Nord spende il 2,5% del proprio PIL nella sanit\u00e0. Agli inizi degli anni cinquanta, il paese invest\u00ec nella sanit\u00e0 pubblica e, tra il 1955 e il 1986, il numero di ospedali crebbe da 285 a e il numero di cliniche da a . Ciononostante negli anni novanta venne registrato un declino del sistema sanitario a causa dei disastri naturali e dei problemi economici e di approvvigionamento. La maggior parte degli ospedali e delle cliniche \u00e8 stata carente di medicinali ed equipaggiamenti essenziali, oltre a essere stata priva di acqua corrente ed elettricit\u00e0 a causa dell'embargo statunitense e al crollo del blocco socialista nell'est europeo. Tuttavia un comunicato dell'Organizzazione mondiale della sanit\u00e0 dell'aprile 2010 sostiene che il sistema sanitario nazionale della Corea del Nord abbia conosciuto notevoli miglioramenti negli ultimi anni, per quanto indubbiamente affetto dalla carenza di strumenti adeguati. L'OMS ha inoltre criticato un rapporto di Amnesty International che definiva gli ospedali nordcoreani \"appena funzionanti\".\nForze armate e pubblica sicurezza.\nLa difesa \u00e8 affidata all'Armata Popolare di Corea, che si divide in cinque sezioni: le Forze di terra, la Marina militare, la Forza aerea, le Forze missilistiche strategiche e le Forze speciali. Le forze armate contano pi\u00f9 di un milione di uomini in servizio e pi\u00f9 di otto milioni di riserva, rendendo la Corea del Nord lo Stato pi\u00f9 militarizzato al mondo. Con il 20% degli uomini di et\u00e0 compresa tra 17 e 54 anni nelle forze armate regolari, la Corea del Nord ha la pi\u00f9 elevata percentuale di personale militare in rapporto alla popolazione rispetto a ogni altra nazione del mondo, con circa 40 soldati arruolati ogni cittadini. La spesa militare inoltre \u00e8 relativamente alta: incide sul 15,8% del PIL.\nIl Ministero della pubblica sicurezza (MPS) sovrintende la maggior parte delle attivit\u00e0 delle forze dell'ordine, indaga sui casi di attivit\u00e0 criminale e mantiene gli edifici di pubblica utilit\u00e0. Gestisce inoltre il registro dello stato civile, il controllo e la sicurezza del traffico stradale e il dipartimento dei vigili del fuoco. Il dipartimento della sicurezza di stato venne separato dal ministero della pubblica sicurezza nel 1973 per condurre attivit\u00e0 di intelligence e di controspionaggio all'interno del territorio e all'estero e per gestire il sistema carcerario nordcoreano.\nL'apparato di sicurezza della Corea del Nord esercita controlli intensivi sulla residenza, sui viaggi, sul lavoro, sul modo di vestire, sul cibo e sulla vita di famiglia dei cittadini. L'MPS, il dipartimento della sicurezza di stato e le forze di polizia presumibilmente monitorano gli SMS, le videochiamate, i trasferimenti di dati online e ne registrano le conversazioni. Inoltre, attraverso la tecnica della triangolazione, l'apparato di sicurezza nordcoreano \u00e8 in grado di identificare l'esatta posizione di un individuo semplicemente attraverso il suo telefono cellulare.\nProgramma nucleare militare.\nIl 9 ottobre 2006 la Corea del Nord condusse il suo primo test nucleare, che provoc\u00f2 un terremoto di 4,3 gradi della Scala Richter diventando il nono Paese al mondo a disporre della bomba atomica. L'esplosione fu pi\u00f9 piccola del previsto e alcuni esperti statunitensi suggerirono la possibilit\u00e0 che il test fosse fallito oppure che si fosse verificata una fissione nucleare parziale. La Corea del Nord aveva precedentemente affermato la produzione di armi nucleari e in base a fonti militari e di intelligence statunitensi, il Paese ha prodotto o ha la capacit\u00e0 di produrre fino a sei o sette dispositivi nucleari.\nIl 17 marzo 2007 la Corea del Nord afferm\u00f2 nei negoziati internazionali che avrebbe iniziato i preparativi per la disattivazione del sito nucleare principale. Questo spegnimento venne confermato successivamente il 14 luglio 2007 dagli ispettori dell'Agenzia internazionale per l'energia atomica che osservarono la fase di spegnimento iniziale del reattore nucleare di Yongbyon della potenza di , anche se non era presente nessuna tabella di marcia ufficiale. In cambio la nazione nordcoreana ottenne tonnellate di petrolio dalla Corea del Sud. Una volta spento in modo permanente il piccolo reattore, la nazione avrebbe ricevuto l'equivalente di tonnellate di petrolio. A seguito dei progressi nei negoziati nel settembre 2007, mirati all'accelerazione del termine del programma nucleare nordcoreano, la Corea del Nord avrebbe \"disabilitato parte delle sue strutture nucleari\" per la fine del 2007, in base alle dichiarazioni dell'assistente al segretario di Stato statunitense.\nIl 27 giugno 2008 venne disabilitata una torre di raffreddamento ad acqua nel sito nucleare di Yongbyon. \u00c8 stato riferito che senza di essa non \u00e8 possibile creare plutonio, anche se il \"New York Times\" afferm\u00f2 che \"la torre \u00e8 una struttura tecnicamente insignificante [ed \u00e8] relativamente facile da ricostruire\". Questo evento venne salutato come un segno che la Corea del Nord vuole concretamente terminare il proprio programma nucleare.\nIl 17 gennaio 2009 \u00e8 stata riportata la notizia che la Corea del Nord avrebbe trasformato in armi circa 30\u00a0kg di plutonio, prodotto precedentemente dal reattore.\nIl 25 maggio 2009 la Corea del Nord ha effettuato un secondo test nucleare sotterraneo. L'esplosione, confermata ufficialmente dal governo di Pyongyang, \u00e8 stata anche rilevata dai sismografi di Corea del Sud e Stati Uniti come un sisma di 4,79 gradi di magnitudo e dovrebbe corrispondere a una potenza tra i dieci e i venti chilotoni.\nIl 12 febbraio 2013 il governo della Corea del Nord ha dichiarato di aver effettuato un terzo test nucleare sotterraneo, sottolineando come si sia trattato di un \"test pienamente riuscito\". Il test, come nelle occasioni precedenti, ha anche provocato un terremoto di 4,9 gradi della scala Richter causato, secondo gli esperti, da un ordigno di meno di sei o sette chilotoni. Attraverso Google Maps e le informazioni del United States Geological Survey \u00e8 possibile localizzare il sito dell'ultimo test nucleare e individuare alcuni edifici identificabili con i luoghi dei test nucleari.\nIl 1\u00ba aprile 2013 \u00e8 stata annunciata la riapertura del reattore nucleare di Yongbyon.\nLa Corea del Nord ha annunciato il 14 settembre 2015 che l'impianto nucleare di Yongbyon, utilizzato per la produzione di armi atomiche, ha ricominciato a essere operativo.\nIl 10 dicembre 2015 Kim Jong-un ha lasciato intendere che il suo Paese, che ha gi\u00e0 a disposizione l'atomica, avrebbe messo a punto anche una bomba all'idrogeno e sarebbe pronto a farla esplodere. La dichiarazione \u00e8 stata riportata dall'agenzia stampa ufficiale di Pyongyang (KCNA), in occasione di un'ispezione a un sito militare da parte del capo del Paese, durante la quale ha precisato che questo armamento sarebbe servito a difendere la sovranit\u00e0 del Paese in modo \"affidabile\". Tuttavia l\"'intelligence\" sudcoreana afferma che la Corea del Nord non abbia la tecnologia per la produzione di una bomba all'idrogeno. Questa \u00e8 la stessa opinione dei ricercatori sudcoreani, che pensano che difficilmente la Corea del Nord possegga una bomba a idrogeno.\nIl 6 gennaio 2016 la televisione di Stato ha annunciato la detonazione con successo di una bomba all'idrogeno, la Corea del Nord avrebbe compiuto cos\u00ec il quarto test nucleare, esso caus\u00f2 alle ore 10 locali un terremoto artificiale di magnitudo 5,1 ed epicentro a 400 chilometri circa a nord-est della capitale. La notizia \u00e8 stata peraltro accolta in Occidente con scetticismo.\nA settembre 2016, a poco pi\u00f9 di 8 mesi dall'ultimo, il Governo di Pyongyang annuncia un nuovo test nucleare, il quinto, evidenziato da una forte scossa di magnitudo 5,3 della scala Richter.\nIl 4 settembre 2017 ad un anno esatto dall'ultimo, la TV di Stato annuncia che il sesto test nucleare \u00e8 stato portato a termine. Questo ha causato un potentissimo terremoto di magnitudo 6,3, il pi\u00f9 forte mai registrato dalle sperimentazioni, avvertito anche in Cina, seguito da un altro di magnitudo 4,6 che hanno fatto pensare ad una conseguenza del primo dovuto alla rottura di uno dei tunnel di contenimento sotterranei. Tuttavia il regime ha smentito possibili radiazioni. Il test \u00e8 avvenuto il giorno dopo in cui, in alcune foto, si vedeva il leader Kim in visita ad una centrale, con un ordigno assimilabile ad una Bomba H.\nDiritti umani.\nDiverse organizzazioni internazionali per i diritti umani, tra cui Amnesty International e Human Rights Watch, accusano la Corea del Nord di occupare una delle peggiori posizioni nel mondo. I nordcoreani sono stati descritti come \"uno dei popoli pi\u00f9 brutalizzati del mondo\", a causa delle severe restrizioni imposte alla loro libert\u00e0 politica ed economica.\nIn Corea del Nord sono tuttora presenti veri e propri campi di prigionia. Il 3 maggio 2011 Amnesty International ha reso pubbliche le immagini satellitari ad alta definizione dei campi di prigionia presenti nella nazione. Per ricostruire cosa accade al loro interno Amnesty International ha raccolto le testimonianze di prigionieri politici ed ex guardiani riusciti a fuggire dal campo di concentramento di Yodok (nel nord-est).\nSecondo questi testimoni i detenuti sono costretti a lavorare in condizioni che rasentano la schiavit\u00f9 e sono frequentemente sottoposti a torture e altri trattamenti crudeli, disumani, degradanti e nella maggior parte dei casi essi hanno assistito a esecuzioni pubbliche. Amnesty International ritiene che i campi siano in funzione dagli anni cinquanta e che solo trenta persone siano state rilasciate dalla zona rivoluzionaria di Yodok. Secondo la testimonianza di Jeong Kyoungil, ex detenuto a Yodok tra il 2000 e il 2003, circa il 40% dei detenuti nella zona rivoluzionaria di Yodok \u00e8 morto di malnutrizione tra il 1999 e il 2011. Secondo Amnesty International in queste strutture non verrebbero inoltre forniti capi di abbigliamento e i prigionieri soffrirebbero i rigori di inverni assai freddi, spesso svolgendo lavori manuali estenuanti e al tempo stesso privi di senso.\nOltre ai criminali e agli oppositori politici, nei campi di prigionia vengono rinchiusi anche tutti quelli che cercano di lasciare il Paese e raggiungere la Corea del Sud o il confine con la Cina, oppure che vengono anche solo scoperti a criticare il regime. Vengono rinchiuse intere famiglie e non solo chi viene fermato: cos\u00ec molti bambini nascono e crescono nei campi di prigionia senza sapere minimamente come sia il mondo al di fuori degli stessi.\nIl governo nordcoreano respinge le rivendicazioni delle violazioni dei diritti umani, definendole \"una campagna diffamatoria\" volta a un cambiamento di regime. La Corea del Nord, in un rapporto delle Nazioni Unite, ha respinto le accuse d'atrocit\u00e0 come \"voci stravaganti\". Il governo della Corea del Nord ha anche ammesso alcuni problemi relativi ai diritti umani legati alle condizioni di vita e ha dichiarato che sta lavorando al fine di migliorarli. Il presidente della Korean Friendship Association, Alejandro Cao de Ben\u00f3s, afferma che non vi siano prove dell'esistenza di campi di concentramento, sostenendo che le immagini satellitari non consentono di chiarire la natura delle costruzioni e che le dichiarazioni dei rifugiati sono pagate da chi ha interesse a screditare il regime.\nLe testimonianze di alcuni dei rifugiati sono risultate a volte contrastanti fra loro e non veritiere su alcuni punti: accuse in tal senso sono state sollevate nel caso della storia di Yeonmi Park, mentre Shin Dong-hyuk ha dovuto ammettere di aver alterato alcuni dettagli della sua vita all'interno di un campo di concentramento, bench\u00e9 la parte principale del suo racconto sia considerata ancora veritiera. Secondo un documento rilasciato dall'Ambasciata della RPDC a Mosca Shin avrebbe mentito su tutta la sua biografia. Blaine Harden, autore del libro \"Fuga dal Campo 14\" che racconta la storia di Shin Dong-hyuk, sostiene che \u00ab... le fonti primarie di informazione continuano ad essere i rifugiati, i cui fini e credibilit\u00e0 non sempre sono senza macchia. In Corea del Sud, cos\u00ec come altrove, hanno spesso un bisogno disperato di guadagnarsi da vivere, e sono quindi ben disposti ad assecondare i preconcetti di attivisti per i diritti umani, anticomunisti e ideologi di destra. Alcuni sopravvissuti rifiutano di parlare a meno che non li si paghi in anticipo e in contanti, altri ripetono aneddoti succosi che hanno sentito raccontare, ma di cui non sono stati personalmente testimoni\u00bb.\nDopo la presa del potere da parte di Kim Jong-un si \u00e8 assistito a una flessione del numero di \"disertori\" nordcoreani che hanno cercato rifugio in Corea del Sud; gli esperti hanno attribuito il fenomeno sia a un aumento della sorveglianza ai confini (in particolare per via dello spiegamento alla frontiera di reparti d'\u00e9lite meno sensibili alla corruzione) sia a un lieve miglioramento delle condizioni economiche della Corea del Nord. Un certo numero di rifugiati, non indicato chiaramente ma stimato in un piccolo numero, ha chiesto e ottenuto di essere rimpatriato in Corea del Nord: tra i motivi di questa decisione sono indicati la difficile convivenza nella societ\u00e0 della Corea del Sud (diametralmente opposta a quella in cui hanno vissuto per gran parte della propria vita) che rende loro problematico trovare un lavoro o inserirsi nella societ\u00e0 e, secondo le autorit\u00e0 sudcoreane, la propaganda del regime nordcoreano e le minacce alle famiglie dei disertori da parte dei servizi di sicurezza di Pyongyang. Il disertore Kwon Chol-nam ha richiesto il rimpatrio affermando di essere stato costretto con l'inganno a trasferirsi in Corea del Sud, denunciando lo sfruttamento sul lavoro e una detenzione coatta inflittagli dopo l'accusa di essere una spia. Ha inoltre destato scandalo la morte per fame di una disertrice nordcoreana (identificata come \"Han\") e sua figlia in Corea del Sud nel 2019.\nA causa della National Security Act sudcoreana \u00e8 assai complesso per un disertore pentito tornare in Corea del Nord, motivo per il quale la maggior parte di coloro che compiono una \"doppia diserzione\" lo fanno senza i permessi di Seoul. I numeri di disertori pentiti non sono noti alle autorit\u00e0 sudcoreane. Nel 2014 il Ministero dell'Unificazione della Corea del Sud ha dichiarato di avere registrato 13 doppie defezioni, tuttavia si ritiene che il loro numero sia di gran lunga maggiore: un ex deputato sudcoreano ha affermato che nel 2012 circa 100 disertori erano tornati in Corea del Nord attraverso la Cina. Nel 2015 \u00e8 stato riferito che 688 disertori che vivevano nella Corea del Sud non registrati sono probabilmente fuggiti all'estero nella speranza di tornare in Corea del Nord mentre secondo Chung Min-Uck del Korea Times la cifra gi\u00e0 nel 2013 si aggirava intorno agli 800. Tra coloro che hanno scelto di tornare in Corea del Nord vi sono anche persone divenute celebri in Corea del Sud, come Son Ok-sun (autrice del libro \"Desiderio di luce\" da lei stessa definito \"vergognoso\"). \nNel 2019 Choe In-guk, figlio dell'ex ministro degli esteri sudcoreano Choe Dok-shin che disert\u00f2 negli Stati Uniti a causa della dittatura di Park Chung-hee, ha disertato per la Corea del Nord, affermando che \u00abVivere e seguire le regole di un paese a cui sono riconoscente \u00e8 un modo per proteggere le volont\u00e0 dei miei genitori: sebbene tardi, ho quindi deciso di risiedere qui stabilmente\u00bb.\nRelazioni estere.\nLa Corea del Nord ha ottimi rapporti con Cina, Vietnam, Laos, Cambogia, Venezuela, Cuba, Siria, Bielorussia, Iran, Egitto, Palestina, Russia e numerosi paesi africani. Ha inoltre relazioni bilaterali con l'Iran. Dalla cessazione delle ostilit\u00e0 della guerra di Corea nel 1953 le relazioni tra il governo del Nord e la Corea del Sud, l'Unione europea, il Canada, gli Stati Uniti d'America e il Giappone sono rimaste tese. I combattimenti cessarono, ma entrambe le Coree sono ancora formalmente in guerra. Entrambe firmarono la \"Dichiarazione congiunta Nord-Sud\" del 15 giugno 2000 nella quale le parti presero l'impegno di cercare una riunificazione pacifica. Il 4 ottobre 2007 i capi delle due Coree promisero inoltre di tenere dei vertici per dichiarare ufficialmente il termine della guerra e riaffermare il principio di non-aggressione reciproca.\nNel 2002 il presidente degli Stati Uniti George W. Bush durante il discorso sullo Stato dell'Unione inser\u00ec la Corea del Nord tra gli Stati facenti parte del cosiddetto \"Asse del Male\". Il passaggio del discorso di Bush fu il seguente: \u00abLa Corea del Nord \u00e8 un regime che si sta dotando di missili e armi di distruzione di massa, mentre fa morire di fame i suoi cittadini\u00bb.\nIl contatto di maggiore livello che ebbe il governo nordcoreano con gli Stati Uniti fu attraverso il segretario di Stato Madeleine Albright, che effettu\u00f2 una visita a Pyongyang nel 2000, le due nazioni non hanno relazioni diplomatiche ufficiali. Nel 2006 approssimativamente soldati statunitensi erano presenti nella Corea del Sud, con la previsione di ridurli a nel 2008. Kim Jong-il afferm\u00f2 privatamente l'accettazione delle truppe statunitensi nella penisola, anche dopo una eventuale riunificazione. Pubblicamente la Corea del Nord chiede con forza la rimozione delle truppe statunitensi dalla regione.\nLa Corea del Nord ha da molto tempo relazioni strette con la Russia e la Cina, con quest'ultima dal 1961 vige il patto di cooperazione e di mutuo soccorso in caso di guerra; il patto, di durata ventennale, \u00e8 stato rinnovato due volte nel 1981 e nel 2001 e nel 2021 ci sar\u00e0 la scadenza della terza proroga. La caduta del socialismo nell'Europa orientale nel 1989 e la dissoluzione dell'Unione Sovietica nel 1991 caus\u00f2 una devastante carenza di aiuti alla Corea del Nord dalla Russia, anche se la Cina continu\u00f2 a fornire assistenza. Il Paese continua a mantenere forti legami anche con gli alleati socialisti del sud-est asiatico, come il Vietnam e il Laos.\nLa Corea del Nord cominci\u00f2 a installare una recinzione di filo spinato nel confine settentrionale, a seguito del desiderio della Cina di frenare il flusso di rifugiati in fuga dalla Corea. Precedentemente il confine tra Cina e Corea del Nord era infatti poco pattugliato.\nCome risultato del programma nucleare nordcoreano vennero creati tavoli di negoziazione per trovare una soluzione pacifica alle inquietudini mondiali. A questi negoziati parteciparono le due Coree, la Russia, la Cina, il Giappone e gli Stati Uniti.\nIl 17 luglio 2007 gli ispettori delle Nazioni Unite verificarono lo spegnimento di cinque stabilimenti nucleari nordcoreani, disattivazione stabilita da un accordo del febbraio 2007.\nIl 4 ottobre 2007 il presidente sudcoreano Roh Moo-hyun e il capo nordcoreano Kim Jong-il firmarono un accordo di pace di otto punti che prevede cooperazione economica, il rinnovo degli accordi per il viaggio aereo, stradale e ferroviario, confronti ad alto livello e pace permanente.\nGli Stati Uniti e la Corea del Sud indicarono nella Corea del Nord uno Stato promotore del terrorismo. L'attentato del 1983 che uccise membri del governo sudcoreano e la distruzione di un aereo di linea sudcoreano nel 1987 vennero infatti attribuiti alla Corea del Nord. La Corea del Nord inoltre rivendic\u00f2 il rapimento di tredici cittadini giapponesi negli anni settanta e ottanta. Di essi cinque tornarono in Giappone nel 2002. L'11 ottobre 2008 gli Stati Uniti hanno rimosso il Paese dall'elenco degli Stati che promuovono il terrorismo.\nDal 10 marzo 2009 sono cominciate delle esercitazioni militari congiunte Corea del Sud-Stati Uniti nel territorio sudcoreano che hanno preoccupato molto la Corea del Nord, che ha messo in stato di massima allerta il suo esercito.\nAlla fine di febbraio del 2009 la Corea del Nord dichiar\u00f2 di volere lanciare un satellite a scopi pacifici, ma gli Stati Uniti accusarono il Paese di compiere un test di missile a lunga gittata per raggiungere il territorio statunitense. Il missile venne lanciato nella prima decade di aprile, nonostante gli ammonimenti dalla comunit\u00e0 internazionale, e cadde nel mar Giallo dopo 13 minuti dal lancio.\nIl 24 maggio 2010 si verific\u00f2 un controverso incidente nelle acque che circondano la penisola coreana: una corvetta appartenente alla flotta militare nel Sud fu affondata al largo dell'isola di Baengnyeong, una zona contesa e da diversi anni teatro di mutue provocazioni. Accusata dalla Corea del Sud e dagli Stati Uniti di essere responsabile dell'affondamento, la Corea del Nord ha negato il proprio coinvolgimento, offrendosi di formare una commissione d'inchiesta con rappresentanti di Stati Uniti, Cina, delle due Coree e della Russia. Le indagini sono invece state condotte autonomamente da Corea del Sud e Stati Uniti.\nIl 30 marzo 2013 il governo nordcoreano dichiar\u00f2 di essere in \"stato di guerra\" con la Corea del Sud, probabilmente in reazione alle esercitazioni congiunte tra l'esercito sudcoreano e quello statunitense (in area sudcoreana), che dispiegarono anche due bombardieri a bassa identificabilit\u00e0 radar B-2 Spirit.\nIl 5 aprile 2013 l'esercito nordcoreano ricevette dai comandi militari il via libera per un attacco nucleare contro gli Stati Uniti. Lo stesso giorno la Corea del Nord invit\u00f2 tutte le ambasciate straniere a Pyongyang a prepararsi a evacuare.\nDopo aver esplicitamente minacciato Corea del Sud, Stati Uniti e anche il Giappone di attacchi nucleari su larga scala, il 18 aprile 2013 si dichiar\u00f2 invece disponibile al dialogo, richiedendo in cambio: il ritiro di tutte le sanzioni ONU, l'interruzione delle operazioni di collaborazione militare tra Stati Uniti e Corea del Sud, nonch\u00e9 le scuse ufficiali dei due Paesi.\nKFA.\nL'Associazione di Amicizia con la Corea (Korean Friendship Association) \u00e8 un'associazione di amicizia con la Corea del Nord senza scopo di lucro il cui presidente \u00e8 l'ispanico-nordcoreano Alejandro Cao de Ben\u00f3s de Les y P\u00e9rez. \u00c8 presente in 120 Paesi e vi \u00e8 un delegato ufficiale in 34 Paesi. I membri della KFA negano violazioni dei diritti umani in Corea del Nord e contestano l'esistenza di campi di concentramento nordcoreani, poich\u00e9 ritengono che non vi siano prove.\nEconomia.\nLa politica isolazionista del governo e l'embargo dei Paesi occidentali hanno ristretto notevolmente il commercio internazionale, bloccando un potenziale significativo di crescita economica. Tuttavia per la sua posizione strategica nell'Asia orientale che collega le quattro maggiori economie e avendo una forza-lavoro giovane e a basso costo, l'economia nordcoreana potrebbe crescere fino al 6-7% annuo con i giusti incentivi e riforme.\nFino al 1998 le Nazioni Unite hanno pubblicato l'indice di sviluppo umano e il PIL pro capite per la Corea del Nord: gli indici calcolati erano pari a 0,766 (75\u00ba posto mondiale) per lo sviluppo umano e un PIL pro capite di $. Secondo uno studio del giornale sudcoreano \"Hankyoreh\" del 2007 la qualit\u00e0 della vita e gli stipendi stanno crescendo stabilmente negli ultimi anni. Secondo le stime del \"CIA World Factbook\" per il 2015, ultimo anno cui sono disponibili dati economici, il PIL pro capite (PPP) della Corea del Nord \u00e8 invece pari a 1700 $, che \u00e8 in rapporto 1:22 con quello della Corea del Sud.\nIl settore dominante nell'economia nordcoreana \u00e8 l'industria (47%), seguita dai servizi (31%) e l'agricoltura (22%). Le industrie principali comprendono equipaggiamenti militari, costruzione di macchinari, energia elettrica, chimica, industria estrattiva, metallurgia, tessile, alimentare e turismo.\nLa Corea del Nord \u00e8 attualmente uno dei primi dieci produttori al mondo di frutta fresca ed \u00e8 il 15\u00ba maggiore produttore mondiale di mele. Possiede risorse naturali considerevoli, con la 22\u00aa riserva mondiale di carbone. \u00c8 il 15\u00ba produttore mondiale di fluorite e il 12\u00ba produttore di rame in Asia. Altre risorse naturali sono: sale, piombo, tungsteno, grafite, magnesite, oro, pirite e risorse idroelettriche.\nCommercio.\nLa Cina e la Corea del Sud sono i maggiori fornitori alimentari della Corea del Nord e nel 2005 hanno assieme fornito un milione di tonnellate di alimenti; \u00e8 stato inoltre riferito che la Cina fornisce dall'80% al 90% delle importazioni nordcoreane di petrolio a \"prezzi amichevoli\", che sono decisamente inferiori al prezzo mondiale del mercato.\nIl 19 settembre 2005 alla Corea del Nord vennero promesse forniture di carburante e altri incentivi non alimentari dalla Corea del Sud, dal Giappone, dagli Stati Uniti, dalla Russia e dalla Cina in cambio dell'abbandono del programma nucleare e la firma del trattato di non proliferazione nucleare. Il cibo in cambio dell'abbandono di programmi militari \u00e8 sempre stato storicamente evitato dagli Stati Uniti per non \"utilizzare il cibo come un'arma\".\nPer contro le derrate alimentari provenienti da Paesi confinanti sono state a volte bloccate temporaneamente per costringere la Corea del Nord a riprendere trattative che aveva interrotto. Si sono verificate anche sospensioni delle forniture a causa di \"furti\" ripetuti di locomotive, che erano impiegate dalla Cina per inviare convogli di derrate alimentari.\nNel luglio 2002 la Corea del Nord inizi\u00f2 una collaborazione con agenzie di investimenti straniere nella regione industriale di Kaes\u014fng. Un piccolo numero di altre aree furono indicate come regioni ad amministrazione speciale, tra cui la regione di Sin\u016diju lungo il confine con la Cina. La Cina e la Corea del Sud sono dei principali alleati commerciali, con gli scambi con la Cina che sono incrementati del 15% e hanno raggiunto il valore di 1,6 miliardi di dollari nel 2005 e quelli con la Corea del Sud incrementati del 50% con un valore di oltre un miliardo nel 2005. \u00c8 stato riferito che il numero di telefoni cellulari a Pyongyang \u00e8 cresciuto da nel 2002 a circa nel 2004. Nel giugno del 2004 vennero tuttavia nuovamente proibiti i telefoni cellulari. Dalle regioni sperimentali si stanno gradualmente diffondendo alcuni elementi capitalistici, tra cui alcuni cartelloni pubblicitari lungo alcune autostrade. Recentemente dei visitatori hanno riferito che sono in aumento il numero di mercati dei contadini a Kaes\u014fng, a Pyongyang e lungo il confine con la Cina, scavalcando il sistema di razionamento del cibo.\nIn un evento chiamato \"incidente di Pong Su\", avvenuto nel 2003, una nave cargo nordcoreana che tentava di contrabbandare eroina in Australia venne confiscata dalle autorit\u00e0 australiane. Questo fatto rafforz\u00f2 i sospetti dell'Australia e degli Stati Uniti che Pyongyang stava partecipando al contrabbando internazionale di droga. Il governo nordcoreano neg\u00f2 fermamente qualunque tipo di coinvolgimento.\nTrasporti.\nNei centri urbani \u00e8 presente un sistema misto di trasporti filobus/tram. Le prime flotte di questi mezzi erano importati dall'Europa e dalla Cina, ma l'embargo commerciale ha costretto il Paese a costruire da s\u00e9 i veicoli. Le ferrovie della Repubblica Democratica del Popolo della Corea (\"Choson Cul Minzuzui Inmingonghoagug\") rappresentano l'unico operatore ferroviario della nazione, con una rete di di binari, di cui con scartamento standard. Esiste anche una piccola rete ferroviaria con scartamento ridotto nella penisola di Haeju. La flotta di treni \u00e8 costituita sia da locomotive elettriche, sia a vapore. L'unica casa automobilistica locale \u00e8 la Pyeonghwa Motors. Alcune locomotive dell'Impero giapponese, degli Stati Uniti ed europee restano ancora in uso. Quattro volte a settimana viene operato un servizio ferroviario Pechino-Pyongyang, della durata di circa 24 ore.\nIl trasporto sull'acqua nei fiumi principali e lungo le coste gioca un ruolo crescente nel traffico merci e passeggeri. Tranne i fiumi Yalu e Taedong la maggior parte dei fiumi, che raggiungono i , sono navigabili da piccole barche. Il traffico costiero \u00e8 maggiore nella regione orientale, dove le acque pi\u00f9 profonde permettono di impiegare anche navi pi\u00f9 grandi. I porti maggiori sono Namp'o sulla costa occidentale e Rajin, Chongjin, W\u014fnsan e Hamh\u016dng sulla costa orientale. La capacit\u00e0 di carico della nazione negli anni novanta era stimata in 35 milioni di tonnellate annue. All'inizio degli anni novanta la Corea del Nord possedeva una flotta mercantile di 68 navi che raggiungevano le tonnellate, tra cui 58 navi cargo e due petroliere. La Corea del Nord ha varato da anni una politica di continuo investimento nell'aggiornamento e nell'espansione delle strutture portuali, sviluppando i trasporti (particolarmente nel fiume Taedong) e aumentando la quota di trasporti internazionali.\nLe connessioni aeree internazionali con la Corea del Sud sono limitate dall'embargo. Esistono voli regolari dall'aeroporto internazionale di Sunan, che si trova a a nord da Pyongyang, verso Mosca, Chabarovsk, Pechino, Macao, Vladivostok, Bangkok, Shenyang, Shenzhen e voli charter verso Tokyo e verso le nazioni dell'Europa dell'est, del Medio Oriente e dell'Africa. Nel 1990 \u00e8 stato firmato un accordo per iniziare un servizio tra Pyongyang e Tokyo. I voli interni collegano Pyongyang, Hamh\u016dng, W\u014fnsan e Chongjin. L'unica compagnia aerea del Paese \u00e8 quella di bandiera, la Air Koryo, avente una flotta di 23 aerei (nel 2013) tutti di fabbricazione sovietica e poi russa.\nTurismo.\nIl turismo nella Corea del Nord \u00e8 gestito dall'organizzazione del turismo dello Stato (\"Ryohaengsa\"). Ogni gruppo di viaggiatori, come anche ogni turista/visitatore individuale, \u00e8 accompagnato da una o due guide che generalmente parlano la lingua madre del turista ed \u00e8 fatto divieto di allontanarsi da costoro e dai percorsi da loro indicati. Sebbene il turismo sia cresciuto negli ultimi anni, i viaggiatori provenienti dai Paesi occidentali rimangono pochi; i flussi turistici principali provengono da Cina e Giappone. Dall'Italia \u00e8 necessario un visto turistico ed un'autorizzazione speciale da richiedere al consolato nordcoreano a Roma, in cui verificare il diario di viaggio. \u00c8 di fatto impossibile, invece, entrare in Corea Del Nord dalla Corea del Sud (fatti salvi rarissimi casi). Nella regione delle montagne K\u016dmgangsan l'azienda Hyundai ha stabilito e gestisce una speciale area turistica: per questo motivo \u00e8 stata istituita una regione ad amministrazione speciale.\nI turisti possono effettuare acquisti presso negozi specifici indicati dalle guide e analoga restrizione \u00e8 applicata all'utilizzo di servizi pubblici (come i mezzi di trasporto). Non \u00e8 tuttora consentito ai turisti di utilizzare la valuta locale, il Won nordcoreano, se non in pochi locali. Nella capitale Pyongyang \u00e8 tuttavia possibile pagare in dollari statunitensi ed euro, ma non sono accettate le carte di credito. Limitazioni sono poste anche alla possibilit\u00e0 di scattare foto: le macchine fotografiche dei turisti possono essere controllate prima della partenza ed eventuali foto ritenute pericolose per la sicurezza nazionale cancellate. Durante tutto l'anno si organizzano poi degli appositi tour del Paese con guide in diverse lingue e diverse destinazioni.\nAmbiente.\nLa Corea del Nord \u00e8 pi\u00f9 ricca di foreste rispetto a quella del Sud: il 75% del suolo \u00e8 coperto da una grande variet\u00e0 di alberi e piante. Il 70% di queste piante si trovano nella riserva montana di Hamgyng e nelle province di Yanggang e Jagang, occupate da aspre montagne coperte da fitte foreste. In Corea del Nord ci sono nove parchi nazionali, due riserve naturali, una riserva paesaggistica, dodici monumenti naturali e altre aree protette. Nel Paese crescono pi\u00f9 di specie diverse di piante, incluse 570 endemiche della zona. Il \"fiore nazionale\" \u00e8 l'ibisco o rosa altea, in coreano \"mugunghwa\", che significa \"fiore dell'immortalit\u00e0\". Si dice che rappresenti bene il carattere tenace del popolo della penisola. Animali comuni sono cervi, caprioli, zibellini, orsi bruni, gazze del Nord, linci, tigri, pica alpini, toporagni d'acqua, galli cedroni neri, ulule, frosoni di pino, picchi, antilopi dell'Amur e fagiani mancesi dal collare.\nLa Corea del Nord ha una legge sull'ambiente, divisa in cinque capitoli, contenenti 52 articoli sulla protezione e conservazione dell'ambiente naturale, la prevenzione dell'inquinamento e le sanzioni sui danni ambientali.\nCultura.\nEsiste un vasto culto della personalit\u00e0 di Kim Il-sung, di Kim Jong-il e di suo figlio Kim Jong-un, l'attuale presidente, e la maggior parte della letteratura, della musica popolare, del teatro e del cinema glorificano i tre statisti.\nUn evento popolare nella Corea del Nord \u00e8 il festival di Arirang, popolare esibizione dedicata ai giochi che si protrae per due mesi per sei notti alla settimana, con oltre partecipanti. I presenti hanno riferito che rispetto al passato sono diminuiti i toni anti-occidentali. I giochi di massa comprendono prestazioni di danza, ginnastica e coreografie che celebrano la storia della Corea del Nord e della rivoluzione del Partito dei Lavoratori. I giochi di massa sono tenuti a Pyongyang in vari luoghi.\nLa cultura \u00e8 protetta e promossa dallo stato e sono stati costruiti diversi edifici dedicati a essa, come il Palazzo della Cultura del Popolo o il Gran Palazzo degli Studi del Popolo, entrambi a Pyongyang. Fuori dalla capitale esiste un teatro principale a Hamh\u016dng e in ogni citt\u00e0 esistono stadi e teatri.\nLa cultura coreana venne attaccata durante l'occupazione da parte del Giappone dal 1910 al 1945. Il Giappone rafforz\u00f2 una politica di assimilazione culturale e i coreani furono costretti a imparare e a parlare il giapponese, adottare il sistema di nomi giapponesi e la religione shintoista. Venne proibito l'uso della lingua coreana nelle scuole e nei luoghi pubblici. Inoltre il Giappone alter\u00f2 o distrusse vari monumenti coreani, tra cui il Palazzo di Gyeongbok e i documenti che ritraevano il Giappone in luce negativa vennero modificati.\nNel luglio 2004 il complesso di tombe Goguryeo divenne il primo sito del Paese a essere incluso nell'elenco dei siti patrimonio dell'umanit\u00e0 dell'UNESCO.\nPatrimoni dell'umanit\u00e0.\nAl 2021 sono due i siti nordcoreani iscritti nella Lista dei patrimoni dell'umanit\u00e0 dell' UNESCO.\nSport.\nIn Corea del Nord tra gli sport pi\u00f9 praticati rientrano il calcio, la pallavolo, la pallacanestro, la ginnastica, il tennistavolo, il pugilato e il badminton.\nCalcio.\nLa nazionale di calcio nordcoreana partecip\u00f2 nella sua storia a due fasi finali del campionato mondiale di calcio: la prima fu al campionato mondiale di calcio 1966 dove giunse fino ai quarti di finale sconfiggendo l'Italia per 1-0, perdendo tuttavia col Portogallo per 3-5; la seconda presenza fu ai mondiali del 2010 in Sudafrica, finita per\u00f2 con l'eliminazione nella fase a gironi contro Brasile, Portogallo e Costa d'Avorio. Il campionato di calcio della Corea del Nord \u00e8 la DPR Korea League, in cui la squadra che ha vinto pi\u00f9 competizioni \u00e8 l'April 25 Sports Club. Nel 2016 la nazionale di calcio femminile Under-17 della Corea del Nord ha vinto il campionato mondiale di calcio Under-17 in Giordania, battendo il Giappone per 5-4. Nello stesso anno, la nazionale di calcio femminile Under-20 nordcoreana ha vinto il campionato mondiale di calcio femminile Under-20 in Canada, battendo la Francia per 3-1.\nE si trova proprio in Corea del Nord il pi\u00f9 grande stadio di calcio del mondo: si tratta del Rungrado May Day Stadium: con una capienza di ben posti, \u00e8 situato nella capitale Pyongyang.\nGiochi olimpici e paralimpici.\nLa Corea del Nord partecip\u00f2 per la prima volta ai giochi olimpici nel 1972, conquistando cinque medaglie tra cui una d'oro. Il primo oro olimpico fu conquistato nel tiro a segno da Ri Ho-jun, ai Giochi olimpici di Monaco di Baviera 1972. Ai giochi olimpici di Londra del 2012, l'atleta Kim Un-guk riusc\u00ec a battere il record mondiale di sollevamento pesi nella categoria maschile dei 62 kg. A seguito di ci\u00f2, il governo di Pyongyang offr\u00ec appartamenti di lusso a tutti i campioni nordcoreani come segno di gratitudine per i loro successi. Nel campo paralimpico, la Corea del Nord partecip\u00f2 per la prima volta ai giochi paralimpici di Londra del 2012, tuttavia senza riuscire a conquistare alcuna medaglia.\nAltri sport.\nUn altro sport molto praticato dai nordcoreani \u00e8 la ginnastica ritmica, eseguita durante festival di Arirang, che \u00e8 stato riconosciuto come il pi\u00f9 grande evento coreografico del mondo. Alla manifestazione partecipano pi\u00f9 di atleti ed altri partecipanti, che compiono delle coreografie allo scopo di rappresentare artisticamente la storia del paese e porre omaggio a Kim Il-sung e a Kim Jong-il. Il festival ha luogo nello stadio pi\u00f9 grande del mondo, il Rungrado May Day Stadium. Oltre a questo vi \u00e8 anche un altro evento popolare, la maratona di Pyongyang, dove possono partecipare atleti provenienti da qualsiasi parte del mondo.\nTradizioni.\nGastronomia.\nLa cucina coreana ha subito un'evoluzione nel corso dei secoli, influenzata da cambiamenti sociali e politici. Essa deriva dalle antiche tradizioni agricole nomadi provenienti dall'area meridionale della Manciuria e dalla penisola coreana, per poi svilupparsi attraverso una complessa interazione tra ambienti naturali e diverse tendenze culturali. Il riso e il \"kimchi\" sono alla base della cucina coreana. In un pasto tradizionale vengono aggiunti come contorno il \"panch'an\", il \"juk\", il \"bulgogi\" oppure il \"naengmyeon\", un tipo di pasta. Il \"soju\" \u00e8 il liquore pi\u00f9 diffuso per accompagnare queste pietanze. Gli altri piatti coreani comprendono zuppa di cefalo con riso bollito, zuppa di costole di manzo, frittelle di fagiolo verde e polpette di carne con funghi e verdure.La Corea del Nord, mediante un'azienda di propriet\u00e0 dello Stato, produce una birra chiamata Taedonggang, che viene anche esportata in altri Paesi come la Cina.\nFestivit\u00e0.\nIn Corea del Nord non \u00e8 presente alcuna festivit\u00e0 religiosa, dato che il regime pratica l'ateismo di Stato. A fianco al calendario gregoriano viene utilizzato quello Juche, introdotto nel 1997 e basato sulla data di nascita di Kim Il-sung (15 aprile 1912)."}
{"id": "40901", "revid": "1522738", "url": "https://it.wikipedia.org/wiki?curid=40901", "title": "Isole Marshall", "text": "Le isole Marshall (in marshallese: \"Aor\u014dkin M\u0327aje\u013c\"; in inglese: \"Marshall Islands\"; pronuncia: , in tedesco: \"Marschallinseln\") e, ufficialmente, Repubblica delle Isole Marshall (in marshallese: \"Aolep\u0101n Aor\u014dkin \u1e42aje\u1e37\"; in inglese: \"Republic of the Marshall Islands\"), sono uno Stato insulare dell'Oceania (181,42\u00a0km\u00b2, 50 840 abitanti nel 1999), con capitale Majuro o pi\u00f9 propriamente Dalap-Uliga-Darrit. La nazione \u00e8 una repubblica presidenziale composta dagli arcipelaghi Ratak e Ralik, situati fra gli Stati Federati di Micronesia a ovest e Kiribati a est. Le lingue ufficiali sono il marshallese e l'inglese; il tedesco e il giapponese sono parlati da una minima parte dalla popolazione. Dal 1884 al 1919 furono una colonia dell'Impero tedesco, facendo parte della Nuova Guinea tedesca.\nStoria.\nSebbene abitate dai micronesiani sin dal II millennio a.C., poco si conosce della storia delle isole prima dell'arrivo degli europei.\nLa colonizzazione occidentale.\nIl primo ad avvistare le isole fu lo spagnolo Alonso de Salazar nel 1526; l'arcipelago divenne noto come \"Los Pintados\" (\"Le Pitturate\", probabilmente riferito alle usanze di pitturarsi il corpo da parte delle popolazioni indigene), \"Las Hermanas\" (\"Le Sorelle\") e \"Los Jardines\" (\"I Giardini\") all'interno dell'Impero spagnolo. Finirono dapprima sotto la giurisdizione del Vicereame della Nuova Spagna, per poi venire amministrate direttamente da Madrid, attraverso la Capitaneria generale delle Filippine (\"Capitan\u00eda General de Filipinas\"), con l'inizio delle guerre d'indipendenza ispanoamericane e la dissoluzione della Nuova Spagna iniziata nel 1821.\nDimenticate dagli europei, le isole furono visitate dal capitano inglese John Marshall a cui furono dedicate nel 1788. Le baleniere statunitensi visitarono le isole nel XIX secolo: la prima a essere registrata fu la \"Awashonks\" nel 1835 e l'ultima la \"Andrews Hicks\" nel 1905.\nLe isole Marshall furono ufficialmente rivendicate dalla Spagna nel 1874 attraverso Manila, la sua capitale nelle Indie Orientali; ci\u00f2 diede inizio a una serie di mosse strategiche da parte dell'Impero tedesco durante gli anni 1870 e 1880 per potersi annettere l'arcipelago. Nel 1884 le isole divennero punto di scalo di una compagnia commerciale tedesca e la situazione culmin\u00f2 nel 1885 in un incidente navale che non degener\u00f2 in un conflitto solo per via della scarsa prontezza delle forze navali spagnole e della riluttanza a un'azione militare aperta da parte tedesca.\nAttraverso la mediazione papale e un indennizzo di $4,5 milioni pagato dalla Germania, la Spagna nel 1885 raggiunse con il II Reich l'accordo chiamato Protocollo ispano-tedesco di Roma del 1885, che sanc\u00ec il protettorato tedesco sulle isole e l'istituzione di stazioni commerciali a Jaluit (Jol\u00f3) ed Ebon per sfruttare il fiorente commercio di copra (polpa essiccata del cocco). Gli \"Iroij\" (gran capi) marshallesi continuarono a governare sotto il controllo indiretto dell'amministrazione coloniale tedesca, , che delimitava un'area soggetta alla sovranit\u00e0 spagnola (0-11\u00ba N, 133-164\u00ba E) omettendo le Caroline orientali, cio\u00e8 gli arcipelaghi Marshall e Gilbert, dove si trovavano ubicate la maggior parte delle postazioni commerciali tedesche. Le controversie furono messe in discussione dopo la vendita dell'intero arcipelago delle Caroline alla Germania tredici anni dopo.\nMolti sono gli edifici che hanno una chiara traccia della colonizzazione tedesca. Durante la prima guerra mondiale vennero conquistate facilmente dal Giappone: infatti le Schutztruppe che proteggevano le isole erano solo 123. L'occupazione nipponica tent\u00f2 di modificare gli usi e i costumi della popolazione. Con la seconda guerra mondiale le isole vennero occupate dagli Stati Uniti d'America in seguito alla campagna delle isole Gilbert e Marshall ed entrarono a fare parte del territorio fiduciario delle Isole del Pacifico.\nI test nucleari.\nTra il 1946 e il 1958 gli Stati Uniti su quest'isola condussero sessantasei test di armi nucleari, incluso il \"Castle Bravo\", il test nucleare pi\u00f9 grande che gli Stati Uniti abbiano mai condotto, detonato nell'atollo di Bikini. Inspiegabilmente gli abitanti degli atolli di Rongelap, Rongerik e Utirik, sottovento rispetto a Bikini, non furono evacuati come era stato fatto per i test precedenti. La popolazione raggiunta dal fallout radioattivo ne sub\u00ec le conseguenze.\nNel 1975 inizi\u00f2 il processo in cui i tre atolli chiedevano agli Stati Uniti i danni del loro operato sul territorio delle Marshall. Non \u00e8 stato ancora del tutto accertato se l'incidente avvenne in modo del tutto accidentale o se, come sostiene attualmente la repubblica delle isole Marshall, fosse stato programmato dagli Stati Uniti per studiare gli effetti che le radiazioni avrebbero avuto su ecosistema e persone. Effettivamente sembra che gli statunitensi sapessero gi\u00e0 prima di detonare la bomba che i venti avrebbero portato le radiazioni sui due atolli, per mezzo degli stessi meteorologi americani che si trovavano su di essi e che furono esposti alle radiazioni. Immediatamente dopo la detonazione, quando le radiazioni si stavano dirigendo sui tre atolli, la nave antiradiazioni della marina americana avrebbe avuto il tempo di caricare a bordo la popolazione che vi abitava, ma ricevette ordine di allontanarsi immediatamente dal luogo. La vicenda \u00e8 stata ricostruita nel documentario \"Half Life\" del regista australiano Dennis O'Rourke.\nIl 25 aprile 2014 il governo delle Isole Marshall ha agito in giudizio davanti alla Corte Internazionale di Giustizia contro nove Stati, tra cui gli Stati Uniti, inadempienti agli obblighi di disarmo nucleare precedentemente assunti.\nL'indipendenza.\nNel 1979 venne costituito il primo governo ed entr\u00f2 in vigore la costituzione delle isole Marshall.\nNel 1986 con gli Stati Uniti \u00e8 stato siglato il Trattato di Libera Associazione (COFA), che prevedeva un risarcimento di 150 milioni di dollari per i test atomici effettuati nel passato e l'uso dell'atollo di Kwajalein per la base missilistica Ronald Reagan. Nel 2003 \u00e8 stato rinnovato l'accordo con gli Stati Uniti: per controparte la repubblica delle isole Marshall ottiene circa quaranta milioni di dollari fino al 2023, oltre a speciali diritti di immigrazione negli Stati Uniti per i suoi abitanti. Nel 2007 le elezioni politiche sono state vinte dal partito Aelon Kein Ad che rappresenta gli interessi dei proprietari delle terre degli atolli, favorevoli a un ridimensionamento della base missilistica di Kwajalein. In particolare il radar per la difesa antimissile sar\u00e0 ricollocato nella nuova base in Repubblica Ceca.\nIl 14 gennaio 2008 \u00e8 stato eletto capo di Stato Litokwa Tomeing.\nIl 7 agosto 2008 \u00e8 ripreso il processo tra la Repubblica delle isole Marshall e gli U.S.A. per i danni subiti dalla detonazione di Castle Bravo.\nGeografia.\nGeografia generale.\nFacenti parte della Micronesia, le isole Marshall sono un gruppo di atolli e isole situate nel Pacifico, poco a nord dell'equatore. La citt\u00e0 di Majuro, la capitale, \u00e8 situata a 3 438 chilometri a ovest di Honolulu, la capitale dello Stato americano delle Hawaii, a 3 701 chilometri a sud-est di Tokyo, la capitale del Giappone, e a 3241\u00a0km a sud-est dalla citt\u00e0 di Saipan, capitale delle Isole Marianne Settentrionali. Gli arcipelaghi circostanti sono quello delle Isole Caroline, appartenente agli Stati Federati di Micronesia che si trovano a sud-ovest delle isole Marshall, e quello delle isole Gilbert, situato a sud-est, che appartiene alla Repubblica di Kiribati. La superficie delle isole Marshall \u00e8 di soli 181,3\u00a0km\u00b2 e la superficie occupata dalle lagune \u00e8 di 11\u00a0673\u00a0km\u00b2.\nIl paese \u00e8 situato in ventinove atolli e cinque isole suddivisi in due gruppi: diciotto isole facenti parte dell'arcipelago di Ralik, che in marshallese significa \"tramonto\", e le restanti sedici isole facenti parte dell'arcipelago di Ratak (o Radak), che in marshallese significa \"alba\". Gli arcipelaghi distano circa 250\u00a0km l'uno dall'altro e si estendono da nord-ovest a sud-est per circa 1 200\u00a0km. Le isole pi\u00f9 importanti sono gli atolli di Kwajalein e di Majuro. L'isola pi\u00f9 grande \u00e8 Kwajalein, un atollo con la laguna pi\u00f9 grande del mondo. Il punto pi\u00f9 alto del paese, che raggiunge solo i dieci metri di altitudine, si trova nell'atollo di Likiep. L'isola pi\u00f9 settentrionale della repubblica \u00e8 un'isola di Bokak (o Taonga) nell'arcipelago di Ratak: si trova a 280\u00a0km a nord-ovest dell'atollo di Wake, ora sotto il controllo degli Stati Uniti. L'isola pi\u00f9 meridionale delle Marshall \u00e8 l'atollo di Ebo, la pi\u00f9 occidentale delle isole, Ujelang, \u00e8 situata nell'arcipelago di Ralik, la pi\u00f9 orientale, Knox, nell'arcipelago di Ratak.\nGeologia.\nLa formazione delle isole e degli atolli si \u00e8 verificata a seguito dell'immersione di alcune isole vulcaniche, sulle cui superfici crebbero numerose colonie di coralli. Come risultato si ha l'atollo, su cui poi si sedimenta della terra. La crescita dei coralli e delle alghe \u00e8 stata pi\u00f9 attiva nei settori della scogliera di fronte all'oceano, a seguito di ci\u00f2 il bordo esterno della scogliera si contrappone al cedimento di isole vulcaniche. Nelle zone interne dell'isole sommerse, dove i coralli crescono pi\u00f9 lentamente, si creano cos\u00ec le lagune. Nella parte superiore della scogliera gradualmente si accumula sabbia, formatasi sotto l'influenza delle onde e delle correnti, specialmente durante le forti correnti. Tuttavia nella zona intertidale la spiaggia si forma uno strato obliquo di pietre. Il risultato \u00e8 che le piante terrestri trovano il supporto su cui poter crescere. La formazione di minerali, che possono essere utilizzati su scala industriale, \u00e8 avvenuta sia in superficie sia in profondit\u00e0 nelle isole Marshall. Tuttavia durante gli studi preliminari su alcune isole sono state trovate fosfati. Nelle acque territoriali del paese si sono accumulati noduli di ferro, manganese e cobalto.\nClima.\nIl clima \u00e8 tropicale, attenuato dagli alisei e dai forti venti che spazzano le isole e gli atolli nord-orientali. La temperatura media oscilla tra i 14\u00a0\u00b0C in inverno ai 27\u00a0\u00b0C in estate. La temperatura media delle acque oscilla generalmente tra i 19\u00a0\u00b0C e i 24\u00a0\u00b0C, tuttavia la temperatura delle acque pu\u00f2 raggiungere anche 28\u00a0\u00b0C, generando i tifoni, molto frequenti nelle isole pi\u00f9 settentrionali. Le precipitazioni medie annue superano anche i 2 500\u00a0mm, mentre le isole centrali sono pi\u00f9 secche, per via della corrente oceanica fredda, fondamentalmente sono inferiori a 1 000\u00a0mm.\nPopolazione.\nDemografia.\nLe isole Marshall hanno una popolazione di 56429 (1999) abitanti per una densit\u00e0 di popolazione pari a 312 abitanti per km\u00b2.\n2,25% (2006 stima)\n45,17 nati/1 000 abitanti (2000 stima)\n6,4 morti/1 000 abitanti (2000 stima)\n0 immigranti/1 000 abitanti (2000 stima)\n40,95 morti/1 000 nati vivi (2000 stima)\nTotale: 65 anni\nmaschi: 63 anni\nfemmine: 67 anni (2000 stima)\n6,61 nati/donna (2000 stima)\nReligione.\nLa popolazione \u00e8 in maggioranza cristiana, suddivisa fra diverse confessioni:\nLingue.\nLingue ufficiali sono l'inglese, largamente utilizzato dalla popolazione, e il \"marshallese\", impiegato in ambito governativo. Il marshallese \u00e8 una lingua della famiglia austronesiana, sottogruppo micronesiano (detto anche maleo-polinesiano). Si distinguono due dialetti: il \"ratak\" e il \"ralik\", corrispondenti ai due principali arcipelaghi. Il giapponese \u00e8 d'uso in alcune aree dell'arcipelago e per alcune attivit\u00e0 economiche, inoltre una piccola parte della popolazione parla il tedesco.\nOrdinamento dello stato.\nBandiera.\nLa Bandiera delle Isole Marshall \u00e8 stata adottata il 23 aprile 1979; la parte blu rappresenta l'oceano, la fascia arancione simboleggia la ricchezza e quella bianca la pace. I 24 raggi del sole bianco stanno a sottolineare le municipalit\u00e0.\nSuddivisioni amministrative.\nLe Marshall sono divise in 33 municipalit\u00e0 corrispondenti ai vari atolli pi\u00f9 le tre isole. Di queste suddivisioni soltanto 24 sono abitate.\nRivendicazioni territoriali.\nGli ideatori del Dominion of Melchizedek, una micronazione immaginaria usata per truffe internazionali, hanno dichiarato la sovranit\u00e0 sull'atollo Taongi.\nCitt\u00e0 principali.\nIn base al censimento del 1999, i principali centri abitati sono:\nIstituzioni.\nLe isole Marshall sono una repubblica presidenziale in libera associazione con gli Stati Uniti d'America. In base alla Costituzione gli organi sono tre, durano in carica quattro anni e sono: il presidente, eletto ogni quattro anni, la Nitije\u013c\u0101 (parlamento), composto da 33 membri e il Consiglio degli Iroij, un organo collegiale di tipo consultivo.\nOrdinamento scolastico.\nIl Ministero della Pubblica Istruzione gestisce le scuole di Stato nelle isole. Ci sono due importanti scuole operanti: il collegio delle isole Marshall (CMI) e l'Universit\u00e0 del Pacifico del Sud.\nSistema sanitario.\nUna grande piaga di questo paese \u00e8 la lebbra, infatti le isole Marshall hanno il pi\u00f9 alto tasso di lebbra di tutto il mondo.\nDifesa.\nLe isole Marshall sono uno dei pochi Stati senza forze armate esistenti al mondo. La difesa militare dell'arcipelago \u00e8 demandata agli Stati Uniti secondo i termini del Trattato di Libera Associazione; invece la sicurezza interna \u00e8 responsabilit\u00e0 della locale forza di polizia (Marshall Islands Police) che dispone anche di una sezione navale con funzioni di guardia costiera.\nPolitica.\nPer quel che riguarda la politica interna nelle isole Marshall esistono tre partiti politici: Aelon Kein Ad (AKA), Partito United People's (UPP) e Partito Democratico Unito (UDP). In politica esterna i rapporti con tutte le nazioni sono pacifici. La nazione ha aderito alle seguenti organizzazioni internazionali: ADB, IBRD, G-77, Sparteca, OPCW, IMF, ITU, IDA, IFC, ICAO, ONU, UNCTAD, UNESCO, OMS.\nEconomia.\nL'economia delle isole Marshall \u00e8 basata prevalentemente sul turismo, sull'artigianato locale e sulla pesca. Il periodo migliore per visitarle va da giugno a ottobre, periodo in cui le piogge sono scarse ed \u00e8 possibile effettuare escursioni. Ogni atollo \u00e8 dotato di strutture alberghiere e il turismo, principale fonte di denaro, \u00e8 diffuso soprattutto nella capitale, dove la maggior parte dei turisti \u00e8 attirata dall'artigianato o dal mare che la circonda.\nL'altra fonte economica \u00e8 la pesca, utilizzata sia come sostentamento sia per esportazione.\nUn'altra importante fonte di reddito \u00e8 costituita dagli insediamenti militari degli Stati Uniti, che impiegano circa 1 200 addetti come camerieri, cuochi, giardinieri e operai.\nPer la bassa imposizione fiscale attuata e, in particolare, per l'assenza di norme e misure restrittive di controllo sul versante delle transazioni finanziarie, le isole Marshall sono annoverate tra i cosiddetti \"paradisi fiscali\". Infatti sono una delle quattordici giurisdizioni che figurano nella cosiddetta \"lista grigia\" nel rapporto del giugno 2010 dell'OCSE. Anche il sistema fiscale italiano, con il Decreto Ministeriale 04/05/1999, l'ha inserita tra gli stati o territori aventi un regime fiscale privilegiato, cosiddetta \"Black List\" o lista nera, ponendo quindi limitazioni fiscali ai rapporti economico-commerciali che si intrattengono tra le aziende italiane e i soggetti ubicati in quel territorio.\nAmbiente.\nSono state istituite tre aree naturali:\nTradizioni.\nAnche se le competenze in questo settore sono ormai in declino, gli abitanti delle isole Marshall erano grandi navigatori e un tempo erano in grado di navigare e di conoscere la propria posizione con relativa facilit\u00e0, utilizzando le stelle e un bastone con delle conchiglie. Presso la British Library di Londra, il \u00dcbersee-Museum di Brema, il Staatliches Museum f\u00fcr V\u00f6lkerkunde di Monaco di Baviera, sono esposte le rappresentazioni dell'Oceano Pacifico come una \"mappa nautica\" redatta dagli abitanti delle isole Marshall con ramoscelli intrecciati, che rappresentano le linee d'onda, conchiglie, che rappresentano le isole e ramoscelli il cui spessore indicava il tipo delle linee d'onda che prendevano il nome di: \"Rilib, Kaelib, Bungdockerik, Bundockeing\". Non ci sono misure di alcun tipo e la dimensione della rappresentazione \u00e8 all'incirca quanto un vassoio. \nGli abitanti sono tra l'altro esperti nella costruzione di canoe, infatti si organizzano ancora concorsi annuali che coinvolgono costruttori della canoa oceanica a vela unica, che \u00e8 chiamata \"Proa\"."}
{"id": "40902", "revid": "1522738", "url": "https://it.wikipedia.org/wiki?curid=40902", "title": "Figi", "text": "Le Figi (in figiano \"Viti\" ; in hindi figiano \u092b\u093c\u093f\u091c\u0940; in inglese \"Fiji\"), ufficialmente Repubblica di Figi (in inglese \"Republic of Fiji\") sono uno Stato insulare dell'Oceania che sorge sull'arcipelago omonimo, composto di 322 isole, di cui 106 abitate permanentemente, e 522 isolotti.\nLa capitale di Figi \u00e8 Suva, che si trova nell'isola di Viti Levu. Le due isole maggiori, Viti Levu e Vanua Levu, contano circa l'87% della popolazione. I paesi pi\u00f9 vicini sono a nord Tuvalu, a est Tonga, a ovest Vanuatu e la Nuova Caledonia, e a sud la Nuova Zelanda.\nEtimologia.\nLa pi\u00f9 grande isola dell'arcipelago delle Figi \u00e8 conosciuta come Viti Levu ed \u00e8 da questa che deriva il nome \u201cFiji\u201d, attraverso la pronuncia dei vicini delle Isole Tonga. L'origine del nome \u00e8 di seguito ben descritta:\nGli europei fecero la prima conoscenza dei figiani attraverso gli scritti dei membri delle spedizioni di Cook, che li incontr\u00f2 a Tonga. Sono stati descritti come formidabili guerrieri e feroci cannibali, costruttori dei migliori vascelli del Pacifico, ma navigatori non notevoli. Suscitavano rispetto e terrore negli abitanti di Tonga e tutti i loro manufatti, in particolare gli abiti di corteccia e le mazze, erano tenuti in grande considerazione e molto richiesti. Chiamavano la loro terra Viti, ma gli abitanti di Tonga la chiamavano Fisi, ed \u00e8 attraverso questa pronuncia, divenuta in inglese Fiji, inizialmente usata dal Capitano James Cook, che queste isole sono ora conosciute.\nStoria.\nIn tempi antichi le Figi furono popolate da popoli che parlavano lingue oceaniche.\nI primi abitanti delle Figi arrivarono molto prima dei contatti con gli esploratori Europei nel XVII secolo. Vasellame scavato da centri abitati come Moturiki mostra che le Figi sono state abitate stabilmente prima o intorno al 1000 a.C., sebbene la questione delle migrazioni nel Pacifico ancora non sia chiarita.\nEsplorazioni europee.\nL'esploratore Olandese Abel Tasman visit\u00f2 le Figi nel 1643 mentre stava cercando il Grande Continente a Sud (noto anche come Terra Australis), vi sost\u00f2 poi il navigatore inglese James Cook nel 1774 ma solo nelle Isole Lau; la vera e propria esplorazione dell'arcipelago fu tuttavia compiuta dal capitano William Bligh nel 1789.\nNel secolo successivo le isole furono raggiunte da coloni europei, soprattutto britannici, attratti dalla possibilit\u00e0 di commerciare il legno di sandalo. Le confederazioni si rafforzano fino alla costituzione del regno di Viti unificato nel 1871.\nColonizzazione britannica.\nLa difficile convivenza tra i nuovi venuti e le popolazioni autoctone indusse i coloni e i capi tribali a dover chiedere aiuto alla Gran Bretagna. Nel 1874, dopo il regno di Viti del ratu Seru Epenisa Cakobau, le isole divennero colonia britannica e rimasero tali fino alla proclamazione dell'indipendenza, che fu concessa solo nel 1970. L'introduzione della monocoltura della canna da zucchero e il conseguente afflusso di lavoratori indiani modificarono in breve tempo l'assetto complessivo delle isole principali. L'accrescere della popolazione indiana indusse gli indigeni, timorosi di perdere la loro supremazia, a stringere legami sempre pi\u00f9 stretti con il paese colonizzatore.\nIndipendenza.\nIl 10 ottobre 1970 il paese proclam\u00f2 l'indipendenza, accettata dalla popolazione indigena in cambio di una serie di garanzie costituzionali. Dopo alcuni mesi lo Stato divenne membro delle Nazioni Unite. Il primo ministro delle isole indipendenti fu Ratu Kamisese Mara, portavoce dell'etnia figiana e dell'aristocrazia indigena rappresentata dal Grande consiglio dei capi.\nAbolizione della Monarchia e istituzione della Repubblica.\nIl secondo colpo di Stato del 1987 vide la Monarchia Britannica e il Governatore Generale rimpiazzati da un Presidente senza poteri, ed il paese cambiare la denominazione da \"Dominion of Fiji\" (Dominio di Figi) a \"Republic of Fiji\" (Repubblica di Figi), che divenne \"Republic of the Fiji Islands\" (Repubblica delle Isole Figi) nel 1997. I colpi di stato contribuirono ad una massiccia emigrazione Indiana; la popolazione rimasta si trov\u00f2 in difficolt\u00e0 economiche ma ci\u00f2 assicur\u00f2 che i Melanesiani divenissero la maggioranza.\nNel 1990 la nuova Costituzione, avallata dal Grande consiglio dei capi, riafferm\u00f2 la supremazia nel paese dell'aristocrazia indigena e aggrav\u00f2 la situazione della popolazione indiana. Il Gruppo Contro le Discriminazioni Razziali (GARD) si form\u00f2 per opporsi alla costituzione imposta unilateralmente e restaurare la costituzione del 1970. Sitiveni Rabuka, il Tenente Colonnello che guid\u00f2 il colpo di Stato del 1987 divenne Primo Ministro nel 1992, con il sostegno di elezioni secondo le regole della nuova costituzione. Tre anni dopo, Rabuka stabil\u00ec la Commissione di Revisione della Costituzione, che nel 1997 port\u00f2 ad una nuova Costituzione, sostenuta dai maggiori capi delle comunit\u00e0 Figiane e Indo-Figiane. Nel 1997 le Figi vennero riammesse nel Commonwealth.\nColpo di stato del 2000.\nIl nuovo millennio port\u00f2 con s\u00e9 un nuovo colpo di Stato, istigato da George Speight, che effettivamente domin\u00f2 il governo di Mahendra Chaudhry, che divenne Primo Ministro a seguito della costituzione del 1997. Il Commodoro Frank Bainimarama assunse il potere esecutivo dopo le dimissioni, forse forzate, del Presidente Mara. Le Figi furono scosse da due rivolte nella Caserma Queen Elizabeth di Suva, alla fine del 2000, quando soldati ribelli crearono tumulti. L'Alta Corte ordin\u00f2 il ripristino della costituzione e, nel settembre del 2001, elezioni generali furono indette per tornare alla democrazia, elezioni che furono vinte dal Primo Ministro ad interim Laisenia Qarase appartenente al partito di Soqosoqo Duavata ni Lewenivanua.\nNel 2005, tra molte controversie, il governo Qarase propose l'istituzione della Commissione per l'Unit\u00e0 e la Riconciliazione, con il potere di raccomandare compensazioni per le vittime del colpo di Stato del 2000, e l'amnistia per i colpevoli. Comunque, i militari si opposero fortemente a questo programma, specialmente il comandante dell'esercito, Frank Bainimarama. Egli era d'accordo con i detrattori che sostenevano fosse una vergogna concedere l'amnistia ai sostenitori del governo in carica che ebbero un ruolo nel colpo di Stato. I suoi attacchi alla legislazione, che continuarono ininterrotti per tutto maggio, giugno e luglio, portarono ulteriori problemi nel suo rapporto con il governo, gi\u00e0 teso.\nTra la fine di novembre e l'inizio di dicembre 2006, Bainimarama fu importante strumento del Colpo di Stato Figiano del 2006. Bainimarama stil\u00f2 una lista di richieste a Qarase dopo che una proposta di legge era stata avanzata al parlamento, parte della quale offriva il perdono ai partecipanti al tentativo di colpo di Stato del 2000. Diede a Qarase un ultimatum con scadenza il 4 dicembre per decidere se accogliere le richieste o rassegnare le dimissioni dalla carica. Qarase rifiut\u00f2 in modo netto di scegliere se accettare le richieste o dimettersi e il 5 dicembre il Presidente, Ratu Josefa Iloilo, dichiar\u00f2 di aver firmato un ordine legale per sciogliere il Parlamento dopo aver incontrato Bainimarama.\nLe motivazioni del susseguirsi di tanti colpi di stato vanno sempre ricercate nella ritrosia dell'aristocrazia indigena ad accettare la democrazia e la forza elettorale, oltre che produttiva, della comunit\u00e0 indiana.\nLe Figi hanno un esercito piuttosto numeroso se comparato alle loro dimensioni, e sono state uno dei maggiori contributori alle Missioni di pace dell'ONU in varie parti del mondo. Inoltre, un numero rilevante di istruttori militari ha servito nel lucroso settore della sicurezza in Iraq al seguito della missione guidata dagli USA nel 2003.\n2006: la presa del potere da parte dei militari.\nPrendendo a motivo la corruzione nel governo, il Commodoro Frank Bainimarama, Comandante delle Forze Militari della Repubblica delle Figi, inizi\u00f2 una presa di potere militare il 5 dicembre 2006 contro il Primo Ministro che lui stesso aveva nominato dopo il colpo di Stato del 2000. Gi\u00e0 in passato, nel 1987 e nel 2000, vi erano stati colpi di stato contro governi guidati o influenzati dalla comunit\u00e0 Indo-Figiana.\nIn quest'occasione, invece, i militari si sollevarono contro un governo indigeno Figiano, che sostenevano essere corrotto e razzista. Il Commodoro si sostitu\u00ec al Presidente e sciolse il parlamento, preparando la strada perch\u00e9 i militari completassero la presa di potere.\nIl colpo di Stato fu il culmine di settimane di speculazioni a seguito del conflitto fra il Primo Ministro eletto, Laisenia Qarase, e il Commodoro Bainimarama. Bainamarama ha ripetutamente fatto richieste e posto ultimatum al Primo Ministro. Una particolare richiesta riguardava la legge pendente per l'amnistia ai partecipanti il colpo di Stato del 2000. A dispetto dell'intervento per la riconciliazione delle parti del Presidente, del Vice Presidente e di Helen Clark, Primo Ministro della Nuova Zelanda, non c'era volont\u00e0 di fare concessioni da nessuna delle parti. Questo \u00e8 il motivo per cui la crisi non si pot\u00e9 risolvere.\nBainimarama nomin\u00f2 Jona Senilagakali Primo Ministro ad interim. La settimana seguente Bainimarama disse di voler chiedere al Gran Consiglio dei Capi di restituire il potere esecutivo al Presidente, Ratu Josefa Iloilo. Il 6 dicembre, Bainimarama dichiar\u00f2 lo stato di emergenza, e intim\u00f2 che non avrebbe tollerato alcuna violenza o ribellione.\nA seguito del colpo di Stato, il Commonwealth of Nations indisse una riunione di emergenza a Londra, dove fu dichiarata sospesa l'adesione delle Figi.\nIl 9 dicembre, i comandanti militari pubblicarono un annuncio per ricoprire posizioni nel Governo, inclusi posti di gabinetto, attraverso un giornale nazionale. Specificarono che i candidati dovevano possedere \u201cqualit\u00e0 morali fuori del comune\u201d, essere senza precedenti penali, n\u00e9 avere mai dichiarato bancarotta.\nSempre il 9 dicembre la IFNA ritir\u00f2 il diritto delle Figi ad ospitare il Campionato Mondiale 2007 di Netball come conseguenza della presa di potere dei militari. Ci si aspettava che il ritiro avesse un significativo impatto nelle Figi a causa della popolarit\u00e0 di uno sport come il Netball.\nIl 4 gennaio 2007, i militari annunciarono che stava per essere restituito il potere esecutivo al Presidente Iloilo, che fece una dichiarazione alla radio che confermava l'azione intrapresa dai militari. Il giorno seguente, Iloilo nomin\u00f2 Bainimarama Primo Ministro ad Interim, indicando che i militari avevano ancora il controllo effettivo.\nAll'inizio della presa di potere, rapporti facevano emergere intimidazioni di alcuni critici del regime ad interim. \u00c8 stato confermato che due individui sono morti sotto custodia militare dal dicembre 2006. Si sono fatte indagini su queste morti e sussistono sospetti, ma non si \u00e8 ancora arrivati ad un processo.\nViste le continue critiche dei vicini, specificatamente Australia e Nuova Zelanda, l'Alto Commissario (HighCommissioner) della Nuova Zelanda Michael Green \u00e8 stato espulso dalle Figi a met\u00e0 del giugno 2007, a seguito dell'innalzamento delle misure di emergenza (riconosciute generalmente come uno sviluppo positivo da osservatori esterni).\nNel settembre 2007, il Commodoro Frank Bainimarama disse che i militari Figiani avevano nuovamente dichiarato lo stato di emergenza perch\u00e9 il Primo Ministro Laisenia Qarase, che lui credeva espulso, era coinvolto in un tentativo di destabilizzazione quando era tornato a Suva dopo 8 mesi di esilio nella sua isola natale, Vanuabalavu a Lau, \u00e8 stato stabilito che Elezioni saranno indette per marzo 2009.\nIl Governo ad interim ha formato una Commissione anti-corruzione che ha ricevuto numerosi reclami e dichiarazioni, e ci sono state molte dimissioni da membri di alto livello del governo e di industriali collegati.\nNel novembre 2007 ci sono state molte convocazioni per interrogatori riguardo a un complotto di assassinio diretto contro il Primo Ministro ad interim, ufficiali anziani dell'esercito e membri del gabinetto ad interim.\nNell'aprile 2009, la Corte d'Appello Fijiana ha stabilito che il golpe del 2006 era stato illegale. Questo sentenza ha provocato la crisi costituzionale del 2009. Il presidente Iloilo ha abrogato la costituzione, rimosso tutti i titolari di cariche in base alla costituzione compresi i giudici e il governatore della Banca centrale. Ha poi riconfermato Bainimarama come primo ministro sotto la sua ala protettrice \"\"New Order\" e ha imposto un \"regolamento emergenza pubblica\"\" limitando gli spostamenti interni e permettendo la censura nei confronti della stampa.\nNel suo indirizzo del nuovo anno 2010, Bainimarama ha annunciato l'abolizione del regolamento di emergenza pubblica (PER). Il PER era stato istituito nell'aprile 2009, quando l'ex costituzione venne abrogata. Il PER aveva permesso restrizioni alle riunioni pubbliche e alla censura dei media e aveva dato alle forze di sicurezza ulteriori poteri. Ha inoltre annunciato un processo di consultazione a livello nazionale per una nuova Costituzione in base alle quali si terranno le elezioni del 2014.\nIl 14 marzo 2014 il gruppo di azione ministeriale del Commonwealth ha votato la modifica riguardante le Figi e dalla completa sospensione al Commonwealth of Nations hanno adottato una sospensione dai consigli del Commonwealth. Ci\u00f2 ha consentito alle Figi di partecipare ad una serie di attivit\u00e0 del Commonwealth, inclusi i Giochi del Commonwealth del 2014.\nLe elezioni generali si sono svolte il 17 settembre 2014. La FijiFirst di Bainimarama ha vinto con il 59,2% del voto e le elezioni sono state ritenute credibili da un gruppo di osservatori internazionali provenienti dall'Australia, dall'India e dall'Indonesia.\nGeografia.\nL'arcipelago delle Figi \u00e8 composto da 322 isole (di cui 106 abitate) e 522 piccoli isolotti, disposti intorno al mar di Koro. . Le isole sono montuose, con cime alte fino a metri, e coperte da fitta foresta tropicale. Viti Levu ospita la capitale, Suva, ed \u00e8 la residenza di circa tre quarti della popolazione. Altre citt\u00e0 importanti sono Nadi, centro turistico molto importante di oltre residenti (dove si trova l'aeroporto internazionale), e Lautoka con abitanti (dove ci sono una grande fabbrica di zucchero e il porto). Le maggiori citt\u00e0 di Vanua Levu sono Labasa e Savusavu. Altre isole e gruppi di isole includono Taveuni e Kadavu (la terza e la quarta isola per grandezza, rispettivamente), il Gruppo delle Mamanuca (appena fuori Nadi) e il Gruppo delle Yasawa (pi\u00f9 esclusive e selvagge, tra le quali spicca l'isola di Nacula), il Gruppo delle Lomaiviti, fuori Suva, e il lontano gruppo delle Isole Lau. Rotuma, che si trova circa 500 chilometri a nord dell'arcipelago, ha uno speciale status amministrativo. Lo Stato confinante pi\u00f9 vicino \u00e8 Tonga.\nL'area totale compresa entro i confini della nazione \u00e8 di circa , di cui solo il 10% \u00e8 rappresentato da terre.\nL'arcipelago \u00e8 situato all'incirca a met\u00e0 strada tra Vanuatu e Tonga e rappresenta quindi una sorta di crocevia nel Pacifico sud-occidentale. Il 180\u00ba meridiano passa proprio attraverso Taveuni, ma la linea internazionale del cambio di data viene appositamente piegata per consentire un tempo uniforme a tutto il gruppo di isole.\nRotuma, la pi\u00f9 settentrionale delle isole, \u00e8 situata appena 12\u00b0 30\u2032 al di sotto dell'equatore.\nMorfologia.\nLe isole dell'arcipelago sono disposte a ferro di cavallo, costellate da numerosi atolli corallini e bagnate dal mar di Koro. Le principali sono Viti Levu, Vanua Levu, Taveuni, Kandavu, Koro e Rotuma. Di origine vulcanica, presentano ingenti depositi di calcare e sono quindi caratterizzate da una morfologia prevalentemente montuosa e accidentata che, lungo i litorali, lascia il posto a fasce pianeggianti. Il punto pi\u00f9 elevato dell'arcipelago \u00e8 il monte Victoria o Tomanivi (), a Viti Levu.\nIdrografia.\nDi modesta entit\u00e0 sono i fiumi; soltanto Viti Levu \u00e8 attraversata da corsi d'acqua di rilievo quali il Sigatoka e il Rewa.\nClima.\nIl clima \u00e8 subtropicale, caldo e umido, con precipitazioni frequenti soprattutto tra novembre e aprile concentrate sui versanti orientale e sudorientale, maggiormente esposti agli alisei. La media annua della temperatura \u00e8 di , quella delle precipitazioni di circa .\nMolto particolari le differenze di clima presenti nel paese: mentre le zone orientali sono umide e caratterizzate da acquazzoni improvvisi e molto pi\u00f9 frequenti che nelle altre zone del paese, le parti occidentali sono pi\u00f9 calde e secche.\nPopolazione.\nNel luglio del 2011, la popolazione delle Figi ammontava a abitanti. \nIl 57,3% della popolazione appartiene al ceppo melanesiano dei figiani, chiamati ufficialmemte \"iTaukei\", il 37,6% sono indiani, discendenti degli indiani giunti inizialmente per soddisfare la richiesta di manodopera dei coloni inglesi, 1,2% sono rotumiani e il rimanente 3,9% comprende europei, cinesi o persone originarie di altre isole del Pacifico.\nFra le due principali etnie si registrano tensioni.\nLingue.\nLingue ufficiali sono l'inglese e il figiano standard (quello dell'isola di Bau), mentre la comunit\u00e0 di origine indiana parla l'hindi figiano.\nReligione.\nLa maggioranza della popolazione professa la fede cristiana, il 55,4% sono protestanti (divisi fra metodisti 34,6%, pentecostali 5,7%, avventisti del settimo giorno 3,9%, anglicani 0,8%, altri 10,4%), i cattolici il 9,1%; gli induisti sono il 27,9%, musulmani 6,3%, sikh 0,3%, altro o non specificato 1%. Sono attivi circa Testimoni di Geova.\nOrdinamento dello stato.\nSuddivisioni storiche e amministrative.\nLe Fiji sono suddivise in 4 divisioni, ulteriormente suddivise in 14 province. \nAlle divisioni \u00e8 inoltre equiordinata una dipendenza, Rotuma.\nVi sono poi 3 suddivisioni di rilevanza esclusivamente storica che corrispondono alle entit\u00e0 che costituivano il regno delle Fiji durante il regno di Seru Epenisa Cakobau. Tali suddivisioni sono:\nLe province sono a loro volta divise in distretti (\"Tikina Cokavata\"), divisi in sottodistretti (\"Tikina Vou\"), divisi in gruppi di villaggi (\"Koro\"), divisi infine in villaggi. Solo dodici \"koro\" hanno lo status di \"town\" e due quello di \"city\".\nInfine, le isole sono divise in 25 collegi elettorali e gli elettori son divisi in classi: \"figiani indigeni\", \"indo-figiani\", \"rotumani\" e \"altri figiani\" (europei e cinesi in maggioranza) e ogni elettore pu\u00f2 scegliere solo candidati della sua classe di appartenenza.\nCitt\u00e0 principali.\nLa capitale \u00e8 Suva. Altri centri importanti sono Lautoka, Lami, Sigatoka e Nadi (sede del principale aeroporto della nazione).\nIstituzioni.\nOrdinamento scolastico.\nIl sistema scolastico \u00e8 organizzato in circa 700 scuole primarie e 150 scuole secondarie statali o di tipo religioso, la frequenza scolastica non \u00e8 obbligatoria ma la frequenza del ciclo primario \u00e8 pari al 99%. .\nSuva \u00e8 sede dell'Universit\u00e0 del Pacifico del Sud, fondata nel 1968, altre universit\u00e0 sono la Fiji National University e il Fiji Institute of Technology.\nForze armate.\nL'esercito delle Figi \u00e8 composto da circa soldati attivi e riservisti e, seppur piccolo, partecipa attivamente alle missioni di peacekeeping.\nBandiera.\nLa Bandiera delle Figi \u00e8 stata adottata il 10 ottobre 1970. Si tratta di una bandiera in campo azzurro chiaro, contenente lo stemma delle isole, e l'Union Jack in alto a sinistra.\nPolitica.\nPolitica interna.\nLa politica delle Figi normalmente pu\u00f2 essere inquadrata come una repubblica democratica con parlamento di rappresentanti, in cui il Primo Ministro \u00e8 il capo del governo, il Presidente il capo dello Stato, in un sistema multi-partitico.\nIl potere esecutivo \u00e8 esercitato dal governo. Il potere legislativo \u00e8 delegato sia al governo, sia al Parlamento delle Figi. Il potere giudiziario \u00e8 indipendente dai poteri esecutivo e legislativo.\nDall'indipendenza ci sono stati quattro colpi di stato nelle Figi, due nel 1987, uno nel 2000 e uno alla fine del 2006. L'esercito ha comunque dominato direttamente, o pesantemente influenzato, il governo dal 1987.\nEconomia.\nIl prodotto interno lordo delle Figi, a parit\u00e0 di potere d'acquisto, \u00e8 di milioni di dollari USA, corrispondente a circa dollari pro capite (2012). L'economia fondata in larga misura sulla produzione di canna da zucchero oltre che sulla coltivazione di palme da cocco e frutta esotica. Manioca, patate dolci e riso sono destinati al consumo interno. Di scarso rilievo \u00e8 l'allevamento, mentre consistente \u00e8 il patrimonio boschivo (circa il 44,6% del territorio) dal quale si ricava legname destinato al consumo interno; la pesca, prima condotta con criteri tradizionali che soddisfacevano solo il bisogno interno, \u00e8 in fase di sviluppo. L'attivit\u00e0 estrattiva poggia sui giacimenti di oro, argento, manganese e rame. Il valore complessivo delle esportazioni nel 1999 era di 590 milioni di dollari, mentre le importazioni ammontavano a 800 milioni di dollari. Questi dati testimoniano come il paese sia subordinato ai fornitori di prodotti industriali, soprattutto Australia, Nuova Zelanda e Regno Unito. Un settore in espansione \u00e8 quello turistico: nel 1999 gli arrivi sono stati . Nel 1997 la bilancia commerciale era di 520 milioni di dollari di entrate e 628 milioni di uscite. La valuta ufficiale \u00e8 il dollaro figiano. Data la posizione geografica dell'arcipelago, l'aeroporto di Nadi riveste particolare importanza per le comunicazioni internazionali. La rete stradale \u00e8 di circa ; una ferrovia () \u00e8 adibita al trasporto della canna.\nTrasporti.\nC'\u00e8 un importante aeroporto chiamato Fiji International Airport.\nMoneta.\nLa moneta corrente nelle Figi \u00e8 il Dollaro figiano. Indicato con il simbolo $, o FJ$ (per distinguerlo dalle altre valute denominate con la parola \"dollaro\"), \u00e8 diviso in 100 centesimi.\nAmbiente.\nIl 100,0% del territorio \u00e8 totalmente/parzialmente protetto.\nFlora.\nLa vegetazione \u00e8 caratterizzata da fitte foreste (soprattutto nella parte pi\u00f9 orientale) e con tratti di savana nelle zone pi\u00f9 aride.\nFauna.\nLa popolazione locale ha imparato nei millenni a utilizzare la flora nativa nella preparazione del cibo, delle medicine, delle tinture per tessuti, degli utensili e dei materiali da costruzione. Circa anni fa i primi abitanti dell'arcipelago portarono con s\u00e9 pollame, cani e maiali, causando l'estinzione di alcune delle specie indigene di avifauna. I pipistrelli sono stati gli unici a sopravvivere tra i mammiferi originari, mentre le specie introdotte si sono perfettamente adattate al nuovo habitat, per esempio i cani selvatici, i gatti, i maiali, le capre e i topi. Nelle venti specie di rettili di terra sono incluse le tartarughe e i serpenti di mare. Esistono inoltre circa un centinaio di specie di avifauna, ventitr\u00e9 delle quali originarie dell'arcipelago. Anche la fauna marina \u00e8 varia e abbondante e nelle acque delle Figi vivono molte specie di pesci, coralli, spugne, corallini, razze, squali, delfini e balene.\nArte.\nComplessivamente l'arte \u00e8 primitiva e povera.\nRare sono le sculture e le decorazioni, poche sono le tipologie di maschere e di scudi. Da sottolineare le sculture antropomorfe e zoomorfe in midollo di felce e le decorazioni delle stoffe e la ceramica. Degni di nota sono i \"ganci di sospensione\" impreziositi da figure umane e le sculture di dente di capodoglio.\nArchitettura.\nDi notevole interesse architettonico \u00e8 la cattedrale del Sacro Cuore a Suva, risalente al 1902 e sede dell'arcidiocesi di Suva.\nCinema.\nL'industria cinematografica ha spesso usato le isole Figi come \"location\" per girare film: \nSport.\n, la nazionale figiana \u00e8 stata presente in quasi tutte le edizioni della Coppa del Mondo, arrivando due volte ai quarti di finale. .\nLa Nazionale di rugby a 7 delle Figi, detiene inoltre due ori olimpici, ai Giochi della XXXI Olimpiade di Rio 2016 e ai Giochi della XXXII Olimpiade di Tokyo 2020. Essendo queste le uniche edizioni delle Olimpiadi in cui \u00e8 presente il rugby, le Fiji sono l'unica e pi\u00f9 titolata nazione del mondo in tal senso.\nLe Figi hanno dato i natali a una delle leggende della WWE: Jimmy \"Superfly\" Snuka infatti nacque a Suva, pur impersonando un personaggio samoano. Le isole hanno dato i natali anche al noto golfista Vijay Singh, vincitore di tre Major ed ex numero uno al mondo."}
{"id": "40903", "revid": "1718925", "url": "https://it.wikipedia.org/wiki?curid=40903", "title": "Filippine", "text": " \nLe Filippine, ufficialmente Repubblica delle Filippine (\"Republika ng Pilipinas\" in tagalog, \"Republic of the Philippines\" in inglese e \"Rep\u00fablica de Filipinas\" in spagnolo), sono uno Stato insulare del sud-est asiatico situato nell'oceano Pacifico; a nord \u00e8 separato da Taiwan dallo stretto di Luzon, a ovest \u00e8 bagnato dal mar Cinese Meridionale, a sud-ovest dal mare di Sulu verso il Borneo, a sud dal mare di Celebes che lo separa dalle altre isole dell'Indonesia e a est dal mare delle Filippine. La posizione nei pressi della cintura di fuoco del Pacifico e il clima tropicale fanno delle Filippine un'area frequentemente colpita da terremoti e tifoni, di cui alcuni anche molto violenti, come il tifone Yolanda, che nel 2013 provoc\u00f2 la morte di circa persone; ma \u00e8 anche ricco di risorse naturali e ha una delle zone pi\u00f9 ricche di biodiversit\u00e0 del mondo.\nL'arcipelago comprende isole distribuite in tre regioni geografiche principali: Luzon a nord, Visayas nel centro e Mindanao a sud. Dal 1976 la capitale \u00e8 ufficialmente Manila, nella cui area metropolitana di Metro Manila risiede il governo. Con una popolazione stimata di quasi 111 milioni di persone, le Filippine sono il 13\u00ba Paese pi\u00f9 popoloso del mondo e altri undici milioni di filippini vivono all'estero. Varie etnie e culture convivono sulle isole delle Filippine, che sono considerate come una nazione di recente industrializzazione; fin dalla loro indipendenza l'economia delle Filippine \u00e8 stata in continua crescita. All'inizio del XXI secolo furono avviate riforme economiche che hanno portato il settore terziario a superare l'agricoltura come principale attivit\u00e0 economica e attualmente i servizi incidono per oltre la met\u00e0 del PIL del Paese. Tuttavia le Filippine devono ancora affrontare molte sfide nel settore delle infrastrutture, mancando inoltre un adeguato sviluppo del settore del turismo, dell'istruzione, dell'assistenza sanitaria e dello sviluppo umano.\nIn epoca preistorica i Negritos delle Filippine sono stati tra i primi abitanti dell'arcipelago, seguiti da successive ondate di popoli che hanno portato le loro influenze malesi, indiane e islamiche, mentre il commercio ha portato influenze culturali cinesi. Nel 1521 l'arrivo di Ferdinando Magellano segn\u00f2 l'inizio di un'era di influenza e successivamente di dominio spagnolo. Manila emerse come il centro economico dell'Impero spagnolo in Asia e il porto da cui partiva annualmente il Galeone di Manila. Tra il XIX e il XX secolo ebbero luogo una serie importante di conflitti, come la rivoluzione filippina, la guerra ispano-statunitense e la guerra filippino-americana. Come risultato di ci\u00f2 gli Stati Uniti d'America sostituirono la Spagna come potenza dominante dell'arcipelago. Fatta eccezione per il periodo di occupazione giapponese, gli statunitensi mantennero la sovranit\u00e0 sulle isole fino alla fine della seconda guerra mondiale. Dopo l'indipendenza il Paese ha avuto un'esperienza spesso tumultuosa con la democrazia, che \u00e8 servita a definire le caratteristiche della repubblica costituzionale.\nL'influenza di questi periodi storici si riflette nella cultura attuale della nazione. Alcuni gruppi malesi hanno influenzato la cucina, la letteratura, la musica, la danza e l'architettura, mentre la religione cattolica e i nomi propri sono di provenienza spagnola. Infine la presenza degli Stati Uniti ha imposto l'uso della lingua inglese e una forte affinit\u00e0 con la cultura occidentale.\nOrigini del nome.\nIl nome \"Filippine\" fu imposto all'arcipelago dall'esploratore spagnolo Ruy L\u00f3pez de Villalobos in onore dell'allora Principe Filippo, successivamente Re Filippo II di Spagna dal 1556 al 1598: l'esploratore, durante la spedizione che lo port\u00f2 in quelle terre fra il 1542 e il 1546, chiam\u00f2 \"Las Islas filipinas\" le sole isole di Leyte e di Samar nome che poi venne esteso nella sua forma \"Filipinas\" all'intero arcipelago.\nSuccessivamente, durante la rivoluzione filippina contro l'Impero spagnolo (1896-1898), il nome venne modificato in \"Rep\u00fablica Filipina\"; nel periodo compreso fra la guerra ispano-americana del 1898 fino al periodo del Commonwealth, le autorit\u00e0 coloniali statunitensi chiamarono l'arcipelago \"le Isole filippine\" come avevano fatto in precedenza gli spagnoli, dicitura che venne poi mantenuta anche dopo la liberazione dalla presenza statunitense, con la nascita dello Stato sovrano della Repubblica delle Filippine..\nStoria.\nLa storia delle Filippine \u00e8 probabilmente cominciata anni fa con l'arrivo dei primi uomini sulle isole dell'arcipelago. Il primo europeo a sbarcare, il 16 marzo 1521, fu il portoghese Ferdinando Magellano che approd\u00f2 sull'Isola di Homonhon a sud-est dell'isola di Samar e che rimase ucciso il 27 aprile di quell'anno sull'isola di Mactan a opera di locali guidati dal re Lapu-Lapu.\nLa colonizzazione spagnola vera e propria inizi\u00f2 con l'arrivo nel 1565 della spedizione di Miguel L\u00f3pez de Legazpi che occup\u00f2 l'abitato di Cebu fondando la citt\u00e0 moderna. Nel 1575 venne fondata la citt\u00e0 murata di Intramuros, oggi parte di Manila, dando inizio all'epoca coloniale spagnola sulle isole che dur\u00f2 per pi\u00f9 di tre secoli fino all'anno 1898 quando le Filippine vennero occupate dagli Stati Uniti.\nGli spagnoli portarono l'unificazione politica dell'arcipelago, precedentemente costituito da isole indipendenti, dando vita cos\u00ec a quella che sarebbe divenuta la comunit\u00e0 delle Filippine. Introdussero inoltre nel Paese elementi della civilt\u00e0 occidentale, come la stampa e il calendario.\nLe Filippine furono dominate come un territorio della Nuova Spagna dal 1565 al 1821, in seguito amministrate direttamente da Madrid. Durante il periodo spagnolo furono fondate numerose citt\u00e0, furono costruite infrastrutture, furono introdotte nuove colture e bestiame e il commercio divenne fiorente. I missionari spagnoli convertirono la maggior parte della popolazione al Cristianesimo e vennero fondate scuole, universit\u00e0 e ospedali in tutto il Paese.\nLa Rivoluzione filippina contro la Spagna ebbe inizio nel mese di aprile del 1896 e culmin\u00f2 due anni pi\u00f9 tardi con una proclamazione di indipendenza e la costituzione della Prima Repubblica delle Filippine. Tuttavia con il Trattato di Parigi del 1898, che pose fine alla Guerra ispano-americana, il controllo delle Filippine venne trasferito agli Stati Uniti.\nL'accordo non venne per\u00f2 riconosciuto dal Governo filippino, e dopo l'arrivo a Manila di una flotta statunitense il 2 giugno 1899 dichiar\u00f2 guerra agli Stati Uniti.\nLa Guerra filippino-americana caus\u00f2 ingenti perdite umane ai filippini. Il leader filippino Emilio Aguinaldo fu catturato nel 1901 e il Governo degli Stati Uniti dichiar\u00f2 il conflitto ufficialmente concluso nel 1902. I leader filippini, per la maggior parte, dichiararono fedelt\u00e0 agli statunitensi, ma la guerriglia continu\u00f2 fino al 1913. La dominazione coloniale statunitense delle Filippine inizi\u00f2 nel 1905 ponendo forti limitazioni all'amministrazione del Governo locale.\nUna parziale autonomia (\"Commonwealth status\") venne concessa nel 1935. Ma i lavori preparatori per la piena sovranit\u00e0 vennero interrotti dall'occupazione giapponese delle isole durante la Seconda guerra mondiale (1942-1945).\nLa piena indipendenza dagli Stati Uniti fu concessa nel 1946.\nCon una promettente economia nel periodo post-bellico, le Filippine, sul finire degli anni sessanta e l'inizio degli anni settanta, registrarono l'aumento dell'attivismo studentesco e dei disordini civili contro la corrotta dittatura del Presidente Ferdinand Marcos, che dichiar\u00f2 la legge marziale nel 1972.\nA causa degli stretti legami con gli Stati Uniti, il Presidente Marcos ne ottenne il sostegno, nonostante nella sua amministrazione fosse presente una massiccia corruzione, oltre a violazioni dei diritti umani. La Rivoluzione del Rosario del 1986, tuttavia, port\u00f2 alla cacciata di Marcos (che abbandon\u00f2 Manila a bordo di un elicottero militare e arriv\u00f2 infine alle Hawaii dove venne esiliato fino alla sua morte) e si assistette al ritorno alla democrazia.\nDa allora il Paese si \u00e8 avviato sulla strada della democrazia, mentre l'economia \u00e8 cresciuta ad una media del 3,66% annuo tra il 1982 e il 2016, con un picco del 12,4% nel quarto trimestre del 1988..\nGeografia fisica.\nTerritorio.\nLe Filippine sono un arcipelago di isole aventi una superficie totale di circa \u00a0km2, incluse le acque interne. Con i loro \u00a0km di litorale, le Filippine sono il quinto Paese al mondo per lunghezza delle coste. Il Borneo si trova a poche centinaia di chilometri di distanza a sud-ovest, mentre Taiwan si trova esattamente a nord dell'arcipelago.\nLa maggioranza delle isole sono montagnose, di origine vulcanica, e ricoperte da una densa foresta tropicale. La montagna pi\u00f9 alta \u00e8 il Monte Apo, con un'altitudine di metri sul livello del mare e si trova sull'isola di Mindanao. La Fossa delle Filippine \u00e8 invece il punto pi\u00f9 profondo all'interno dei confini nazionali, ed \u00e8 la terza fossa oceanica pi\u00f9 profonda del mondo. Il Rio Grande de Cagayan \u00e8 il fiume pi\u00f9 lungo, 505\u00a0km, e si trova nel nord dell'isola di Luz\u00f3n. La Baia di Manila, dove si trova la citt\u00e0 di Manila, \u00e8 collegata alla Laguna de Bay, che \u00e8 il pi\u00f9 grande lago nelle Filippine, dal Rio Pasig. Situate nella periferia occidentale della cintura di fuoco, le Filippine mostrano una sismicit\u00e0 molto frequente e diversi sono i vulcani attivi, tra cui il Mayon, il Pinatubo e il Taal. L'eruzione del Pinatubo nel 1991 produsse l'eruzione terrestre pi\u00f9 grande del XX secolo.\nA causa della natura vulcanica delle isole, i depositi di minerali sono molto abbondanti dando luogo ad un terreno fertile. Inoltre il sottosuolo \u00e8 ricco di giacimenti minerari: si stima infatti che le Filippine abbiano il secondo deposito al mondo di oro pi\u00f9 importante dopo il Sudafrica e uno dei pi\u00f9 grandi giacimenti di rame al mondo. La cattiva gestione e l'alta densit\u00e0 di popolazione hanno per\u00f2 impedito un concreto sfruttamento di queste risorse, mentre al contrario \u00e8 stata ben sfruttata l'energia geotermica; le Filippine sono infatti il secondo Paese al mondo, dopo gli Usa, per produzione di tale energia, che equivale al 18% di tutta l'energia prodotta nel Paese..\nClima.\nLe Filippine hanno un clima tropicale caldo e umido. La temperatura media annuale \u00e8 di circa 26,5 \u00b0C (79,7 \u00b0F). L'anno \u00e8 suddiviso in tre stagioni: \"Tag-init\" o \"Tag-Araw\" (la stagione calda o estate, da marzo a maggio), \"Tag-ulan\" (la stagione delle piogge, da giugno a novembre), e \"Tag-lamig\" (la stagione fredda, da dicembre a febbraio). Le stagioni dei monsoni sono due: una umida e l'altra secca. Il monsone che spira da sud-ovest (da maggio ad ottobre) \u00e8 conosciuto con il nome \"Habagat\", mentre quello che spira da nord-est (da novembre ad aprile) \u00e8 noto come \"Amihan\". Il mese pi\u00f9 freddo \u00e8 gennaio, quello pi\u00f9 caldo \u00e8 maggio. Entrambe le temperature minime e massime raggiungono il picco nei mesi di aprile e maggio rispettivamente. La capitale Manila e la maggior parte delle zone di pianura risultano calde e polverose da marzo a maggio. Anche in questo periodo le temperature medie superano di rado i 37\u00a0\u00b0C, mentre quella del mare raramente scende sotto i 27\u00a0\u00b0C. Le precipitazioni medie annue nelle regioni montuose sulla costa orientale possono arrivare fino a millimetri, mentre nelle valli pi\u00f9 riparate dalla pioggia meno di \u00a0mm. L'intero arcipelago \u00e8 spesso soggetto a passaggi di uragani e tifoni da luglio a ottobre. Il 7 novembre 2013 le Filippine centrali, precisamente la regione di Leyte, sono state colpite da \"Haiyan\", un fortissimo tifone che ha messo in difficolt\u00e0 milioni di persone: stime iniziali hanno contato oltre vittime. Nelle ore successive, l'allarme si \u00e8 spostato in Cina e Vietnam.\nSociet\u00e0.\nEvoluzione demografica.\nAd aprile 2021, la popolazione \u00e8 di quasi 111 milioni di persone, rendendo questa nazione la tredicesima pi\u00f9 popolosa al mondo. La crescita demografica \u00e8 tra le pi\u00f9 alte di tutto il Sud-est asiatico (1,35% nel 2020).\nDue terzi degli abitanti complessivi vive nell'isola di Luzon e l'area metropolitana della capitale Manila, sempre nella stessa grande isola del nord, \u00e8 l'undicesima al mondo, contando pi\u00f9 di 11 milioni di abitanti.\nL'aspettativa di vita \u00e8 di 69,91 anni: 72,28 per le donne e 66,44 per gli uomini.\nLe Filippine (insieme a Malaysia, Indonesia, Singapore e Thailandia) sono inoltre una delle 5 nazioni fondatrici dell'ASEAN, l'Associazione delle Nazioni del Sud-est Asiatico.\nEtnie e minoranze straniere.\nLe Filippine ospitano molte etnie diverse sul proprio territorio. Esse sono in maggioranza popolazioni di origine austronesiana differenziate quasi esclusivamente dalla lingua ma vi \u00e8 anche una distinzione religiosa, con la presenza di diversi gruppi di fede musulmana riuniti sotto il nome di etnia Moro e concentrati soprattutto nel lato occidentale dell'isola di Mindanao. Da notare anche la presenza di diversi gruppi tribali, tutti numericamente poco significativi, che si caratterizzano per non aver subito n\u00e9 l'influenza della cultura cristiana n\u00e9 di quella musulmana. Infine vanno segnalati almeno altri due gruppi di entit\u00e0 notevole, rappresentati dai meticci (\"mestizos\") di origine spagnola (pi\u00f9 di ) e cinese (pi\u00f9 di ), due popolazioni massicciamente presenti nell'arcipelago da secoli, per motivi essenzialmente politici ed economici.\nPrimi dieci gruppi etnici delle Filippine (luglio 2007):\nLingue e dialetti.\nEthnologue elenca 175 lingue nelle Filippine, di cui 171 ancora parlate, mentre 4 sono lingue morte. Fanno parte del gruppo Borneo-Filippine delle lingue maleo-polinesiache, che a loro volta fanno parte delle lingue austronesiane.\nSecondo la Costituzione filippina del 1987, il filippino e l'inglese sono le lingue ufficiali. Il filippino \u00e8 una variante di prestigio della lingua tagalog e parlato nella regione di Manila e nella maggior parte delle Filippine. Il filippino e l'inglese sono utilizzati nel Governo, nell'istruzione, nei media, dalla stampa e dalle imprese. La Costituzione indica lingue regionali come bicolano, ilongo, cebuano, ilocano, hiligain\u00f3n, pampango, pangasinense, tagalog e samare\u00f1o come lingue ufficiali ausiliari. Prevede inoltre che lo spagnolo e l'arabo siano promossi su base volontaria e facoltativa. Ci sono altre lingue che hanno rilevanza valida in ambito regionale.\nReligione.\nLe Filippine sono uno dei tre Paesi dell'Asia a maggioranza cristiana (gli altri sono la Russia, la cui parte siberiana \u00e8 a maggioranza ortodossa, e Timor Est). Il 92,5% della popolazione \u00e8 di fede cristiana e di questa l'81% \u00e8 cattolica mentre il resto della popolazione appartiene a un gran numero di chiese minori, tra cui l'evangelica (2,8%) e l'Iglesia di Cristo (2,3%).\nCirca il 5% della popolazione filippina \u00e8 di religione musulmana. I suoi fedeli appartengono essenzialmente all'etnia Moro (si noti il nome dato loro dagli spagnoli, per analogia con gli arabi che conquistarono la Spagna, detti appunto \"moros\", ossia \"mori\"), originaria dell'arcipelago di Sulu, dell'isola di Palawan e della zona occidentale di Mindanao. I processi di migrazione interna hanno fatto s\u00ec che questa etnia sia oggi presente su tutto il territorio nazionale cos\u00ec che, ad esempio, vi \u00e8 un buon numero di praticanti musulmani in ognuna delle maggiori citt\u00e0. L'Islam filippino \u00e8 di rito sunnita ed ha vissuto attriti continui con le istituzioni e le autorit\u00e0 centrali, da sempre cristiane e cattoliche, con insistenti campagne di politiche separatiste che hanno portato alla formazione, nel 1989, della Regione Autonoma nel Mindanao Musulmano, formata da quelle province nelle quali la popolazione ha espresso con un voto referendario la volont\u00e0 di riconoscersi in un'unit\u00e0 territoriale distinta geograficamente e per credo religioso.\nIl resto della popolazione segue altre fedi, tra le quali l'animismo, praticato dalle popolazioni di origine tribale e presente nelle sue forme rituali anche in molta parte del culto cristiano e musulmano locale, o abbraccia altri credi come l'induismo, il buddhismo o il sikhismo, la presenza dei quali si spiega soprattutto per l'effetto dell'immigrazione di cittadini di altre nazionalit\u00e0 del Sud-est asiatico.\nIstituzioni, enti e associazioni.\nSistema sanitario.\nLa maggior parte dei servizi sanitari del Paese sono forniti da istituzioni sanitarie private. Nel 2010, la spesa totale per la salute ha rappresentato il 3,6% del PIL. Il 65,3% proveniva da aziende private, mentre il 34,7% era sovvenzionato dal Governo e l'1,3% da risorse esterne.\nNelle Filippine ci sono medici, ossia uno per ogni 833 persone, infermieri, dentisti e un letto d'ospedale per ogni 769 persone.\nUn problema \u00e8 la fuga di professionisti qualificati, poich\u00e9 il 70% degli infermieri diplomati si trasferiscono all'estero a lavorare: il Paese \u00e8 infatti il pi\u00f9 grande fornitore di infermieri del mondo.\nNel 2012 c'erano circa ospedali in tutto il Paese, di cui il 40% circa statali e il 60% privati.\nLe malattie cardiovascolari sono responsabili di oltre il 25% dei decessi. Secondo le stime ufficiali, tra gennaio e agosto 2012 ci sono stati nuovi casi di infezione con il virus dell'immunodeficienza umana (HIV), di cui 116 hanno sviluppato la sindrome da immunodeficienza acquisita (AIDS). Da quando i casi di AIDS sono cominciati nel 1984, 353 persone sono morte per questa malattia negli ospedali filippini.\nForze armate.\nLa difesa delle Filippine \u00e8 sotto la responsabilit\u00e0 delle Forze Armate delle Filippine, che si compongono di quattro corpi:\nNel 2010, le forze armate filippine avevano pi\u00f9 di elementi attivi, ed erano di fatto la 40\u00aa forza militare pi\u00f9 grande del mondo. La polizia nazionale filippina \u00e8 invece responsabile della sicurezza civile, sotto il comando del Dipartimento degli Interni e degli enti locali.\nNella Regione Autonoma nel Mindanao Musulmano, la pi\u00f9 grande organizzazione separatista, il Fronte di Liberazione Nazionale Moro, governa politicamente la regione. Altri gruppi militanti come il Fronte di Liberazione Islamico Moro, il \"Nuovo Esercito del Popolo di comunisti\", e l'Abu Sayyaf stanno ancora lottando in altre province, ma la loro presenza \u00e8 in calo negli ultimi anni, a causa delle operazioni di sicurezza attuate dal Governo.\nLe Filippine sono state un alleato degli Stati Uniti dopo la Seconda guerra mondiale e, nel 1951, i due paesi hanno firmato un trattato di difesa reciproca. Le Filippine hanno sostenuto l'ideologia americana durante la Guerra Fredda e la partecipazione statunitense alla Guerra di Corea e del Vietnam. Furono anche un membro del SEATO, un'organizzazione ormai dissolta il cui obiettivo era quello di assumere un ruolo simile alla NATO nella regione, e i cui membri erano Australia, Francia, Nuova Zelanda, Pakistan, Thailandia, Regno Unito e Stati Uniti.\nDopo l'inizio della guerra contro il terrorismo, l'esercito filippino ha fatto parte della coalizione che ha dato sostegno agli Stati Uniti in Iraq, ed \u00e8 stato indicato come un importante alleato extra-NATO. Attualmente, il Governo filippino lavora per fermare i gruppi di insorti nel suo territorio con l'aiuto del Governo degli Stati Uniti.\nPolitica.\nLa Repubblica delle Filippine \u00e8 una repubblica di tipo presidenziale, con il Presidente che ricopre contemporaneamente le cariche di Capo dello Stato e Capo del Governo.\nCostituzione.\nLa Costituzione delle Filippine (Saligang Batas ng Pilipinas or Konstitusyon ng Pilipinas) risale al 2 febbraio 1987.\nGeografia antropica.\nSuddivisioni amministrative.\nIl territorio \u00e8 diviso in tre grandi gruppi insulari: Luzon, Visayas e Mindanao. Le Regioni sono 17, le province sono 81., le citt\u00e0 sono 117, i comuni 1.501 e i barangays 41.982.\nLe regioni non hanno un vero e proprio organismo governativo, ma sono al servizio delle province che hanno un proprio Governo. L'unica regione con un proprio Governo \u00e8 la Regione Autonoma nel Mindanao Musulmano.\nIl 24 luglio, 2006, il Presidente filippino Arroyo ha annunciato la proposta di creare 5 Super-Regioni economiche con l'intento di concentrare le forze al servizio dell'economia di aree specifiche.\nLe 17 Regioni delle Filippine sono:\nCultura.\nIstruzione.\nIl tasso di alfabetizzazione nelle Filippine al 2009 era del 92,6% e il tasso di alfabetizzazione funzionale dell'84,1%. La spesa per l'istruzione \u00e8 di circa il 2,5% del PIL Secondo il Ministero della Pubblica Istruzione nel 2010 c'erano scuole elementari e scuole secondarie registrate e istituti di educazione superiore, 607 dei quali erano pubblici e privati. Le lezioni iniziano nel mese di giugno fino alla fine di marzo, ma nella maggior parte delle universit\u00e0 seguono un calendario semestrale che va da giugno a ottobre e da novembre a marzo. La legge n. 9155 fornisce il quadro giuridico per l'istruzione di base nelle Filippine e definisce l'istruzione primaria e secondaria come obbligatoria e gratuita, .\nDiverse agenzie governative sono coinvolte nel processo di istruzione. Il Dipartimento della Pubblica Istruzione copre le scuole elementari, secondarie ed informali. L'Autorit\u00e0 di Educazione Tecnica e Sviluppo delle Abilit\u00e0 (TESDA) amministra la formazione post-secondaria e il livello di istruzione, mentre la Commissione dell'istruzione superiore (CHED) supervisiona le universit\u00e0 e i programmi accademici di posgrado, inoltre regola le norme dei corsi di educazione superiore.\nUniversit\u00e0.\nLa Pontificia Universit\u00e0 Reale di Santo Tom\u00e1s, o semplicemente Universit\u00e0 di Santo Tom\u00e1s, \u00e8 un'universit\u00e0 cattolica privata di propriet\u00e0 dell'Ordine dei Domenicani, situata a Manila. Attualmente, come popolazione studentesca, \u00e8 la pi\u00f9 grande universit\u00e0 cattolica del mondo, che fu fondata il 28 aprile 1611 dall'arcivescovo spagnolo Miguel de Benavides. Oggi, non solo detiene i pi\u00f9 antichi statuti di fondazione delle Filippine, ma \u00e8 la pi\u00f9 antica universit\u00e0 in Asia.\nL'Universit\u00e0 delle Filippine, fondata nel 1908, invece, \u00e8 l'universit\u00e0 nazionale pi\u00f9 grande e pi\u00f9 importante del Paese.\nArchitettura e patrimoni dell'umanit\u00e0.\nL'architettura filippina \u00e8 caratterizzata da una forte influenza spagnola integrata a molteplici elementi della cultura dei filippini nativi. Infatti, secondo il folclore locale, le tipiche case filippine devono soddisfare alcune caratteristiche architettoniche per garantire buona fortuna e prosperit\u00e0 per le famiglie che vi abitano. Per esempio, la casa ideale per ricevere i raggi del sole del mattino in due delle sue facciate. Le scale devono essere orientate verso est, non devono essere situate al centro dell'edificio e hanno un numero di scalini che \u00e8 un multiplo di tre. Inoltre non devono essere posizionate due porte esattamente di fronte, non devono essere costruiti scantinati, e il letto deve stare lontano dalla porta e la sala da pranzo deve essere la stanza pi\u00f9 grande della casa.\nL'influenza dell'architettura spagnola \u00e8 evidente anche nel modo in cui sono state progettate molte citt\u00e0, attorno a una piazza centrale, anche se molti degli edifici storici sono stati demoliti durante la Seconda guerra mondiale. Alcuni esempi architettonici ancora in piedi includono principalmente chiese, edifici governativi e universit\u00e0. In effetti, nella Lista dei patrimoni dell'umanit\u00e0 dell' UNESCO sono presenti quattro chiese barocche: la Chiesa di Sant'Agostino di Manila, la Chiesa di Sant'Agostino a Paoay, la Chiesa di Nostra Signora dell'Assunta a Santa Maria e la Chiesa di San Tomas de Villanueva, a Miagao. Anche la citt\u00e0 di Vigan \u00e8 nota per le molte case e i molti edifici in stile spagnolo ancora conservati.\nDopo il dominio americano e la Seconda guerra mondiale, l'architettura filippina ha iniziato a adattarsi all'architettura occidentale che, combinata con le tradizioni locali, culmin\u00f2 con la creazione dello \"stile filippino\", presente in edifici come la sede della \"Camera dei rappresentanti\" e in genere negli edifici governativi. Gli \"Architetti Uniti delle Filippine\" (UAP) sono un'organizzazione creata nel 1974 al fine di gestire gli architetti certificati del Paese e promuovere opere a livello nazionale e internazionale.\nPittura e scultura.\nPrima dell'arrivo degli europei, ogni gruppo etnico aveva sviluppato e affinato le proprie manifestazioni artistiche; l'arte fu influenzata dai malesi, dai cinesi e dagli islamici. Tuttavia, \u00e8 stato durante la colonizzazione, e una volta che i filippini furono convertiti al cristianesimo, che iniziarono a esprimersi in pale d'altare, rilievi e sculture legate ai santi della Chiesa cattolica, piuttosto che a rappresentazioni dei loro idoli. Successivamente, nel XIX secolo, le sculture si indirizzarono verso altre espressioni religiose, mostrando persone di tutti i gruppi etnici intente nei loro compiti di vita quotidiana. Successivamente nella pittura, durante il dominio statunitense, si apr\u00ec la strada del modernismo che arricch\u00ec il patrimonio artistico della nazione.\nLetteratura.\nLa letteratura filippina comprende opere solitamente scritte in filippino, spagnolo e inglese. Alcune delle opere filippine pi\u00f9 conosciute sono state scritte nel XIX secolo. Francisco Balagtas, poeta e drammaturgo che scrisse il poema epico \"Florante at Laura\" (1838), \u00e8 riconosciuto come un importante scrittore in lingua tagalog. Jos\u00e9 Rizal, che scrisse le novelle \"Noli Me Tangere\" e \"El Filibusterismo\", \u00e8 anche considerato un eroe nazionale. Le sue raffigurazioni delle ingiustizie degli spagnoli, e la sua morte per fucilazione, ispir\u00f2 altri rivoluzionari filippini a cercare l'indipendenza dal dominio spagnolo. Nel XX secolo, altri scrittori filippini ufficialmente riconosciuti come artisti nazionali sono: NVM Gonzalez, Nick Joaquin, F. Sionil Jose, e Alejandro Roces.\nMusica.\nLa musica filippina pu\u00f2 essere classificata in tre gruppi principali: la musica folk, la musica popolare spagnola e la musica contemporanea. La musica folclorica comprende tutte le musiche tradizionali dei gruppi indigeni. I principali strumenti musicali utilizzati sono, tra gli altri, il gong, lo xilofono, il flauto, il tamburo, di cui uno tipico \u00e8 il dabakan, l'arpa, la cetra di bamb\u00f9. La musica influenzata dagli spagnoli \u00e8 per lo pi\u00f9 di stampo religioso, anche se alcune combinazioni con influenze indigene hanno portato alla creazione di vari canti tradizionali, e la musica contemporanea \u00e8 invece fortemente legata alla cultura statunitense, come ad esempio il \"pinoy pop\" filippino, che \u00e8 un genere che comprende vari stili occidentali come rock, jazz, hip-hop, disco e pop. Un tipo di musica tradizionale filippina \u00e8 rappresentata dal kulintang .\nTra i compositori e cantautori del XX secolo ricordiamo Levi Celerio (1910-2002), noto anche come paroliere, nel 1997 insignito del riconoscimento di artisti nazionale per la categoria Musica e Letteratura.\nTra le cantanti spicca J. Rey Soul.\nCinema.\nIn ambito cinematografico, ma anche televisivo ricordiamo la figura di Dolphy, che fu anche un importante esponente dello spettacolo comico filippino.\nTra i film premiati spicca The Woman Who Left - La donna che se ne \u00e8 andata diretto dal regista Lav Diaz, Leone d'oro al miglior film, nel 2016, alla Mostra del Cinema di Venezia\nCucina.\nLa cucina filippina si \u00e8 evoluta nel corso dei secoli, dalle origini maleo-polinesiane per diventare poi una cucina mista con influenze ispaniche, asiatiche, americane e altre, adattate agli ingredienti locali per creare piatti chiaramente filippini. Esistono piatti semplici, come un pasto a base di pesce salato fritto e riso, o pi\u00f9 elaborati, come ad esempio la paella, preparati in occasioni delle festivit\u00e0. Le ricette popolari includono carne di maiale, soprattutto da latte, adobo, sinigang, kare kare, tapa, zampa croccante, pansit bihon, Lumpiang prito e halo-halo. Alcuni ingredienti locali comuni utilizzati in cucina sono le calamondine, le noci di cocco, la saba banana, i manghi e varie variet\u00e0 di pesci, tra cui il pesce latte.\nI filippini tendono a favorire sapori forti, tuttavia i loro piatti non sono cos\u00ec piccanti come quelli tradizionali dei paesi vicini.\nA differenza di molti asiatici dei paesi vicini, i filippini non mangiano con le bacchette, ma usano le posate occidentali. Tuttavia, forse perch\u00e9 il riso \u00e8 l'alimento base e un gran numero di stufati e piatti molto popolari sono fatti con esso, gli utensili presenti a tavola nelle Filippine sono cucchiaio e forchetta, e non coltello e forchetta.\nIl modo tradizionale di mangiare con le mani, noto come \"kamayan\", \u00e8 pi\u00f9 frequente nelle zone poco urbanizzate.\nScienza e tecnologia.\nLe Filippine nello spazio.\n19 agosto 1997: viene lanciato Agila 2,(chiamato anche Mabuhay 1 e ABS-5 e poi rinominato come ABS-3), il primo satellite spaziale filippino.\nAltri aspetti culturali.\nNel 2021 la giornalista Maria Ressa \u00e8 stata insignita del Premio Nobel per la pace, diventando la prima personalit\u00e0 filippina a ricevere tale riconoscimento.\nEconomia.\nL'economia delle Filippine \u00e8 la 42\u00aa pi\u00f9 grande al mondo, con un prodotto interno lordo calcolato nel 2012 pari a milioni di dollari (nominale) e a milioni di dollari (PPA), con un PIL pro-capite nominale di dollari e a parit\u00e0 di potere d'acquisto di dollari. Le esportazioni primarie includono semiconduttori e prodotti elettronici, mezzi di trasporto, abbigliamento, prodotti in rame, prodotti petroliferi, olio di cocco e frutti. I principali partner commerciali sono Stati Uniti, Giappone, Cina, Singapore, Corea del Sud, Paesi Bassi, Hong Kong, Germania, Taiwan e Thailandia. La valuta delle Filippine \u00e8 il peso filippino.\nGrazie alla posizione sul mare, ogni isola delle Filippine ha un forte sviluppo nel campo della pesca. I lavori legati alla natura (agricoltura, allevamento, pesca) sono molto presenti in tutte le isole, tuttavia il Paese sta attraversando una trasformazione da un'economia basata sull'agricoltura a un'economia basata pi\u00f9 sui servizi; il settore dei servizi produce infatti il 57% del PIL, contro il 31% dell'industria e il 12% dell'agricoltura, nonostante una forza lavoro, in quest'ultima, pari al 32% della popolazione.\nL'allevamento pi\u00f9 diffuso \u00e8 quello del carabao, che viene utilizzato per il lavoro dei campi e per la carne. I filippini sono abili artigiani e i loro lavori si collegano con le antiche tradizioni tramandate di padre in figlio. Pur trovandosi in una posizione favorevole per i commerci, le Filippine sono molto chiuse in questo settore economico, anche se i loro prodotti sono molto raffinati e realizzati con tecniche particolari conosciute solo dalle persone pi\u00f9 esperte.\nTurismo.\nIl turismo \u00e8 uno dei fattori che regge le diverse isole. Lo splendore unico dei paesaggi filippini attira molti turisti (circa 15 milioni nel 2013). Molti piccoli villaggi sono diventati dei camping o villaggi turistici che offrono strutture e servizi per ogni occasione.\nInfrastrutture e trasporti.\nLe infrastrutture di trasporto nel Paese sono relativamente sottosviluppate. In parte ci\u00f2 \u00e8 dovuto al terreno montagnoso e alla geografia dell'arcipelago, costituito da innumerevoli isole separate tra loro, ma \u00e8 anche il risultato di una persistente mancanza di investimenti del Governo nel settore delle infrastrutture. Nel 2003, solo il 3,6% del PIL \u00e8 andato allo sviluppo delle infrastrutture, percentuale significativamente inferiore a quella di alcuni paesi vicini. Di conseguenza, mentre ci sono \u00a0km (126,154 miglia) di strade del Paese, solo il 20% del totale \u00e8 asfaltato.\nTuttavia ci sono molti modi per muoversi, soprattutto nelle aree urbane. Autobus, jeepneys, taxi, e tricicli motorizzati sono comunemente disponibili nelle principali citt\u00e0 e cittadine. Nel 2007 vi erano circa veicoli immatricolati a motore, che aumentavano a un tasso medio annuo del 4,55%. I servizi del treno sono forniti dalle tre principali reti ferroviarie che servono zone diverse, dal Metro Manila a Luzon.\nEssendo un arcipelago, il viaggio tra le isole tramite le moto d'acqua \u00e8 spesso necessario per spostarsi. I porti marittimi pi\u00f9 trafficati sono Manila, Cebu, Iloilo, Davao, Cagayan de Oro e Zamboanga. Le navi passeggeri e di altri tipi di navi, come quelli gestiti da Superferry, Negros Navigation e Linee Sulpicio servono Manila, con collegamenti con varie citt\u00e0. Alcuni fiumi che attraversano le aree metropolitane, come il fiume Pasig e Marikina River, consentono la navigazione con traghetti per pendolari con aria condizionata. Il Servizio Ferry Par ha numerose fermate a Manila, Makati e Marikina.\nAeroporti.\nNelle Filippine ci sono attualmente 85 aeroporti pubblici: l'aeroporto internazionale Ninoy Aquino, situato presso la capitale Manila, \u00e8 il principale aeroporto d'ingresso del Paese oltre che il maggiore aeroporto internazionale.\nAltri aeroporti importanti sono l'aeroporto internazionale di Clark, l'aeroporto internazionale di Lapu-Lapu-Mactan presso Cebu, l'aeroporto internazionale di Davao - Francisco Bangoy e l'aeroporto internazionale di Zamboanga nell'estremo sud del Paese.\nLa compagnia aerea di bandiera \u00e8 la Philippine Airlines, che \u00e8 anche la pi\u00f9 vecchia compagnia aerea commerciale dell'Asia a mantenere ancora il nome originale, mentre la Cebu Pacific \u00e8 la principale compagnia aerea low cost.\nAmbiente.\nIl fatto di essere un arcipelago, l'estensione geografica, il clima tropicale, e la variegata orografia, rendono le Filippine uno dei Paesi con il pi\u00f9 alto livello di biodiversit\u00e0 ed endemismo del pianeta. La flora e la fauna dell'arcipelago sono costituite da una miscela di specie asiatiche e australasiatiche per via del fatto che le Filippine si trovano poco pi\u00f9 a nord della linea di Wallace, che separa Asia e Oceania; i due continenti, che hanno avuto storie evolutive diverse, hanno apportato una grande biodiversit\u00e0 in quelle zone.\nLe acque territoriali delle Filippine occupano circa 1,67 milioni di chilometri quadrati, e ospitano una vita sottomarina unica e diversa, con mari che ospitano pi\u00f9 di specie di pesci oltre a coralli, molluschi, crostacei e alghe. Le foreste pluviali offrono habitat ad oltre 530 specie di uccelli, circa 800 specie di orchidee e circa 8.500 specie di piante da fiore.\nLe foreste e le lunghe coste hanno permesso l'evoluzione di una vasta gamma di uccelli, piante, animali e creature marine e hanno reso le Filippine uno dei dieci Paesi a pi\u00f9 alto tasso di biodiversit\u00e0 per unit\u00e0 di superficie del mondo.\nLa deforestazione, spesso praticata illegalmente, rimane per\u00f2 un problema grave e strutturale dell'arcipelago: la superficie delle foreste \u00e8 infatti diminuita dal 70% del 1900 al 18,3% del 1999. Molte specie sarebbero pertanto in via di estinzione e gli scienziati affermano che le Filippine hanno subito un tasso di estinzione catastrofica, del 20%, alla fine del XX secolo e per questo motivo la Unione internazionale per la conservazione della natura asserisce che le Filippine sono tra i Paesi a cui dare la massima priorit\u00e0 per la conservazione delle specie.\n\u00c9 da ricordare inoltre il Parco nazionale del fiume sotterraneo di Puerto Princesa, inserito, nel 1999, nella Lista dei patrimoni dell'umanit\u00e0 dell'UNESCO e inserito, nel 2012, tra le Nuove sette meraviglie del mondo naturali\nFlora.\nNelle Filippine sono presenti circa specie vegetali, delle quali non sono presenti in nessun altro posto al mondo. Le foreste pluviali delle Filippine hanno una ricca flora, tra cui rari tipi di orchidee e di rafflesie.\nGrazie al clima tropicale, le piante da fiore sono abbondanti e sono utilizzate come ornamenti, per la fabbricazione di profumi e come alimenti. Tra questi c'\u00e8 l'ylang-ylang (\"Cananga odorata\"), usato in profumeria, e la cosiddetta \"sampaguita\" o \"gelsomino d'Arabia\" (\"Jasminum sambac\"), dichiarato fiore nazionale delle Filippine con Decreto presidenziale del 1934. Altri vegetali presenti includono 54 specie di bamb\u00f9, le palme da cocco, che sono alla base dell'economia di molte citt\u00e0, gli alberi di nypa (\"Nypa fruticans\") e di mabolo (\"Diospyros blancoi\"), il cui legno \u00e8 sfruttato per le costruzioni, il \"Canarium ovatum\", il durian e diverse specie di piante carnivore del genere \"Nepenthes\".\nFauna.\nSi possono trovare circa specie di vertebrati terrestri, tra cui oltre 200 specie di mammiferi e oltre 600 specie di uccelli. Tra le specie endemiche sono presenti il tamar\u00f9 di Mindoro, il cervo maculato delle Visayas, il tragulo delle Filippine, il cinghiale delle Visayas, il lemure volante delle Filippine e diverse specie di pipistrelli.\nIl territorio \u00e8 privo di grandi predatori, ad eccezione di serpenti, pitoni, cobra e rapaci come l'aquila delle Filippine. Tra gli altri animali nativi ci sono la civetta delle palme comune, il dugongo e il tarsio delle Filippine. Endemico dell'arcipelago \u00e8 il coccodrillo delle Filippine, rettile a rischio di estinzione: \u00e8 una specie gravemente minacciata, e le residue colonie (poche centinaia di esemplari, allo stato selvatico) sono minacciate in maniera piuttosto seria dalle gravi alterazioni cui sono sottoposti gli habitat da esse occupati.\nEssendo un arcipelago di oltre isole, grande rilevanza ha anche la fauna marina, che \u00e8 tra le pi\u00f9 ricche del mondo; nelle acque territoriali si trovano oltre specie diverse di pesci, 800 specie di coralli (su circa specie note in tutto il mondo) e addirittura circa specie di molluschi (su circa specie note in tutto il mondo), oltre a mammiferi marini come delfini e balene e varie specie di tartarughe.\nSport.\nNelle Filippine gli sport pi\u00f9 popolari sono la pallacanestro e il pugilato.\nPugilato.\nNel pugilato le Filippine hanno raggiunto ottimi risultati in particolare con Manny Pacquiao, primo e unico campione mondiale in otto classi di peso, dove ha vinto undici titoli iridati.\nCalcio.\nLa Nazionale di calcio delle Filippine, tra le pi\u00f9 antiche di fondazione tra quelle del continente asiatico, non ha al momento raggiunto importanti traguardi in campo internazionale; ha come suo attuale capocannoniere Philip Younghusband con ben 52 reti.\nGiochi olimpici.\nLe Filippine ai Giochi olimpici hanno conquistato la prima medaglia alle Olimpiadi di Amsterdam 1928 con il bronzo da parte di Te\u00f3filo Yldefonso, nel nuoto, 200 metri rana.\nMa il primo oro olimpico venne conquistato il 26 Luglio 2021 alle Olimpiadi di Tokyo 2020 con Hidilyn Diaz, nel sollevamento pesi\nAltri sport.\nVengono praticate e studiate anche arti marziali, in particolare l'escrima, antica arte marziale che prevede anche l'uso delle armi; meno conosciuta in Occidente \u00e8 invece il Yaw Yan ovvero la \"kickboxing\" filippina, chiamata anche la \"danza della morte\", abbastanza simile al muay thai (pugilato tailandese)."}
{"id": "40907", "revid": "574302", "url": "https://it.wikipedia.org/wiki?curid=40907", "title": "Tonga", "text": "Tonga, ufficialmente Regno di Tonga (in tongano: \"Pule\u02bbanga Fakatu\u02bbi \u02bbo Tonga\"; in inglese: \"Kingdom of Tonga\"), \u00e8 uno stato insulare della Polinesia. \nIl paese ha una superficie di 748\u00a0km\u00b2 e conta circa abitanti (censimento 2021). Il Regno di Tonga \u00e8 formato da un arcipelago, per un totale di 169 isole, di cui solo 36 abitate. La capitale \u00e8 Nuku\u02bbalofa.\nEtimologia del nome.\nIn molte lingue polinesiane, incluso il tongano, la parola tonga deriva da \"fakatonga\", che significa \"verso sud\", e l'arcipelago \u00e8 cos\u00ec chiamato perch\u00e9 \u00e8 il gruppo pi\u00f9 meridionale tra i gruppi di isole della Polinesia centrale. \nTonga divenne nota in Occidente come le \"Isole dell'Amicizia\" per la cordiale accoglienza riservata al capitano James Cook durante la sua prima visita nel 1773. Arriv\u00f2 in occasione dell'annuale festival \"\u02bbinasi\", incentrato sulla donazione delle primizie al monarca delle isole e ricevette un invito ai festeggiamenti.\nStoria.\nL'arcipelago fu abitato fin dall'inizio del II millennio a.C. da trib\u00f9 provenienti da Samoa. Per un breve periodo Tonga fu un regno potente con tendenze imperialiste sull'area circostante, e si estendeva dal territorio attuale delle Isole Figi alle Isole della Societ\u00e0 della Polinesia francese, incluso questo regno e parte della Micronesia-Kiribati territorio dello Stato attuale. La prima leggendaria dinastia regnante del Regno di Tonga, Tonga Tu'i, \u00e8 stata fondata da trib\u00f9 provenienti da Samoa. Essa \u00e8 stata seguita dalla Ha'atakalua Tu'i che si \u00e8 conclusa con il regno di George Tupou, che fond\u00f2 la dinastia Tu'i Kanotupolu. \nIl popolo tongano incontr\u00f2 per la prima volta gli europei nel 1616, quando la nave olandese \"Eendracht\", capitanata da Willem Schouten, fece una breve visita alle isole allo scopo di impegnarsi nel commercio. Successivamente arrivarono altri esploratori olandesi, tra cui Jacob Le Maire (che visit\u00f2 le isole settentrionale di Niuatoputapu, Niuafo'ou e Tafahi) e Abel Tasman al comando di due navi, la \"Heemskerck\" e la \"Zeehaen\", commissionate dalla Compagnia olandese delle Indie orientali di Jakarta nel 1643 (visit\u00f2 Tongatapu e l'arcipelago di Ha\u02bbapai). Successivamente visitatori europei degni di nota includevano James Cook, della Royal Navy britannica, nel 1773, 1774 e 1777. Chiam\u00f2 \"Isole dell'Amicizia\" le isole dell'arcipelago, nome che \u00e8 rimasto nel tempo, e compil\u00f2 le prime mappe accurate e precise della zona. Inoltre, il capitano Cook garant\u00ec l'arcipelago all'Impero britannico. Gli esploratori della Marina spagnola furono Francisco Mourelle de la R\u00faa nel 1781 (che visit\u00f2 diverse isole tra cui Fonualei e Late) ed Alessandro Malaspina nel 1793. \nNel diciannovesimo secolo arrivarono a Tonga missionari neo-protestanti che evangelizzarono velocemente le persone.\nNel 1845, Taufa'ahau Tupou, un capo tribale che fu convertito al cristianesimo, prese il potere nelle isole per unificare tutte le trib\u00f9 in uno Stato potente. Nel 1865 fu costruito a Nuku'alofa il palazzo reale. Nel 1875 sal\u00ec al trono George Tupou I e venne scritta la costituzione del Regno di Tonga (che \u00e8 ancora in vigore e segue sia i valori europei sia quelli di Tonga). A George Tupou I successe suo nipote, George Tupou II, che firm\u00f2 il trattato di amicizia e di protezione con la Gran Bretagna, rendendo Tonga un protettorato dell'Impero britannico. Gli succedette la figlia, la regina Tupou, che garant\u00ec un periodo pacifico, creando i presupposti per la piena indipendenza. Alla sua morte, nel 1965, sal\u00ec al trono suo figlio Tupouto'a Tung. Nel 1970 il Regno di Tonga ottenne la piena indipendenza dal Regno Unito. \nNel settembre 2006 \u00e8 salito al trono George Tupou V. Nonostante abbia introdotto alcune novit\u00e0, come la perdita per la nobilt\u00e0 di tutti i posti di governo, compreso quello di premier, in novembre c'\u00e8 stata una rivolta per avere ulteriori riforme. Il regime si mantiene autocratico e tutta l'industria \u00e8 nelle mani della famiglia reale. La corruzione \u00e8 molto diffusa.\nGeografia.\nSituata in Oceania, Tonga \u00e8 un arcipelago nell'Oceano Pacifico meridionale, a circa un terzo della distanza tra Nuova Zelanda e Hawaii. Si trova a sud delle Samoa e a est delle Figi.\nLa superficie di Tonga \u00e8 circa 748\u00a0km\u00b2. Le sue 169 isole, 36 delle quali abitate, sono divise in tre gruppi principali, Vava'u, Ha'apai e Tongatapu, e coprono una linea nord-sud lunga 800 km. L'isola pi\u00f9 grande, Tongatapu, su cui si trova la capitale Nuku\u02bbalofa, copre 260,48 km\u00b2. \nGeologia.\nL'arcipelago di Tonga \u00e8 costituito da due catene parallele di isole geologicamente diverse.\nLe isole occidentali, come 'Ata, Fonuafo'ou, Tofua, Kao, Late, Fonualei, Tok\u016b, Niuatoputapu e Tafahi, nei pressi della fossa delle Tonga, fanno parte della zona di subduzione delle Kermadec-Tonga, un'area geologicamente molto attiva che si estende dalla Nuova Zelanda fino a nord-ovest delle Figi, nell'Oceano Pacifico, dovuta alla subduzione della placca pacifica sotto alla placca indo-australiana. Questi vulcani si formano quando i materiali nella placca pacifica discendente si riscaldano e salgono in superficie. C'\u00e8 solo uno sviluppo limitato della barriera corallina su queste isole, ad eccezione di Niuatoputapu. Nel dicembre 2014 e gennaio 2015, si \u00e8 creata un'isola vulcanica, Hunga Tonga-Hunga Ha\u02bbapai, a 65 chilometri a nord-ovest di Nuku'alofa, andata in parte distrutta in seguito all'eruzione dell'Hunga Tonga del 2022.\nLe isole orientali invece non sono vulcaniche. Di queste isole, solo 'Eua si \u00e8 innalzata abbastanza da esporre il suo substrato roccioso vulcanico sottostante, il resto sono isole basse di calcare corallino (Tongatapu, l'arcipelago di Vava'u e Lifuka) o isole sabbiose (Uoleva e 'Uiha). Queste isole sono circondate da barriere coralline. \nIl punto pi\u00f9 alto del Regno di Tonga \u00e8 il vulcano Kao (1.030\u00a0m) sull'isola omonima. \nConfini.\nTonga, essendo uno Stato insulare, non confina con altre terre emerse. Considerando per\u00f2 le acque territoriali, Tonga confina a nord con le Samoa, a nord-est con le Samoa americane, a est con Niue (Nuova Zelanda), a sud-est con le Isole Cook (Nuova Zelanda), a sud, sud-ovest e ovest con le Figi e a nord-ovest con Wallis e Futuna (Francia).\nClima.\nIl clima \u00e8 tropicale oceanico. Durante la stagione calda e umida, che comprende i mesi tra novembre e aprile, la temperatura media che si aggira intorno ai 32\u00a0\u00b0C. Durante la stagione fresca e relativamente secca tra maggio e ottobre, la temperatura media si aggira intorno ai 27\u00a0\u00b0C.\nLe temperature variano a secondo della latitudine. Nelle isole pi\u00f9 settentrionali anche maggio e novembre sono mesi caldi e piovosi, e anche nei mesi meno caldi la temperatura \u00e8 elevata; nelle isole meridionali maggio e novembre rientrano nella stagione relativamente secca, mentre da giugno a settembre fa abbastanza fresco. Nell\u2019isola maggiore di Tongatapu si hanno generalmente temperature medie minime che variano tra i 13\u00b0C di luglio e agosto ai 20\u00b0C di febbraio, e temperature medie massime che variano tra i 31\u00b0C di gennaio e febbraio e i 27\u00b0C di luglio e agosto.\nCirca il 60-70% delle precipitazioni annuali si hanno nella stagione umida. I cicloni tropicali si hanno generalmente nei mesi tra novembre e aprile e le isole Tonga sono in media colpite da due cicloni tropicali all\u2019anno. I mesi in assoluto pi\u00f9 piovosi sono quelli da gennaio a marzo.\nSociet\u00e0.\nPopolazione.\nQuasi due terzi degli abitanti vivono nell'isola pi\u00f9 grande del regno, Tongatapu. Sebbene molti tongani si siano trasferiti nell'unico vero centro urbano dell'arcipelago, Nuku\u02bbalofa (dove lo stile di vita locale si mescola a quello europeo), la vita del villaggio e i legami familiari rimangono molto importanti nella cultura tongana. La vita quotidiana \u00e8 fortemente influenzata sia dalle tradizioni polinesiane sia dalla fede cristiana: per esempio, tutti i commerci e le attivit\u00e0 di intrattenimento vengono sospesi dalla mezzanotte del sabato fino a quella della domenica seguente, mentre la costituzione dichiara il sabato giorno sacro.\nI tongani, polinesiani per etnia con un misto di melanesiano, rappresentano oltre il 98% degli abitanti. Circa l'1,5% sono tongani misti, il resto sono europei e altri isolani del Pacifico.\nNel 2001 vi vivevano da 3.000 a 4.000 cinesi, che erano dunque il 3-4% della popolazione totale tongana. Le rivolte di Nuku\u02bbalofa del 2006 hanno preso di mira principalmente le imprese di propriet\u00e0 cinese, portando all'emigrazione di diverse centinaia di cinesi.\nL'aspettativa di vita media \u00e8 di 76,6 anni. I maschi vivono 75 anni, mentre le donne vivono 78.3 anni.\nDemografia.\nIl censimento 2021 ha rilevato una popolazione totale di 100.209 con una diminuzione dello 0,4% rispetto al censimento del 2016.\nLingua.\nLe lingue ufficiali sono il tongano e l'inglese.\nReligione.\nLa religione pi\u00f9 diffusa \u00e8 il cristianesimo, che raccoglie il 59% della popolazione (16% cattolici e il resto sono protestanti).\nEconomia.\nIl Pa\u02bbanga tongano \u00e8 la valuta di Tonga. \u00c8 suddivisa in 100 \"seniti\" (\u00a2). Esiste anche un'altra unit\u00e0, lo \"hau\" (1 hau = 100 pa\u02bbanga), ma si trova solo su emissioni commemorative.\nPrimario.\nL'agricoltura impiega circa l'86% dei tongani.\nI tongani rurali fanno affidamento sia sulla piantagione che sull'agricoltura di sussistenza. Le piante coltivate sia per le colture da reddito del mercato che per l'uso domestico includono banane, noci di cocco, chicchi di caff\u00e8, baccelli di vaniglia e radici come manioca, patata dolce e taro.\nSuini e pollame sono i principali tipi di bestiame. I cavalli sono tenuti per scopi di tiro, principalmente dagli agricoltori che lavorano la loro \"\u02bbapi \u02bbuta\" (un appezzamento di boscaglia). Viene allevato pi\u00f9 bestiame e le importazioni di carne bovina stanno diminuendo.\nProduttiva \u00e8 anche la pesca.\nSecondario.\nL'industria si localizza principalmente sull'isola della capitale, Tongatapu, dove troviamo cantieri navali. \nLa cultura popolare e i manufatti tipici (sculture di legno o tessuti come il \"tapa\" e \"ngatu\") sono di particolare interesse per gli stranieri, e ci\u00f2 d\u00e0 sostegno al piccolo artigianato. Gli abitanti di alcune isole, come Niuatoputapu, si sono specializzati nella lavorazione naturale del pandano, materia prima essenziale per confezionare l\u2019abito tradizionale che ogni tongano indossa nelle occasioni importanti, il Ta\u02bbovala ed il Kiekie. \nLa trasformazione delle noci di cocco in copra e cocco essiccato era un tempo l'unica industria significativa e l'unica esportazione commerciale. Il deterioramento dei prezzi sul mercato mondiale e la mancanza di reimpianto hanno portato questa industria un tempo vivace, come nella maggior parte delle nazioni insulari del Pacifico meridionale, a un completo arresto. \nTerziario.\nL'industria del turismo \u00e8 relativamente poco sviluppata. Il governo riconosce che il turismo pu\u00f2 svolgere un ruolo importante nello sviluppo economico e si stanno compiendo sforzi per aumentare questa fonte di entrate. Le navi da crociera si fermano spesso a Vava'u, famosa per l'osservazione dei cetacei (le megattere da luglio ad ottobre raggiungono questo arcipelago per partorire e svezzare i piccoli), la pesca sportiva, il surf e le spiagge.\nI francobolli di Tonga, caratterizzati da disegni colorati e spesso insoliti (inclusi francobolli a forma di cuore e forma di banana), sono apprezzati dai filatelici.\nNel settembre 1974 fu aperta la prima banca commerciale del paese, la Bank of Tonga.\nAmbiente.\nFlora.\nLa flora tongana appartiene, dal punto di vista climatico, alla flora delle foreste pluviali tropicali, che predominano al di sotto dei 500 metri di altitudine. Gli alberi sempreverdi formano una chioma continua fino a 30 metri di altezza. Gli alberi a baldacchino comuni includono i Diospyros, i Rhus ed i Ficus. Il sottobosco comprende fitti cespi di felce e arbusti, tra cui la Psychotria insularum.\nSulle dune costiere e sui depositi di lava e cenere relativamente recenti, dove i suoli sono pi\u00f9 sottili e asciutti, predominano le foreste di casuarina comune, con alberi bassi e arbusti tra cui il Pandanus tectorius, l'ibisco e la Scaevola taccada. Le foreste di mangrovie si trovano nelle zone umide di acqua salata sugli atolli corallini e intorno alle coste delle lagune costiere delle isole maggiori. Le specie predominanti sono di piccole e medie dimensioni: la Rhizophora mangle, la Rhizophora stylosa e la Lumnitzera littorea. Dove le condizioni sono favorevoli prosperano anche le specie di Bruguiera gymnorrhiza, Xylocarpus moluccensis e Xylocarpus granatum.\nLe foreste montane si trovano sopra i 500 metri di altitudine sull'isola di Tafahi. Il clima \u00e8 pi\u00f9 fresco e umido di quello delle foreste di pianura. Le specie arboree tipiche della foresta montana includono le Syzygium e la Weinmannia. Altre comunit\u00e0 vegetali montane sono la macchia vulcanica sui giovani pendii di Kao e le felci di Miscanthus nelle aree montuose di 'Eua.\nCi sono 419 specie autoctone di piante vascolari nelle Tonga e circa il 3% sono endemiche.\nFauna.\nDelfini e gruppi migratori di megattere frequentano le acque dell'arcipelago. Le megattere arrivano qui da giugno a ottobre per partorire e svezzare i piccoli, e spesso si riescono ad avvistare al largo delle isole maggiori.\nL'unico mammifero terrestre endemico di Tonga \u00e8 la volpe volante del Pacifico, un pipistrello frugivoro. A Tonga i pipistrelli sono considerati sacri e sono di propriet\u00e0 della monarchia. Pertanto, sono protetti e non possono essere danneggiati o cacciati. Di conseguenza, i pipistrelli volpe volanti hanno prosperato in molte delle isole di Tonga.\nTonga presenta una scarsa avifauna, ma tra gli uccelli presenti, quelli di maggior interesse sono il lorichetto capoblu; il pappagallo splendente rosso dell'isola di 'Eua e il megapodio delle Tonga, una specie originariamente diffusa soltanto sull'isola di Niuafo'ou, ma che in questi ultimi anni \u00e8 stata introdotta anche a Fonualei, un'isola vulcanica situata a nord-ovest delle Vava'u.\nOrdinamento dello Stato.\n\u00c8 organizzato sotto forma di monarchia costituzionale e l'attuale capo di Stato \u00e8 re Tupou VI, salito al trono nel 2012. \nSuddivisione amministrativa.\nTonga \u00e8 composta da cinque suddivisioni a loro volta composte da ventitr\u00e9 distretti e da citt\u00e0. Ogni suddivisione ha la sua capitale.\nCultura.\nTonga nello Spazio.\n21 febbraio 1981: viene lanciato Esiafi 1, primo satellite di Tonga.\nTradizioni.\n Molto diffusa \u00e8 la tradizionale bevanda \u02bbotai, a base di cocco e frutta.\nSport.\nLo sport nazionale \u00e8 il rugby, seguito dal calcio. Un solo tongano \u00e8 riuscito a salire su un podio olimpico: nel 1996 Paea Wolfgramm vinse la medaglia d'argento nel pugilato per la categoria pesi super massimi ai Giochi olimpici estivi di Atlanta. Nel 2014 debutta per la prima volta in una disciplina invernale ai XXII Giochi olimpici invernali di So\u010di, con lo slittinista Bruno Banani.\nFestivit\u00e0.\nIl Regno di Tonga dichiara come vacanza dieci giorni annuali. Di questi, sei sono le celebrazioni relative al paese e quattro sono condivisi da altre nazioni, come la Pasqua e il Natale."}
{"id": "40908", "revid": "2194347", "url": "https://it.wikipedia.org/wiki?curid=40908", "title": "Vanuatu", "text": "Vanuatu (: ), il cui nome ufficiale \u00e8 Repubblica di Vanuatu (in bislama: \"Ripablik blong Vanuatu\", in inglese: \"Republic of Vanuatu\", in francese: \"R\u00e9publique de Vanuatu\") \u00e8 uno Stato insulare situato nell'Oceano Pacifico meridionale.\nL'arcipelago, che ha origine vulcanica, si trova circa a a est dell'Australia, a nord est della Nuova Caledonia, a ovest delle Figi e a sud delle Isole Salomone. Le isole che lo compongono furono denominate Nuove Ebridi durante il periodo coloniale.\nVanuatu \u00e8 una repubblica parlamentare. L'attuale presidente \u00e8 Tallis Obed Moses, in carica dal 6 luglio 2017; il primo ministro \u00e8 Bob Loughman Weibur, in carica dal 20 aprile 2020.\nLe lingue ufficiali sono il bislama (vanuatuano), l'inglese e il francese.\nStoria.\nLe prime tracce di presenza umana sulle isole risalgono al 4000 a.C. mentre quelle di insediamenti stabili risalgono al 1300 a.C. quando popolazioni melanesiane appartenenti alla cultura Lapita incominciarono a colonizzare le isole settentrionali muovendosi progressivamente verso ovest. I risultati di ricerche archeologiche risalenti al 1994 hanno stabilito infatti che i primi colonizzatori dell'arcipelago furono le popolazioni melanesiane appartenenti alla cultura Lapita; in seguito vi furono incursioni di popolazioni polinesiane, soprattutto nella parte meridionale dell'arcipelago. La tradizione orale, confermata da scavi archeologici effettuati sull'isola di Retoka, afferma che intorno al 1200 sull'arcipelago viveva una societ\u00e0 composta da etnie diverse e molto stratificata, guidata dal sovrano Roy Mata (o Roymata), la cui morte fu celebrata con complessi riti funebri.\nNel 1606 l'esploratore portoghese Pedro Fern\u00e1ndez de Quir\u00f3s divenne il primo europeo a raggiungere le isole alle quali diede il nome di \"La Austrialia del Espiritu Santo\", dove il nome Austrialia era in onore dell'Austria, paese d'origine del sovrano spagnolo; l'isola su cui sbarc\u00f2 \u00e8 tuttora chiamata Espiritu Santo. Gli europei vi si stabilirono nel tardo XVIII secolo; in seguito l'esploratore britannico James Cook visit\u00f2 le isole nel corso del suo secondo viaggio in Oceania dando loro il nome di Nuove Ebridi. Nel 1906 la Francia e il Regno Unito concordarono un controllo internazionale operato da entrambi per le Nuove Ebridi, nome con cui erano allora conosciute le isole. Il regime giuridico veniva definito condominio.\nNel 1960 la popolazione di Vanuatu cominci\u00f2 a esercitare delle pressioni per ottenere prima l'auto-governo e poi l'indipendenza; la piena sovranit\u00e0 fu infine garantita da entrambi i paesi europei il 30 luglio 1980, giorno in cui Vanuatu entr\u00f2 a far parte del Commonwealth delle nazioni. Nel 1981 entr\u00f2 a far parte delle Nazioni Unite, e nel 1983 del Movimento dei Non-Allineati. Durante il 1990, Vanuatu attravers\u00f2 una fase di instabilit\u00e0 politica, che port\u00f2 a una maggiore decentralizzazione governativa. La \"Vanuatu Mobile Force\", un gruppo paramilitare, tent\u00f2 un colpo di Stato nel 1996, anno in cui il governo di Maxime Carlot Korman fu accusato di corruzione. Dal 1997 vi sono state numerose elezioni, le pi\u00f9 recenti delle quali nel 2016.\nGeografia.\nVanuatu \u00e8 un arcipelago situato nell'Oceano Pacifico, precisamente sul limite orientale del Mar dei Coralli; a est di esso si trovano le isole Figi, a sud la Nuova Caledonia e a nord-ovest le isole Salomone. L'arcipelago, che da nord a sud si estende per circa con una superficie complessiva di ha vagamente la forma di una Y ed \u00e8 composto da 83 isole relativamente piccole, 65 delle quali sono abitate.Di tutte le 83 isole, solo 14 hanno una superficie superiore ai \nDue delle isole - Matthew e Hunter - sono rivendicate anche dal dipartimento francese d'oltremare della Nuova Caledonia. Le due isole principali sono Espiritu Santo (3\u00a0956\u00a0km\u00b2) e Malakula (2\u00a0041\u00a0km\u00b2), seguono: \u00c9fat\u00e9 (900\u00a0km\u00b2), Erromango (888\u00a0km\u00b2), Ambrym (678\u00a0km\u00b2), Tanna (555\u00a0km\u00b2), Isola di Pentecoste (491\u00a0km\u00b2), \u00c9pi (445\u00a0km\u00b2), Ambae o Aoba (402\u00a0km\u00b2), Vanua Lava (334\u00a0km\u00b2), Santa Maria (328\u00a0km\u00b2), Ma\u00e9wo (304\u00a0km\u00b2), Malo (180\u00a0km\u00b2) e Anatom o Aneityum (159\u00a0km\u00b2). Le citt\u00e0 principali sono Port Vila, situata sull'isola di \u00c9fat\u00e9, e Luganville sull'isola di Espiritu Santo.\nMorfologia.\nMolte delle isole sono montuose e di origine vulcanica. Sull'isola di Tanna si trova il vulcano Mount Yasur e sull'isola di Ambae quello di Lombenben, che nel 1995 ha dato segni di attivit\u00e0. Il monte pi\u00f9 alto della nazione \u00e8 invece il Tabwemasana (1879\u00a0m), sull'isola di Espiritu Santo. Le isole sono frequentemente scosse da terremoti. Gli ultimi terremoti rilevanti sono avvenuti nel 1999 e nel 2002; quest'ultimo ha provocato danni consistenti nella capitale Port Vila; entrambi i terremoti hanno dato origine a degli tsunami. Una nuova forte scossa di terremoto di magnitudo 6 \u00e8 stata rilevata dai sismografi al largo delle coste di Vanuatu il 29 gennaio 2010, senza tuttavia provocare nessuno tsunami. Nel luglio del 2018 l'intera popolazione dell'isola di Ambae, circa 11.000 abitanti, \u00e8 stata evacuata per l'eruzione del vulcano centrale dell'isola che ha coperto tutta la superficie con 30 centimetri di cenere.\nVanuatu \u00e8 riconosciuta come una ecoregione terrestre a s\u00e9, chiamata \"Foreste pluviali di Vanuatu\". Vanuatu fa parte dell'ecozona Australasia, che comprende anche la vicina Nuova Caledonia e le Isole Salomone, cos\u00ec come l'Australia, la Nuova Guinea e la Nuova Zelanda. La percentuale di acque interne \u00e8 trascurabile.\nSismicit\u00e0.\nL'arcipelago \u00e8 situato in corrispondenza della Placca delle Nuove Ebridi, ed \u00e8 soggetto a frequenti fenomeni sismici che talvolta provocano anche degli tsunami.\nIl 21 ottobre 2012 un terremoto di magnitudo 6,6 colpisce l'isola.\nIl 9 maggio 2017 un terremoto di magnitudo 6,8 colpisce l'isola e il Giappone.\nIl 13 luglio 2018 un terremoto di magnitudo 6,4 colpisce l'arcipelago con epicentro vicino all'isola di Tafea.\nIl 15 gennaio 2019 un terremoto di magnitudo 6,7 colpisce l'isola con epicentro in mare.\nClima.\nIl clima \u00e8 fra il tropicale e l'equatoriale. Tuttavia, fra i territori montuosi e quelli pianeggianti delle isole, vi sono chiare differenze di clima a seconda dell'altitudine e dell'influenza degli alisei. A bassa quota, sul versante sud-est, le isole, sopravento, hanno un clima tipicamente equatoriale (piovosit\u00e0 annua variabile tra i 2\u00a0500 e i 4\u00a0000\u00a0mm); a nord-ovest, sottovento, sono caratterizzate da un clima tropicale con due stagioni dell'anno (piovosit\u00e0 annuale normalmente inferiore a 2\u00a0000\u00a0mm). Al di sopra di un'altitudine di circa a sud e di a nord, il clima dell'arcipelago \u00e8 molto umido, con frequenti nebbie e precipitazioni superiori ai .\nDa maggio a ottobre (mesi invernali), nelle Nuove Ebridi soffiano a sud-est molte brezze; come conseguenza, si hanno giornate di sole e notti fresche. Da novembre ad aprile l'aria \u00e8 molto umida a causa delle piogge frequenti e intense. In questo periodo dell'anno le temperature sono alte e i cicloni sono frequenti. La temperatura media durante la stagione delle piogge nelle isole settentrionali \u00e8 di , nella stagione secca circa 20\u00a0\u00b0C; nelle isole meridionali la temperatura media annua varia tra i 17\u00a0\u00b0C e i 29\u00a0\u00b0C. L'umidit\u00e0 durante la stagione delle piogge pu\u00f2 raggiungere il 90%; durante la stagione secca l'umidit\u00e0 si attesta invece attorno al 70-74%.\nLa stagione delle piogge in tutte le isole di Vanuatu dura da gennaio a marzo. Il mese pi\u00f9 piovoso dell'anno \u00e8 febbraio, con venti giorni di pioggia; i mesi pi\u00f9 asciutti sono agosto e settembre. Le precipitazioni medie annue nel nord-est delle isole sono di circa , a sud di . I cicloni sulle isole, che si verificano come detto durante i mesi caldi, si concentrano in dicembre e marzo, e si originano sul Mar dei Coralli, che si trova a nord-ovest di Vanuatu.\nPopolazione.\nLa popolazione al censimento del 2016 ammonta a 272.459 unit\u00e0. Gran parte della popolazione vive in zone rurali o in piccoli villaggi e solo Port Vila, Luganville e Saint Gennar\u00e8 superano i 10\u00a0000 abitanti.\nDemografia.\nLo sviluppo della popolazione mostra un andamento crescente e continuo, come evidenziato dalla tabella a fianco.\nEtnie.\nGli abitanti di Vanuatu, che si definiscono \"Ni-Vanuatu\", sono per lo pi\u00f9 di origine Melanesiana (98,5%), con solo una piccola percentuale di origine mista europea, asiatica e di altre isole del Pacifico. Alcune delle isole pi\u00f9 esterne hanno abitanti di origine polinesiana. Secondo i dati del censimento del 1999, il 98,2% della popolazione \u00e8 Ni-Vanuatu, ovvero indigeno dell'arcipelago. Una discreta percentuale di popolazione vive nelle aree urbane di Port Vila e delle altre citt\u00e0 principali dell'arcipelago; la popolazione rimanente vive in aree rurali.\nReligione.\nSecondo una statistica del 2005, l'appartenenza religiosa \u00e8 cos\u00ec suddivisa:\nLingue.\nCi sono tre lingue ufficiali: inglese, francese e bislama (una\nlingua creola che si \u00e8 evoluta a partire dall'inglese), che \u00e8 la lingua nazionale. Nell'arcipelago si parlano inoltre 113 lingue indigene; uno di questi \u00e8 la lingua araki, parlata solo da 8 persone. La densit\u00e0 delle lingue pro capite \u00e8 la pi\u00f9 alta di ogni nazione nel mondo (una media di solo 2400 persone per lingua); solo Papua Nuova Guinea presenta una densit\u00e0 linguistica paragonabile a quella di Vanuatu. Tutti i dialetti appartengono al ramo oceanico delle lingue austronesiane.\nOrdinamento dello stato.\nSuddivisione amministrativa.\nNel 1994 l'arcipelago \u00e8 stato suddiviso in sei province, i cui nomi sono formati dalle lettere iniziali delle isole che le costituiscono:\nLe province dispongono di un consiglio provinciale che si occupa, tra l'altro, della politica fiscale locale e della regolamentazione di materie locali come il turismo, il bilancio provinciale e la fornitura di alcuni servizi essenziali. A loro volta le province sono suddivise in comuni (costituiti da una sola isola), guidati da un consiglio e da un sindaco eletto tra i membri del consiglio.\nRivendicazioni territoriali.\nLe piccole isole disabitate di Matthew e Hunter sono contese da Vanuatu e dalla Francia/Nuova Caledonia. Ogni anno, in occasione dei festeggiamenti dell'indipendenza, vi viene issata la bandiera di Vanuatu e ogni anno il governo francese esprime una protesta formale per quest'azione. Le schermaglie durano dal 1980, anno dell'indipendenza ma non vi sono mai state operazioni militari per il possesso di queste due isole.\nCitt\u00e0 principali.\nI centri abitati principali sono la capitale Port Vila che al censimento del 1999 aveva una popolazione di 29.356 abitanti, Luganville con 10.738 abitanti e Saint Gennar\u00e9 con 10.524 abitanti, sull'isola di Malakula.\nIstituzioni.\nIl Parlamento di Vanuatu \u00e8 unicamerale e ha 52 membri, eletti ogni 4 anni tramite voto popolare. Il \"leader\" del principale partito nel Parlamento \u00e8 eletto di solito come Primo Ministro di Vanuatu, e capo di governo. Il capo di Stato, il Presidente di Vanuatu, \u00e8 scelto ogni 5 anni dal parlamento e dai presidenti dei 6 governi di provincia. Un'altra istituzione prevista dalla Costituzione \u00e8 quella del Consiglio Nazionale dei Capi (localmente chiamato \"Malvatu Mauri\"), composto da membri eletti dai capi distrettuali e che ha funzioni consultive su tutto ci\u00f2 che riguarda le abitudini e tradizioni dell'arcipelago.\nOrdinamento scolastico.\nLa percentuale di analfabetismo fra gli adulti era pari al 26% nel 2005, la pi\u00f9 alta del continente dopo Papua Nuova Guinea. Vista la popolazione esigua \u00e8 insolito che questo indice statistico sia cos\u00ec alto; va per\u00f2 notato che \u00e8 stato fatto molto per ridurlo, basti pensare che pochi anni prima equivaleva al 36%, dieci punti in pi\u00f9. I progressi in questo campo hanno permesso un notevole incremento dell'Indice di Sviluppo Umano. \nA Port Vila e in altri tre centri, vi sono Campus universitari dell'Universit\u00e0 del Pacifico del Sud. Nel campus di Port Vila, noto come Emalus Campus, ha sede la facolt\u00e0 di Giurisprudenza.\nSistema sanitario.\nLa situazione sanitaria permette una durata della vita discreta: 67 anni in media, 65 per gli uomini e 69 per le donne. I dati sulla mortalit\u00e0 infantile sono drammatici, recentemente stimati al 4,7%; l'indice di mortalit\u00e0 \u00e8 invece contenuto, al 6,2%. L'incremento demografico \u00e8 elevato, dunque \u00e8 difficile far fronte alle esigenze sanitarie di tutti.\nEconomia.\nL'80% circa della popolazione si occupa di agricoltura di sussistenza o su piccola scala, principalmente coltivazione di noci di cocco o di altri prodotti per l'esportazione. Il prodotto principale \u00e8 la copra (che costituisce il 35% delle esportazioni del piccolo stato) seguita da legname, bovini e cacao. Pi\u00f9 recentemente \u00e8 cresciuta l'esportazione di estratti della radice di kava. In aggiunta a ci\u00f2 il governo ha mantenuto lo status (gi\u00e0 esistente al momento dell'indipendenza) di paradiso fiscale e centro finanziario off-shore. Sono circa 2000 le istituzioni registrate che offrono una vasta gamma di servizi finanziari, legali o assicurativi off-shore. Nel 2002 in seguito a pressioni internazionali riguardanti il riciclaggio di denaro vi \u00e8 stato un aumento dei controlli sul settore finanziario.\nComunque, per la bassa imposizione fiscale attuata ed, in particolare, per l'assenza di norme e misure restrittive di controllo sul versante delle transazioni finanziarie, Vanuatu \u00e8 annoverata tra i cosiddetti \"paradisi fiscali\". Infatti (unitamente alle Filippine, Isole Cook, Liberia, Isole Marshall, Montserrat, Nauru, Niue, Panam\u00e1, Belize, Brunei, Costa Rica, Guatemala e Uruguay) sono le 14 giurisdizioni che, in base all'ultimo Rapporto del giugno 2010 dell'Organizzazione con sede a Parigi, ancora figurano nella cosiddetta lista grigia dell'Ocse sotto la voce tax haven e centri finanziari. Anche il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella \"Black List\" (o lista nera), ponendo quindi limitazioni fiscali ai rapporti economico commerciali che si intrattengono tra le aziende italiane ed i soggetti ubicati in tale territorio.\nIl 75% delle esportazioni di prodotti agricoli riguardano l'olio di cocco, la kava, la copra e i bovini; l'agricoltura contribuisce per oltre il 20% del PIL (dato del 2006). Vanuatu rivendica una zona economica esclusiva di ci\u00f2 nonostante solo pochi ni-vanuatu si dedicano alla pesca per la quale vengono rilasciate concessioni a flotte straniere. La crescita economica nel 2006 \u00e8 stata pari al 3,4% quasi interamente determinata dal settore dei servizi, in particolare dal turismo. Altri settori rilevanti sono quello edile (15,7%), il commercio all'ingrosso e al dettaglio (12,4%), e il mercato immobiliare (11,2%). Si \u00e8 registrato un miglioramento nei risultati dell'agricoltura in seguito ad una diminuzione dei prezzi locali della copra. Un accordo chiamato \"Recognized Seasonal Employer\" (RSE) permette a lavoratori poco qualificati ni-vanuatu di lavorare stagionalmente in Nuova Zelanda; a partire dal giugno 2007 si attendono da questo programma entrate per circa 20 milioni di vatu, la moneta locale.\nAmbiente.\nFlora e fauna.\nCirca il 75% del paese \u00e8 coperto da vegetazione che comprende foreste pluviali e praterie nelle aree meno piovose. Le foreste vengono colpite regolarmente dai cicloni, che per\u00f2 contribuiscono a rinnovarle. L'industria del legname e l'agricoltura di sussistenza hanno causato disboscamento in alcuni tratti, ma gran parte del paese resta un paradiso botanico. Il baniano regna incontrastato in quasi tutte le foreste: si tratta di un imponente fico la cui chioma pu\u00f2 raggiungere una larghezza di oltre 70 m. A Erromango si trovano foreste di maestosi kauri, mentre molti altopiani sono ammantati da magnifica foresta pluviale temperata caratterizzata da muschi cadenti. A Vanuatu crescono circa 20 specie di palme, di cui 14 endemiche. Le orchidee ornano gli alberi di molte zone; se ne contano 158 specie. Meno gradevoli sono le erbe infestanti introdotte, come la lantana e la diffusa micania.\nGatti, cani, bovini, cavalli, maiali e capre sono tutte specie che sono state introdotte a Vanuatu e in seguito sono tornate allo stato selvatico. I ratti sono il flagello dei villaggi e, in particolare, provocano gravi danni all'industria della copra. I mammiferi terrestri endemici si riducono a quattro specie di grandi pipistrelli frugivori e otto specie di pipistrelli insettivori. Molto ricca \u00e8 invece la fauna marina, che comprende oltre 300 specie di coralli e oltre 450 specie di pesci di barriera. Il mammifero pi\u00f9 grande del paese \u00e8 il dugongo, l'unico mammifero marino erbivoro del mondo. Delle 121 specie avicole di Vanuatu, 55 (comprese tutte e sette le specie endemiche del paese) sono presenti a Espiritu Santo, che vanta quindi la maggiore variet\u00e0. Una specie particolarmente interessante sono i megapodi di Layard (\"namalao\" in bislama), che nell'aspetto ricordano il tacchino e usano costruire nidi costituiti da cumuli di caldo terriccio vulcanico per l'incubazione delle uova. Ci sono 19 specie native di lucertole, piccoli scinchi e gechi, e un unico serpente terrestre, l'innocuo boa del Pacifico, che raggiunge i 2,5 m di lunghezza. Le due specie di serpenti marini, il serpente marino dal ventre giallo e il laticauda boccagialla sono invece estremamente velenosi, ma a causa delle ridotte dimensioni delle fauci e dei denti non rappresentano un rischio per le persone. I coccodrilli marini presenti a Vanua Lava sono probabilmente giunti dalle Isole Salomone dopo aver perso l'orientamento nel corso di cicloni.\nCultura.\nArte.\nL'arte di questo arcipelago \u00e8 considerata tra le pi\u00f9 interessanti dell'intera Oceania, data la sua colorata espressivit\u00e0. La scultura \u00e8 caratterizzata da una certa stilizzazione delle statue, per le quali il materiale utilizzato \u00e8 generalmente il legno; altra forma di scultura \u00e8 costituita dalle maschere. Originale in molti suoi aspetti, dell'arte di Vanuatu si nota la singolarit\u00e0 delle figure gonfiate con erba e ricoperte con argilla dipinta, che ne costituiscono la forma pi\u00f9 caratteristica. Gli oggetti usati per i riti tradizionali si notano per la particolare cura.\nCucina.\nIl piatto nazionale di Vanuatu \u00e8 il Laplap.\nSport.\nIl calcio \u00e8 lo sport pi\u00f9 popolare del paese. Nel 1988, Vanuatu \u00e8 diventato sia un membro della FIFA che della OFC. Lo stato ha uno dei programmi tecnici pi\u00f9 avanzati in Oceania, in particolare a livello giovanile: la nazione melanesiana \u00e8 stata scelta come uno dei sei paesi a livello mondiale per rappresentare un progetto pilota di calcio in cui i giocatori sono identificati in giovane et\u00e0 e selezionati per allenarsi e rimanere a tempo pieno presso l'accademia nazionale.\nLa Nazionale di calcio degli uomini non si \u00e8 mai qualificata per la Coppa del Mondo; i piazzamenti sono stati un quarto posto alla OFC Cup per quattro volte e un secondo posto ai Giochi del Sud Pacifico.\nQuesto stato ha inoltre inventato il bunjee jumping."}
{"id": "40924", "revid": "493092", "url": "https://it.wikipedia.org/wiki?curid=40924", "title": "Medea (disambigua)", "text": ""}
{"id": "40935", "revid": "125748869", "url": "https://it.wikipedia.org/wiki?curid=40935", "title": "Tank\u014dbon", "text": " \u00e8 un termine giapponese che indica un particolare formato di pubblicazione cartacea (), di solito di circa duecento pagine. Utilizzato soprattutto nell'industria dei \"manga\", in questo ambito indica semplicemente un volume di una serie. Il termine pu\u00f2 essere usato anche per descrivere il formato di un romanzo, di un libro di testo, di una raccolta di fotografie, di un catalogo, ecc...\nManga.\nSolitamente i manga vengono inizialmente pubblicati a puntate su riviste specializzate, quali \"Sh\u014dnen Jump\", \"Shonen Sunday\", ecc. e, se la serie ha successo, vengono in seguito ripubblicate in formato tank\u014dbon, caratterizzato da una migliore qualit\u00e0 editoriale. Ogni tank\u014dbon contiene un numero variabile di capitoli usciti uno alla volta su rivista.\nEsistono varie tipologie di tank\u014dbon.\nEdizioni speciali.\nGli sono delle edizioni speciali riservate solamente a manga molto popolari, solitamente pi\u00f9 costose e ricche di contenuti extra, con copertine ridisegnate, qualit\u00e0 cartacea migliore, sovraccopertine. In Giappone tale formato, considerato il basso numero di copie distribuite, \u00e8 visto dagli appassionati come materiale molto raro da collezione, come avvenuto, ad esempio, per gli aiz\u014dban di \"Dragon Ball\". Questo formato \u00e8 pi\u00f9 diffuso in Italia e segue spesso la fine della normale pubblicazione dei tank\u014dbon. \nI rispecchiano gli stessi canoni degli aiz\u014dban ma, al contrario di questi ultimi che privilegiano il valore \"materiale\" o la bellezza estetica dei volumi, i kanzenban enfatizzano pi\u00f9 il contenuto, aggiungendo spesso pagine e racconti extra alla serie.\nI sono delle edizioni che riprendono il formato tipicamente giapponese dei romanzi. Sono infatti pi\u00f9 piccoli (16 centimetri di altezza), hanno pi\u00f9 pagine dei normali tank\u014dbon e vengono stampati su carta di alta qualit\u00e0 e con una copertina nuova, disegnata appositamente per l'occasione. Il termine viene spesso abbreviato in \"bunko\", e generalmente il numero di bunkoban corrisponde alla met\u00e0 del numero di volumi pubblicati in formato tank\u014dbon.\nI , costruzione \"wasei-eigo\" con l'aggettivo , oppure sono dei formati pi\u00f9 grandi dei tank\u014dbon e ne raccolgono diversi in un singolo volume. Per esempio, \"Maison Ikkoku\" fu originariamente distribuito in 15 tank\u014dbon e in seguito ridistribuito in dieci wideban.\nI sono delle versioni illegali dei tank\u014dbon originali.\nGli sono delle riedizioni di un'opera che spesso presentano delle nuove copertine. I volumi di queste edizioni hanno spesso anche pagine a colori addizionali e altri extra. In Italia le varie edizioni \"Shins\u014dban\" comprate dalla Star Comics sono state rinominate \"Perfect Edition\"."}
{"id": "40936", "revid": "92723", "url": "https://it.wikipedia.org/wiki?curid=40936", "title": "XFS (file system)", "text": "XFS \u00e8 un file system di tipo \"journaled\" con indirizzamento a 64 bit sviluppato da SGI per il sistema operativo IRIX.\nXFS \u00e8 stato incluso in linux 2.4 (dalla 2.4.25, quando Marcelo Tosatti l'ha ritenuto abbastanza stabile) e nella 2.6. FreeBSD ha il supporto in sola lettura dal dicembre 2005 e nel giugno 2006 \u00e8 stato introdotto il supporto sperimentale alla scrittura (solo nella versione CURRENT).\nXFS \u00e8 un file system maturo e scalabile con un sistema di \"journaling\" che minimizza l'impatto di \"read/write massive\": usa un'efficiente struttura a tabelle che permette una rapida ricerca e altrettanto rapida nuova allocazione di spazio.\nCapacit\u00e0.\nXFS \u00e8 un file system a 64 bit e supporta una dimensione massima del file system di 9 exabyte per\u00f2 \u00e8 soggetto ai limiti imposti dal sistema operativo. Nei sistemi Linux a 32 bit il limite della dimensione dei file e del file system \u00e8 di 16 terabyte\nJournaling.\nXFS fornisce il journaling dei metadati del file system, gli aggiornamenti del file system vengono scritti in un journal seriale prima che i blocchi del disco vengano aggiornati. Il journal \u00e8 un buffer circolare di blocchi del disco che non \u00e8 mai letto in un'operazione normale del file system.\nIl journal pu\u00f2 essere memorizzato nell'area dati del file system (un log interno) oppure in un dispositivo separato per minimizzare la contesa dei dischi. Gli aggiornamenti del journal sono effettuati in modo asincrono per evitare perdite di prestazioni.\nNel caso di crash del sistema, le operazioni effettuate immediatamente prima del crash possono essere effettuate nuovamente usando i dati nel journal, che permettono a XFS di garantire la consistenza. Il recupero viene effettuato automaticamente durante il montaggio, il tempo impiegato non dipende dalla dimensione del file system.\nQuando le modifiche recenti non vengono scritte su disco (flush) prima di un crash, XFS assicura che ogni blocco di dati non scritto viene azzerato al riavvio, ovviando ogni problema di sicurezza che derivi dai dati non scritti.\nGruppi di allocazione.\nI file system XFS sono internamente partizionati in gruppi di allocazione, che sono regioni lineari del file system equamente dimensionate.\nFile e directory possono essere distribuiti in pi\u00f9 gruppi di allocazione.\nOgni gruppo di allocazione gestisce separatamente i suoi inode e il suo spazio libero, provvedendo scalabilit\u00e0 e parallelismo, thread multipli e processi possono effettuare operazioni di I/O nello stesso filesystem simultaneamente.\nQuesta architettura aiuta ad ottimizzare le performance del I/O parallelo nei sistemi SMP anche gli aggiornamenti dei metadati sono parallelizzabili.\nIl partizionamento interno provveduto dai gruppi di allocazione pu\u00f2 essere utile quando il file system occupa pi\u00f9 dispositivi fisici, permettendo l'uso ottimale della banda dei dispositivi fisici.\nAllocazione basata sugli extent.\nLo spazio nei file memorizzati nei filesystem XFS \u00e8 gestito in extent di dimensione variabile, diversamente dai blocchi di dimensione fissa usati da molti altri filesystem.\nMolti filesystem gestiscono l'allocazione dello spazio con una bitmap dei blocchi, invece in XFS l'allocazione dello spazio \u00e8 gestita tramite 2 alberi B+tree per ogni gruppo di allocazione del filesystem.\nUno dei B+tree \u00e8 indicizzato per la dimensione degli extent liberi, invece l'altro \u00e8 indicizzato per il blocco di partenza degli extent liberi. Questo doppio schema di indicizzazione permette ricerche altamente efficienti degli extent liberi appropriati per le operazioni del filesystem.\nRidimensionamento in linea.\nXFS provvede l'utility codice_1 per effettuare il ridimensionamento del filesystem in linea. I filesystem XFS possono soltanto ingrandirsi e non restringersi, e l'ingrandimento del filesystem richiede che ci sia dello spazio non allocato nel dispositivo che contiene il filesystem.\nQuesta funzionalit\u00e0 \u00e8 tipicamente usata in congiunzione con il volume management, altrimenti la partizione che contiene il filesystem deve essere ingrandita separatamente.\nUtility native per il Backup/Ripristino.\nXFS provvede le utility codice_2 e codice_3 in sussidio al backup dei dati contenuti in un filesystem XFS.\nL'utility codice_2 esegue il backup di un filesystem XFS, rispettando l'ordine degli inode. Diversamente dai tradizionali filesystem UNIX, che devono essere smontati prima di effettuare il dump per garantire la coerenza, XFS permette di eseguirlo a filesystem in uso. I dump e i ripristini di XFS sono riprendibili, e possono essere interrotti senza difficolt\u00e0.\nL'operazione multi-thread di codice_2 provvede operazioni di backup ad alte prestazioni, dividendo il dump in stream multipli, che possono essere inviati in differenti destinazioni. Le capacit\u00e0 multistream non sono state ancora portate completamente su Linux.\nSnapshots.\nXFS non fornisce un supporto diretto agli snapshots,\nPer eseguire uno snapshot di un filesystem XFS, \u00e8 necessario usare l'utility codice_6 per congelare l'I/O verso il filesystem, il volume manager per compiere lo snapshot effettivo e poi scongelare l'I/O per riprendere le operazioni normali.\nLo snapshot pu\u00f2 essere poi montato in sola lettura per scopi di backup. Le release di XFS su IRIX incorporano un volume manager integrato di nome XLV. Questo volume manager non \u00e8 stato portato su Linux. Nei kernel Linux recenti, la funzionalit\u00e0 xfs_freeze \u00e8 stata implementata a livello di VFS ed \u00e8 eseguita automaticamente quando viene chiamata la funzione snapshot del volume manager.\nCuriosit\u00e0.\nIl server SGI Altix 3000, che frantum\u00f2 il record del benchmark per l'High Performance Computing dei supercomputer nel 2003, utilizzava kernel Linux, processori Intel Itanium e XFS come file system.\nQuesto sistema di file viene tuttora utilizzato in diversi NAS casalinghi basati su linux come ad esempio Etrayz Xstream."}
{"id": "40937", "revid": "298229", "url": "https://it.wikipedia.org/wiki?curid=40937", "title": "Consiglio centrale dei musulmani in Germania", "text": "Il Consiglio centrale dei musulmani in Germania (\"Zentralrat der Muslime in Deutschland\") \u00e8 una delle pi\u00f9 grandi organizzazioni di fede islamica in Germania. Fondata nel 1994 da Nadeem Elyasm che ne \u00e8 stato anche il presidente, dal 2006 \u00e8 guidata da Ayyub Axel K\u00f6hler. La sede si trova a Colonia."}
{"id": "40940", "revid": "3", "url": "https://it.wikipedia.org/wiki?curid=40940", "title": "Eric S. Raymond", "text": ""}
{"id": "40942", "revid": "599013", "url": "https://it.wikipedia.org/wiki?curid=40942", "title": "Esr", "text": ""}
{"id": "40943", "revid": "3", "url": "https://it.wikipedia.org/wiki?curid=40943", "title": "Eric Raymond", "text": ""}
{"id": "40950", "revid": "1337338", "url": "https://it.wikipedia.org/wiki?curid=40950", "title": "Trigonometria", "text": "La trigonometria (dal greco \"tr\u00edgonon\" (\u03c4\u03c1\u03af\u03b3\u03c9\u03bd\u03bf\u03bd, triangolo) e \"m\u00e9tron\" (\u03bc\u03ad\u03c4\u03c1\u03bf\u03bd, misura): risoluzione del triangolo) \u00e8 la parte della matematica che studia i triangoli a partire dai loro angoli. Il compito principale della trigonometria, cos\u00ec come rivela l'etimologia del nome, consiste nel calcolare le misure che caratterizzano gli elementi di un triangolo (lati, angoli, mediane, etc.) partendo da altre misure gi\u00e0 note (almeno tre, di cui almeno una lunghezza), per mezzo di speciali funzioni.\nTale compito \u00e8 indicato come \"risoluzione del triangolo\". \u00c8 anche possibile servirsi di calcoli trigonometrici nella risoluzione di problemi correlati a figure geometriche pi\u00f9 complesse, come poligoni o figure geometriche solide, ed in molti altri rami della matematica.\nLe funzioni trigonometriche (le pi\u00f9 importanti delle quali sono il seno e il coseno), introdotte in questo ambito, vengono anche usate in maniera indipendente dalla geometria, comparendo anche in altri campi della matematica e delle sue applicazioni, ad esempio in connessione con la funzione esponenziale o con le operazioni vettoriali.\nLe origini.\nPer molti secoli, la trigonometria dovette i suoi progressi quasi esclusivamente all'opera di grandi astronomi e geografi. Infatti, la fondazione di questa scienza si deve a Ipparco di Nicea e a Claudio Tolomeo, entrambi pi\u00f9 astronomi e geografi che matematici.\nContributi notevoli furono apportati a questa scienza dagli arabi, dal francese Levi ben Gershon e, successivamente, da Niccol\u00f2 Copernico e Tycho Brahe, intenti a descrivere e a prevedere con sempre maggior precisione i fenomeni celesti, anche per un pi\u00f9 esatto e comodo calcolo di longitudini e latitudini.\nFunzioni trigonometriche.\nStrumento indispensabile della trigonometria sono le funzioni trigonometriche. Sono queste funzioni che associano lunghezze ad angoli, e viceversa.\nLe tabelle in questa sezione mostrano le funzioni trigonometriche insieme alle loro principali propriet\u00e0; per ulteriori caratteristiche, consultare la voce relativa alla particolare funzione.\nFunzioni trigonometriche dirette.\nSono dette funzioni trigonometriche \"dirette\" quelle che ad un angolo, solitamente espresso in radianti, associano una lunghezza o un rapporto fra lunghezze. A causa dell'equivalenza circolare degli angoli, tutte le funzioni trigonometriche dirette sono anche funzioni periodiche con periodo formula_1 o formula_2.\nFunzioni trigonometriche inverse.\nAd ogni funzione trigonometrica diretta \u00e8 associata una funzione inversa. Il dominio di ciascuna funzione trigonometrica inversa corrisponde, com'\u00e8 prevedibile, al codominio della rispettiva funzione diretta. Poich\u00e9 le funzioni dirette sono, tuttavia, \"periodiche\", e perci\u00f2 non iniettive, per poterle invertire \u00e8 necessario restringerne il dominio rendendole biiettive. La scelta della restrizione \u00e8 teoricamente irrilevante e le possibilit\u00e0 sono infinite. La convenzione (rigida, in questo campo) vuole per\u00f2 che i domini vengano ristretti agli intervalli formula_3 oppure formula_4, in cui le funzioni \u2014 e dunque anche le loro inverse \u2014 siano monotone. Anche le funzioni arcosecante ed arcocosecante vengono definite dall'inversione delle funzioni dirette ristrette ad uno di tali intervalli.\nRelazioni fondamentali della goniometria.\nPrima relazione fondamentale.\nDa questa si ricavano\nRicordare di valutare la posizione di formula_8 per la scelta opportuna dei segni.\nSeconda relazione fondamentale.\nche vale solo per formula_10 con formula_11.\nDalle definizione di formula_12 e dalla prima relazione fondamentale si ricava che\nche vale solo per formula_10 con formula_11.\nDa questa si ricava\nRicordare di valutare la posizione di formula_8 per la scelta opportuna dei segni.\nTerza relazione fondamentale.\nche vale solo per formula_19 con formula_11.\nQuarta relazione fondamentale.\nche vale solo per formula_10 con formula_11.\nQuinta relazione fondamentale.\nche vale solo per formula_19 con formula_11.\nFormule degli angoli associati.\nNella circonferenza goniometrica chiamiamo angoli associati gli angoli formula_8, formula_28, formula_29 e formula_30. Tali angoli hanno in valore assoluto stesso seno e stesso coseno.\nFormule degli angoli associati del secondo quadrante.\nformula_31\nformula_32\nformula_33\nFormule degli angoli associati del terzo quadrante.\nformula_34\nformula_35\nformula_36\nFormule degli angoli associati al quarto quadrante.\nformula_37\nformula_38\nformula_39\nFormule degli angoli opposti.\nformula_40\nformula_41\nformula_42\nSi dice che formula_43 \u00e8 una funzione pari, mentre formula_44 e formula_12 sono dispari.\nFormule degli angoli complementari (la loro somma \u00e8 un angolo retto).\nformula_46\nformula_47\nformula_48\nFormule degli angoli che differiscono di un angolo retto.\nformula_49\nformula_50\nformula_51\nFormule goniometriche.\nIn trigonometria, le formule di addizione e sottrazione permettono di trasformare le funzioni trigonometriche della somma o differenza di due angoli in un'espressione composta da funzioni trigonometriche dei due angoli.\nFormule di addizione.\nLa formula della tangente vale per formula_56 con formula_57\nLa formula della cotangente vale per formula_58 con formula_57\nFormule di sottrazione.\nLa formula della tangente vale per formula_64 con formula_57\nLa formula della cotangente vale per formula_66 con formula_57\nFormule di duplicazione.\nL'ultima formula vale per formula_71 e formula_72 con formula_11\nFormule di linearit\u00e0.\nL'ultima formula vale per formula_77 con formula_11\nFormule di bisezione.\nAttenzione: \u00e8 necessario valutare in quale quadrante cade formula_79 per poter scegliere i segni opportuni delle seguenti formule\nL'ultima formula vale per formula_83.\nFormule parametriche.\ndove formula_87 con formula_83.\nFormule di prostaferesi.\nLe formule di prostaferesi trasformano somme di funzioni goniometriche in prodotti.\nFormule di Werner (inverse delle formule di prostaferesi).\nLe formule di Werner trasformano prodotti di funzioni goniometriche in somme.\nFormule dell'angolo aggiunto.\ndove l'angolo formula_97 \u00e8 un qualunque angolo che soddisfa\nSe si sceglie l'angolo formula_97 nell'intervallo formula_100, si pu\u00f2 esplicitare nel seguente modo:\nL'angolo formula_97 non \u00e8 definito se formula_103 in tal caso l'uguaglianza iniziale si riduce all'identit\u00e0 formula_104\nRisoluzione dei triangoli rettangoli.\nNel gergo matematico risolvere un triangolo rettangolo significa calcolare le misure dei lati e degli angoli del triangolo.\nPer convenzione esiste una nomenclatura nei triangoli rettangoli che si pu\u00f2 vedere in figura. \nSi ricorda che \nAd esempio formula_107 \u00e8 opposto al cateto formula_108 e adiacente al cateto formula_109.\nSotto queste convenzioni in un triangolo rettangolo valgono i seguenti teoremi\nTeorema. In un triangolo rettangolo un cateto \u00e8 uguale al prodotto dell'ipotenusa con il seno dell'angolo opposto al cateto\nTeorema. In un triangolo rettangolo un cateto \u00e8 uguale al prodotto dell'ipotenusa con il coseno dell'angolo acuto adiacente al cateto.\nTeorema. In un triangolo rettangolo un cateto \u00e8 uguale al prodotto dell'altro cateto con la tangente dell'angolo opposto al cateto da calcolare.\nTeorema. In un triangolo rettangolo un cateto \u00e8 uguale al prodotto dell'altro cateto con la cotangente dell'angolo acuto adiacente al cateto da calcolare.\nTali teoremi si traducono nelle seguenti formule per la risoluzione dei triangoli rettangoli\n formula_111\n formula_113\n formula_115\n formula_117\nDimostrazione.\nSi consideri un triangolo rettangolo formula_118 con angolo retto di vertice formula_119. Detto formula_120 l'asse formula_121, sul vertice formula_122 si costruisce una circonferenza di raggio formula_123. Le coordinate del punto formula_124 rappresentano il formula_125 e il formula_126, e poich\u00e9 formula_127 \u00e8 acuto indicano anche rispettivamente le lunghezze dei cateti formula_128 e formula_129.\nDalla figura si pu\u00f2 osservare che i due triangoli rettangoli formula_118 e formula_131 sono simili in quanto hanno due angoli congruenti: formula_127 in comune e gli angoli retti di vertice formula_119 e formula_134. Quindi \u00e8 possibile costruire la proporzione fra i lati omologhi dei due triangoli simili (lati opposti agli angoli congruenti):\nSostituendo le misure dei lati si ottiene\ne quindi\n formula_111\nda queste due si ricava anche\n formula_113\nQuesto ragionamento pu\u00f2 essere chiaramente esteso anche al terzo angolo formula_107 in modo da ottenere formule analoghe\n formula_115\n formula_117\nApplicazioni notevoli dei triangoli rettangoli.\nCalcolo dell'altezza di una torre.\nSi consideri il seguente problema: calcolare l'altezza di una torre formula_146, potendo stare solo alla base (piano orizzontale) della stessa. Si distinguono due casi\nIl piede A della torre \u00e8 raggiungibile.\nIn questo caso basta misurare il cateto formula_147 (formula_108), e dal punto formula_122 misurare l'angolo acuto formula_150 (formula_127) sotto cui si vede la sommit\u00e0 della torre formula_146 (formula_109). Applicando opportunamente le formule si ottiene\nIl piede A della torre non \u00e8 raggiungibile.\nIn questo caso formula_147 (formula_156) \u00e8 incognita (in quanto il piede formula_119 non \u00e8 raggiungibile). Si fa dunque una misura orizzontale formula_158 (formula_159) (quindi il cateto formula_160 \u00e8 formula_161). Dal punto formula_122 si misura l'angolo acuto formula_150 (formula_164) e da formula_165 si misura l'angolo acuto formula_166 (formula_167) sotto cui si vede la sommit\u00e0 della torre formula_146 (formula_109). Applicando opportunamente le formule si ottiene\n formula_171\nConfrontando le due altezze si ottiene una equazione nell'incognita formula_121\nquesta equazione \u00e8 facilmente risolvibile noti d, formula_164 e formula_175\nTrovato formula_121 si ha formula_177 e quindi si pu\u00f2 calcolare\nCalcolo dell'area di un triangolo qualsiasi.\nPer calcolare l'area del triangolo formula_118, di base formula_180, serve l'altezza formula_181. Nel triangolo rettangolo formula_182, di ipotenusa formula_183, l'altezza formula_184 pu\u00f2 essere vista come il cateto che si oppone all'angolo formula_127. Utilizzando in modo opportuno le formule dei triangoli rettangoli si ottiene\ne quindi\nQuesta formula vale anche se formula_127 \u00e8 ottuso.\nFormule di conversione da coordinate polari a coordinate cartesiane e viceversa.\nFissato su un piano un punto origine formula_189 e una semiretta formula_190, dato un punto formula_124 del piano esso \u00e8 univocamente individuato da una coppia di numeri reali formula_192 con la condizione formula_193 e formula_194. La coppia di numeri reali rappresenta le coordinate polari di formula_124.\nGeometricamente formula_196 rappresenta la distanza formula_197, mentre formula_198 rappresenta l'angolo formula_199 misurato in senso antiorario con primo lato formula_200.\n\u00c8 possibile trovare le relazioni esistenti tra le coordinate cartesiane formula_201 e le coordinate polari formula_202 del punto formula_124. Le seguenti considerazioni fatte per un punto formula_124 sul primo quadrante valgono anche per gli altri quadranti.\nUtilizzando le formule dei triangoli rettangoli si trovano le formule per la trasformazione in coordinate cartesiane\nElevando al quadrato e sommando si ottiene formula_206 e quindi si possono ricavare le formule per la trasformazione in coordinate polari\nFare attenzione che la tangente goniometrica non esiste per formula_209 ed \u00e8 periodica di 180\u00b0 e dunque bisogna valutare preventivamente la posizione di formula_124 per calcolare correttamente formula_198\nTeoremi trigonometrici.\nI teoremi trigonometrici permettono la risoluzione di problemi di varia natura legata alla figura di un triangolo qualsiasi, esprimendo rapporti tra i lati e gli angoli di questo.\nTeorema della corda.\nData una circonferenza e una corda formula_146, il rapporto tra tale corda e il seno di un qualsiasi angolo alla circonferenza che insiste su di essa \u00e8 uguale al diametro della circonferenza:\nTeorema dei seni.\nConsiderato un triangolo qualsiasi di lati formula_215, formula_108 e formula_109, il rapporto tra i lati e i seni dei rispettivi angoli opposti \u00e8 costante ed \u00e8 uguale al diametro della circonferenza circoscritta:\nTeorema del coseno o di Carnot.\nIl teorema del coseno (chiamato anche teorema di Carnot) afferma che in un qualsiasi triangolo, il quadrato di un lato \u00e8 uguale alla differenza tra la somma dei quadrati degli altri due lati e il doppio prodotto di tali lati per il coseno dell'angolo compreso tra essi.\nOvvero, indicando con formula_220 la lunghezza dei lati e formula_221 gli angoli ad essi opposti, si ottiene\nPu\u00f2 essere considerato una generalizzazione del Teorema di Pitagora.\nRisoluzione dei triangoli qualsiasi.\n Nel gergo matematico risolvere un triangolo significa calcolare le misure dei lati e degli angoli del triangolo.\nPer risolvere un triangolo qualsiasi devono essere noti tre elementi dei quali almeno uno deve essere un lato. Si possono presentare quattro casi:\nLa nomenclatura dei lati e degli angoli segue la convenzione in figura.\nRisolvere un triangolo noti un lato (a) e due angoli formula_225.\nIl problema ha sempre una sola soluzione se sono rispettate le seguenti condizioni\nin caso contrario il problema non ha soluzione.\nRisolvere un triangolo noti i tre lati (a, b, c).\nIl problema ha sempre una sola soluzione se sono rispettate le disuguaglianze triangolari\nin caso contrario il problema non ha soluzione.\nRisolvere un triangolo noti due lati (a e b) e l'angolo compreso formula_237.\nIl problema ha sempre una sola soluzione\nRisolvere un triangolo noti due lati (a e b) e l'angolo formula_8 opposto al lato a.\nIl problema pu\u00f2 avere nessuna soluzione, una soluzione o due soluzioni.\nEtimologia dei nomi.\nCome per il resto delle lingue europee, l'italiano eredita i nomi delle funzioni trigonometriche dalle corrispondenti voci latine.\nIl termine \"seno\" proviene dalla traduzione latina \"sinus\" della parola araba \"jaib\" (letteralmente \"baia\", tradotto in latino \"sinus\" a causa di una lettura equivoca: dal momento che l'arabo non scrive le vocali, la sequenza \"jb\", che stava per \"jiba\" ricalcando una parola sanscrita, \u00e8 stata interpretata erroneamente come \"baia\", in luogo del corretto \"corda\") usata per indicare la met\u00e0 della corda; in questo senso, il seno denota la corda piegata su se stessa.\nLa parola \"tangente\" viene da latino \"tangens\", letteralmente \u00abche tocca\u00bb, in riferimento alle propriet\u00e0 geometriche del segmento utilizzato per la definizione grafica di questa funzione.\nAnalogamente si spiega l'etimologia della \"secante\", in latino \"secans\", \u00abche taglia\u00bb.\nLe parole \"coseno\", \"cotangente\" e \"cosecante\" derivano dalla contrazione delle rispettive voci latine \"complementi sinus\", \"complementi tangens\", \"complementi secans\", vale a dire \u00abseno dell'angolo complementare\u00bb, \u00abtangente dell'angolo complementare\u00bb, \u00absecante dell'angolo complementare\u00bb."}
{"id": "40955", "revid": "125779281", "url": "https://it.wikipedia.org/wiki?curid=40955", "title": "Lingue romanze", "text": "Le lingue romanze, lingue latine o lingue neolatine sono le lingue derivate dal latino. Le principali lingue romanze sono lo spagnolo, il francese, l'italiano, il portoghese e il romeno. Esse sono l'evoluzione diretta non gi\u00e0 del latino classico, bens\u00ec di quello \"volgare\" ossia \"parlato dalla maggior parte della popolazione\" (dal latino \"vulgus\" 'popolo'), costituito dalle variet\u00e0 linguistiche sviluppatesi a seguito dell'espansione dell'Impero romano.\nPi\u00f9 di un miliardo di persone ha come lingua madre una lingua romanza, un miliardo e mezzo di individui (oltre un sesto dell'umanit\u00e0) ne parlano una almeno come seconda o altra lingua. L'area in cui queste lingue si sono sviluppate, e sono ancora parlate nelle loro versioni contemporanee, viene chiamata \"Rom\u00e0nia\" e corrisponde alla parte europea occidentale dell'impero romano, esclusa la Britannia, con l'aggiunta di altre isole linguistiche neolatine minori diffuse nei Balcani (lingue romanze orientali). Nel Nordafrica l'invasione araba (VIII secolo) ha cancellato ogni volgare latino che vi si era sviluppato, mentre la persistenza dell'impero nella sua porzione orientale, con l'impiego prevalente della lingua greca a livello ufficiale, ha impedito la diffusione popolare del latino, prevenendo sviluppi linguistici analoghi a quelli occorsi nella porzione occidentale.\nLe lingue romanze, cos\u00ec come il latino classico e i latini volgari, vengono classificate nelle ramificazioni delle lingue italiche, nell'albero delle lingue indoeuropee; esse formano quello che in dialettologia viene chiamato \"continuum romanzo\".\nIl termine \"romanzo\" deriva dall'avverbio latino \"romanice\" (a sua volta dall'aggettivo \"romanicus\") riferito al parlare vernacolo (\"romanice loqui\") rispetto al parlare in latino (\"latine loqui\"). Da \"romanicus\" e \"romanice\" deriva la forma francese \"romanz\", da cui l'italiano \"romanzo\".\nDistribuzione geografica.\nOriginariamente le lingue romanze nacquero e si svilupparono nell'Europa meridionale, un tempo conquistata e colonizzata dagli antichi romani. Tuttavia grazie alle scoperte geografiche, al conseguente colonialismo dei secoli XVI-XVIII e soprattutto in seguito all'espansione imperialista delle grandi potenze europee nel corso dell'Ottocento le lingue romanze si diffusero anche in America, in Africa, in Asia e in Oceania, diventando una delle famiglie linguistiche pi\u00f9 parlate al mondo.\nDa un punto di vista dei locutori madrelingua lo spagnolo \u00e8 l'idioma pi\u00f9 parlato, seguito dal portoghese e dal francese.\nPer quanto riguarda invece il numero di Paesi in cui \u00e8 parlata, la lingua pi\u00f9 diffusa \u00e8 il francese, presente in Francia, Svizzera, Belgio, in Canada, nei Caraibi, in molti Stati dell'Africa e negli arcipelaghi dell'Oceano Pacifico. Lo spagnolo \u00e8 parlato in Spagna e nell'America Latina, laddove il portoghese \u00e8 presente invece, oltre che in Portogallo, anche in Brasile e in alcune aree dell'Africa. Una significativa diffusione a livello europeo hanno anche il romeno, parlato in Romania e in Moldavia, e l'italiano, presente in Italia, a San Marino, in Svizzera (Cantone Ticino e Canton Grigioni), nella Citt\u00e0 del Vaticano (dove anche il latino \u00e8 considerato lingua ufficiale), in Istria (\u00e8 lingua ufficiale insieme con lo sloveno nei comuni di Capodistria, Pirano, Isola e Ancarano, nonch\u00e9 lingua ufficiale insieme con il croato nel resto della Regione istriana), nel fiumano e in Dalmazia, a Malta, in Corsica, nel Nizzardo, nel Principato di Monaco, dove tuttavia non gode di nessun riconoscimento ufficiale.\nClassificazione delle lingue romanze.\nL'unit\u00e0 linguistica, intesa come conformit\u00e0 di usi linguistici all'interno di ampie comunit\u00e0 di parlanti, non \u00e8 la condizione naturale della lingua. La variazione \u00e8 del tutto normale e non solo tra le diverse comunit\u00e0, ma all'interno di ciascuna di esse ed \u00e8 limitata soltanto dalla contingente necessit\u00e0 di comunicare. Gi\u00e0 Dante aveva osservato che in una stessa citt\u00e0 non si parla allo stesso modo in tutti i rioni. Esistono quattro tipi di variazione: la variazione diatopica, che si realizza nello spazio, ed \u00e8 la variazione pi\u00f9 evidente; la variazione diastratica, che si realizza in una comunit\u00e0 tra le condizioni sociali che concorrono a formare la comunit\u00e0; la variazione diafasica, che si registra in rapporto ai registri espressivi (solenne, formale, familiare\u2026); infine la variazione diacronica, che \u00e8 quella che avviene nel tempo, che \u00e8 ritenuta la pi\u00f9 importante. Naturale dunque che il mondo romanzo si sia frazionato nella molteplicit\u00e0 di variet\u00e0 che chiamiamo lingue romanze.\nSostrato.\nIl latino, estendendosi nel vasto territorio dell'Impero Romano, venne a contatto con lingue diverse. Questo strato linguistico preesistente \u00e8 detto sostrato o substrato (dal latino \"substratum\"), concetto introdotto dal dialettologo Graziadio Isaia Ascoli che studi\u00f2 approfonditamente questo fattore.\nLa lingua dei romani si impose sulle lingue dei popoli vinti, sostituendosi a esse. Tuttavia, durante il progressivo tracollo politico e militare dell'Impero romano, cominci\u00f2 a risentire variamente del loro influsso, soprattutto nella fonetica. La nozione di sostrato ci aiuta a spiegare quei fenomeni (soprattutto fonetici ma anche, in misura minore, morfosintattici e lessicali), che non possono ricondursi ai caratteri strutturali del latino. Per questo ci si riferisce alle lingue di sostrato considerandole propriamente come la piattaforma del ceppo neolatino. A titolo di esempio possiamo citare il mutamento di /f/ in /h/ nella regione iberica, attribuito al sostrato preindoeuropeo da alcuni studiosi, a quello celtico da altri; erroneamente sono state attribuite al sostrato etrusco la cosiddetta gorgia toscana e al sostrato celtico la mutazione di /u/ in /y/ avvenuta in certe lingue galloitaliche.\nStrettamente connesso al concetto di sostrato \u00e8 il concetto di \"superstrato\". Il superstrato \u00e8 rappresentato da una lingua che non s'impone sulla lingua parlata in una determinata area linguistica, ma la influenza variamente soprattutto nella fonetica e nel lessico. Abbiamo per esempio un superstrato germanico in Francia e arabo in Spagna. Il valore esplicativo della teoria del sostrato \u00e8 stato contestato negli ultimi decenni sia dalla linguistica strutturale (che, come cause del mutamento linguistico ha posto in primo piano fattori interni e sistematici) sia dalla sociolinguistica, che ha approfondito il concetto di \"interferenza linguistica\".\nLe lingue romanze nel ventunesimo secolo.\nPrincipali differenze tra lingue romanze e latino.\nLe lingue romanze moderne differiscono dal latino classico per vari aspetti:\nGrado di evoluzione secondo gli studi effettuati dal linguista di origini italiane Mario Pei rispetto al latino:\nLa lingua sarda si svilupp\u00f2, acquisendo la sua moderna fisionomia, senza stabilire significativi contatti con le altre e ha conservato, oltre a parte del substrato autoctono, in determinati aspetti una maggiore somiglianza col latino. Anche il toscano, da cui deriva la lingua italiana, \u00e8 ritenuto molto conservativo. La lingua francese \u00e8 quella pi\u00f9 innovativa e discostata dal latino, essendo stata notevolmente influenzata dalle lingue germaniche parlate dagli antichi Franchi, mentre il romeno \u00e8 una sintesi che affianca a una forte conservazione della base latina elementi innovativi di origine slava, daca, greca e turca.\nDialetti e lingue romanze.\nIl numero delle lingue romanze dovrebbe corrispondere a quello di tutte le variet\u00e0 neolatine (dette dialetti romanzi) parlati all'interno della Rom\u00e0nia; solo alcune di queste lingue per\u00f2 hanno subito nel corso del tempo delle normalizzazioni (per il lungo uso, l'opera delle Accademie e dei grammatici nonch\u00e9 il peso della tradizione letteraria) e godono di uno status di ufficialit\u00e0: il portoghese (con 364 milioni di parlanti), lo spagnolo (con 500 milioni di parlanti), il francese (con circa 275 milioni di parlanti), l'italiano (con circa 150 milioni di parlanti), il romeno (con quasi 30 milioni di parlanti) e il catalano (con quasi 11 milioni di parlanti).\nA queste possiamo aggiungere le lingue a cui \u00e8 stato tributato un qual certo riconoscimento, sebbene non abbiano ricevuto una normalizzazione o l'abbiano ricevuta incompleta o ancora non unanimemente accettata dai locutori: il gallego, il mirandese, l'occitano, il franco-provenzale o arpitano, l'aromeno, il sardo, il corso, il friulano, il ladino dolomitico, il romancio, l'asturiano, l'aragonese, il leonese, il limosino, il piccardo, il vallone, il normanno, il gallo, il ligure, il piemontese, il veneto, il lombardo, l'emiliano, il romagnolo, il napoletano, il siciliano, l'istrioto, l'istroromeno, il meglenoromeno e il giudeo-spagnolo.\nAlle popolazioni parlanti in Italia dodici lingue, tra cui l'occitano, il franco-provenzale, il sardo, il friulano e il ladino dolomitico, \u00e8 stato riconosciuto dal Parlamento italiano, in attuazione all'art. 6 Cost. con la L. 482/99, lo status di minoranza linguistica storica. Gli idiomi catalogati dai linguisti come gallo-italici, liguri, piemontesi, veneti, lombardi, emiliani, romagnoli, napoletani, siciliani, possono invece trovare un riconoscimento legislativo esclusivamente culturale in attuazione all'art. 9 Cost. italiana quali componenti del \"patrimonio culturale linguistico\" delle singole regioni italiane.\nCi sono anche idiomi che non hanno avuto alcuna normalizzazione, perch\u00e9 sono parlati da un numero molto ristretto di persone, per esempio la lingua moesoromena.\nN.B. Questa tabella ha uno scopo puramente esemplificativo e pertanto contiene un numero limitato di lingue. Le lingue sono state scelte per il loro discostarsi progressivo dal latino, da sinistra a destra, ponendole tanto pi\u00f9 a destra quanto pi\u00f9 sono discoste dal quest'ultimo. Occitano e catalano sono incluse entrambe allo scopo di mostrare la transizione tra due lingue assai prossime tra loro. (n.b: il francese, pur essendosi evoluto maggiormente rispetto al romeno, accoglie pi\u00f9 radici latine.)\nProblemi di riconoscimento.\nSebbene tra i linguisti sia comunque prevalente la tendenza a \"non\" distinguere tra \"dialetto\" e \"lingua\" da un punto di vista sostanziale, l'attribuzione dello status di lingua piuttosto che di dialetto a questa o quella parlata risulta sempre essere problematica e gravida di polemiche, in quanto le lingue sono quasi sempre sentite come intimamente legate al concetto di nazione e, per questo, la loro categorizzazione risente notevolmente di spinte socio-politiche che talvolta tengono in poco o nessun conto criteri filologici o sociologici di classificazione.\nUn esempio esplicativo pu\u00f2 essere il seguente: istroromeno, meglenoromeno e macedoromeno non hanno \"status\" ufficiale di \"lingua\" (da un punto di vista politico) pur essendo pi\u00f9 discoste dal romeno del moldavo (lingua ufficiale della Repubblica moldava).\nUn altro esempio \u00e8 quello del corso, riconosciuto sin dal 1974 come lingua regionale dalla legge francese e dalla classificazione ISO 639 sebbene (in quanto parte del gruppo toscano) sia ben pi\u00f9 vicina all'italiano letterario di quanto non lo siano, ad esempio, i dialetti italiani mediani come quelli umbro - marchigiani, che invece non godono di alcun riconoscimento.\nVa inoltre segnalato che le variet\u00e0 romanze formano un continuum dialettale; questo implica che a livello dialettale la transizione da una parlata all'altra sia quasi sempre appena avvertibile, senza distinzioni nette. \u00c8 dunque impossibile dare un esauriente e definitivo elenco delle parlate romanze, in quanto i caratteri identificativi di una parlata sfumerebbero inevitabilmente in quelli delle parlate vicine; dunque a formare un'identit\u00e0 locale concorrono fattori di coscienza e di storia comune pi\u00f9 che di effettiva differenza linguistica.\nSecondo alcuni linguisti italiani, per questo motivo istanze di natura sociale, culturale, politica ed economica giocano un ruolo fondamentale nei dibattiti se considerare un dato idioma come \"lingua\" o \"dialetto\", nonostante tale distinzione non trovi alcun supporto solido da un punto di vista strettamente linguistico. Idiomi che non hanno ottenuto lo status di \"lingua ufficiale\", o che non possiedono una tradizione letteraria significativa, o che non hanno sviluppato una forma standard su base almeno regionale, sono spesso andati incontro a frammentazioni o persino all'estinzione. D'altra parte, secondo alcuni linguisti italiani, alcuni idiomi che pure vantano produzioni letterarie anche notevoli e che sono parlati da milioni di locutori (ad esempio il napoletano), non hanno mai ottenuto uno status di lingua ufficiale per motivazioni storiche e socio-economiche.\nNelle pi\u00f9 importanti universit\u00e0 italiane gli idiomi neo-latini parlati in Italia, sulla base di considerazioni linguistiche (morfologiche, lessicali, ecc.), sono classificati in tre gruppi: gruppo reto-romancio (friulano e ladino), gruppo \"italiano\" e gruppo sardo. Il gruppo \"italiano\" (a cui appartiene anche il napoletano) costituisce il sistema linguistico italiano assieme all'italiano standard. Il gruppo reto-romancio a livello internazionale \u00e8 considerato alla unanimit\u00e0 un gruppo autonomo nell'ambito delle lingue romanze.\nGrado di somiglianza lessicale tra lingue romanze.\nSecondo Ethnologue.\nStoria delle lingue romanze.\nLe lingue vive sono organismi in continua evoluzione: quando una lingua smette di evolversi e resta fissata nel suo lessico e nella sua struttura, generalmente si ha a che fare con una lingua \"morta\", come \u00e8 il latino.\n\u00c8 difficile stabilire una regola attraverso la quale si pu\u00f2 individuare il momento preciso nel quale una lingua muore e nasce un nuovo idioma.\nIn assenza di una documentazione sufficiente, come nel caso della nascita delle lingue romanze, occorre ricorrere, come vedremo, a date convenzionali, coincidenti con quelle dei documenti pi\u00f9 antichi pervenutici nei quali appare per la prima volta la testimonianza scritta di una lingua abbastanza discosta, per lessico e struttura, da quelle precedentemente note.\nSul processo che ha portato alla nascita di queste lingue \u00e8 pertanto possibile fare soprattutto ipotesi e la carenza di dati certi lascia aperto il dibattito e le interpretazioni, contribuendo al sorgere di differenti e a volte confliggenti scuole di pensiero sulle dinamiche che hanno dato origine le lingue romanze.\nTali differenti punti di vista risentono a volte anche del tentativo di dare maggiore legittimazione a posizioni politiche contemporanee andandone a cercare basi e motivazioni nei processi che, parallelamente al sorgere delle lingue, hanno generato anche i popoli e gli stati nazionali poi divenuti attori del continente europeo.\nAlcune linee guida sono comunque identificabili con sufficiente certezza e attorno a esse vi \u00e8 largo consenso nella comunit\u00e0 scientifica.\nDai volgari latini alle lingue romanze.\nAttraverso un processo durato secoli e avviatosi, a seconda delle regioni, in epoche diverse (soprattutto a partire dal IV secolo e poi proseguito, come vedremo, sino al X secolo), dall'incontro tra il latino diffuso dall'autorit\u00e0 Romana a livello politico, culturale ed etno-sociale (portato cio\u00e8 dalla migrazione dei coloni di lingua latina o latinizzati) con le diverse lingue impiegate dalle popolazioni incluse nei confini dell'impero romano, soprattutto nella sua porzione occidentale, hanno preso a svilupparsi, in germe, quelle che poi diventeranno le lingue pi\u00f9 propriamente definite come romanze.\nInizialmente vi fu una contaminazione del latino parlato dai funzionari, dai soldati e dai mercanti Romani che risiedevano in una certa provincia, da parte degli idiomi (quasi tutti celtici) parlati in quella regione dalle popolazioni autoctone.\nIl latino parlato da questi Romani, a propria volta, risentiva delle loro origini, sia dal punto di vista regionale (ossia dalla provincia di provenienza, con inevitabili differenze di accenti e lessico, derivate a propria volta dalla latinizzazione pi\u00f9 o meno intensa di quelle province; la stessa lingua etrusca impieg\u00f2 alcuni secoli a scomparire ed era ancora viva sebbene in grave declino agli inizi dell'Impero), sia dal punto di vista culturale (i soldati solitamente non parlavano una lingua altrettanto ricca e normalizzata quanto quella dei funzionari statali).\nTali contaminazioni non furono mai decisive sino a che l'impero rest\u00f2 unito come entit\u00e0 politica, per l'enorme influenza culturale che esso recava con il proprio dominio: ne \u00e8 prova sufficientemente valida la relativamente scarsa sopravvivenza di termini di sicura e schietta origine celtica nelle lingue romanze.\nAlcuni, tuttavia, ipotizzando - pi\u00f9 in base a ricerche di carattere speculativo che a dati certi - una notevole affinit\u00e0 tra latino e lingue celtiche (nell'ambito della comune eredit\u00e0 indoeuropea), avanzano l'ipotesi che lo sviluppo delle lingue poi dette convenzionalmente romanze, sia partito soprattutto dalle lingue indoeuropee parlate dalle popolazioni presenti nell'impero, sulle quali il latino (che ne condivideva comuni origini) avrebbe avuto un'influenza pi\u00f9 limitata di quanto generalmente accettato.\nTali ricerche tendono a valorizzare il pi\u00f9 possibile determinati caratteri linguistici che costituirebbero i \"sostrati\" non prettamente latini (soprattutto celtici, ma anche affini seppur non coincidenti con il latino) delle lingue romanze, in opposizione ai \"superstrati\" intervenuti nella formazione delle nuove lingue successivamente alla caduta dell'Impero romano, dovute all'influsso delle lingue (soprattutto germaniche, anch'esse di ceppo indoeuropeo) parlate da popoli comunemente individuati come \"Barbari\".\nVa per\u00f2 osservato che tali ipotesi, per quanto talvolta affascinanti, mancano del sostegno di un \"corpus\" di testimonianze linguistiche e letterarie abbastanza vasto che consenta loro di uscire dall'ambito delle speculazioni.\nIl meccanismo di genesi delle nuove lingue si mise in ogni caso in moto con una brusca accelerazione con il crollo dell'impero e la migrazione massiccia e molto concentrata nel tempo di popolazioni generalmente germanofone (Invasioni barbariche).\nA seguito delle invasioni in molte regioni dell'ex-impero venne persino sconvolto l'equilibrio etnico e linguistico esistente, mentre le popolazioni pi\u00f9 schiettamente latine e latinizzate furono a volte quasi del tutto spazzate via dalla scena senza mai pi\u00f9 essere sostituite, come avvenne in Britannia, totalmente evacuata all'inizio del V secolo da militari e funzionari per tentare di far fronte, con il loro contributo, alle minacce frattanto subite da Gallia e Italia.\nDate di nascita delle lingue romanze.\nLa nascita delle diverse lingue romanze \u00e8 variamente individuabile e documentata, e avviene - nella maggior parte dei casi - nei secoli immediatamente successivi alla caduta dell'Impero romano d'Occidente, che caus\u00f2 la perdita dell'unit\u00e0 linguistica, oltre che politica, garantita dalle sue istituzioni.\nLa prima attestazione del termine \"romana\" (\"romana lingua\", da cui il termine \"romanza\" nel senso di lingua derivata dal latino), risale al Concilio di Tours (813), durante il quale cos\u00ec ci si riferisce alla lingua comunemente parlata all'epoca in Gallia, in opposizione alla lingua germanica parlata dai Franchi invasori.\nIl \"Serment de Strasbourg\" o \"Giuramento di Strasburgo\" (842) \u00e8 indicato come il primo documento ufficiale in cui si impieghi un antenato del francese (e del tedesco, essendo stato redatto in due copie da Carlo il Calvo e Ludovico il Germanico, una latinizzante e l'altra germanizzante).\nTra i rari documenti pervenuti della lingua protofrancese, (fase iniziale del passaggio dal latino a una forma precoce di francese) \u00e8 rilevante il Glossario di Reichnau, redatto nel IX sec (880 d.C.) e avente varie colonne riguardanti lemmi latini e loro definizioni, insieme ad altre concernenti le lingue dell'area francese.\nIl primo documento ufficiale giunto sino ai nostri tempi che attesta l'uso del volgare in Italia \u00e8 il celebre \"placito capuano\", databile al 960 (anche se esistono attestazioni precedenti che, pur senza valore di ufficialit\u00e0, testimoniano il distacco dal latino in corso almeno dall'VIII secolo, come ad esempio l'indovinello veronese).\nSono del X secolo le Glosse silensi e le Glosse emilianensi, pi\u00f9 antiche testimonianze esplicite dell'esistenza dello spagnolo antico: si tratta di annotazioni aggiunte a testi latini da monaci Benedettini dei monasteri di \"San Mill\u00e1n de la Cogolla\" o di \"Suso\". Tali note costituiscono vere e proprie traduzioni dello scritto originale. Tra esse, ad esempio, si pu\u00f2 leggere \"quod: por ke\" oppure \"ignorante: non sapiendo\".\nRisale invece a poco prima del 1175 il pi\u00f9 antico documento del volgare portoghese pervenutoci: si tratta di una sorta di patto di non aggressione tra due fratelli, Gomes Pais e Ramiro Pais, scoperto dal ricercatore Jos\u00e9 Ant\u00f3nio Souto. Prima di tale scoperta si reputavano pi\u00f9 antichi alcuni testi con datazione oscillante tra il 1192 e il XIII secolo, come l\"'Auto de Partilhas\" e la \"Not\u00edcia de Torto\".\nLa scarsit\u00e0 di reperti antichi rende difficile non solo stabilire la \"data di nascita\" del romeno (una delle lingue romanze balcaniche), ma persino incerta la sua evoluzione, a dispetto delle teorie, largamente condivise, che lo vogliono discendente pi\u00f9 o meno diretto della comunit\u00e0 \"latinofona\" dell'antica Dacia romana.\nIl pi\u00f9 antico documento che fa certamente capo a un antenato dell'attuale romeno \u00e8 una lettera scritta nel 1521 al giudice di Kronstadt, Hans Benkner.\n\u00c8 controversa la datazione (e persino l'autenticit\u00e0, almeno per quello che riguarda la sua ipotetica prima stesura) di quello che \u00e8 comunemente ritenuto il pi\u00f9 antico documento del volgare sardo, la \"Donazione del giudice Torchitorio all'arcivescovo di Cagliari dei villaggi di Sant'Agata di Sulcis e di Sant'Agata di Rutilas\", risalente, pare, agli anni attorno al 1080.\nPer quanto riguarda l'area ligure, il primo insieme di testi scritti interamente in lingua autoctona si colloca fra la met\u00e0 del XIII secolo e la prima met\u00e0 del XIV: si tratta dell'opera dell'Anonimo Genovese, contenuta nel cosiddetto Codice Molfino e conservata presso l'Archivio Storico del Comune di Genova.\nDal \"De vulgari eloquentia\" ai giorni nostri.\nIl primo documento teorico dedicato alle lingue romanze, scritto in latino, \u00e8 il \"De vulgari eloquentia\" (\"Sull'eloquenza del volgare\") di Dante (XIII secolo), dove appare la differenziazione in \"lingua d'o\u00efl\" (galloromanzo settentrionale), \"lingua d'oc\" (galloromanzo meridionale) e lingua del \"s\u00ec\" (italoromanzo) riferendosi alla forma rispettiva della parola assunta nelle diverse aree dalle varie lingue romanze.\nAl di l\u00e0 di queste date, che in ogni caso attestano le date a partire dalle quali \u00e8 certa l'affermazione di diversi volgari come lingue, va sottolineata l'espansione straordinaria che diverse di esse hanno avuto nel mondo a seguito delle vicende coloniali.\nLa lingua romanza pi\u00f9 parlata nel mondo \u00e8 lo spagnolo seguito da francese e portoghese (anch'essi con le loro varianti sorte in ambito coloniale) e quindi da italiano e romeno.\nIl latino ha notevolmente influenzato anche l'inglese, il cui lessico \u00e8 in grande parte (circa il 60%) di matrice romanza o latina e, assieme alle lingue romanze, ha contribuito anche alla nascita di molte lingue artificiali, sia universali (quali l'interlingua, il latino moderno e il \"latino sine flexione\"), ma anche l'esperanto, che \u00e8 per circa il 60% di origine latina o romanza, (seguita da circa il 30% di origine germanica e da circa il 10% di origine slava), sia anche lingue usate per finzione come il \"brithenig\" o il \"wenedyk\"."}
{"id": "40962", "revid": "1305772", "url": "https://it.wikipedia.org/wiki?curid=40962", "title": "Design pattern", "text": "Design pattern (traducibile in lingua italiana come \"schema progettuale\", \"schema di progettazione\", o \"schema architetturale\"), in informatica e specialmente nell'ambito dell'ingegneria del software, \u00e8 un concetto che pu\u00f2 essere definito \"una soluzione progettuale generale ad un problema ricorrente\". Si tratta di una descrizione o modello logico da applicare per la risoluzione di un problema che pu\u00f2 presentarsi in diverse situazioni durante le fasi di progettazione e sviluppo del software, ancor prima della definizione dell'algoritmo risolutivo della parte computazionale. \u00c8 un approccio spesso efficace nel contenere o ridurre il debito tecnico.\nI design pattern orientati agli oggetti tipicamente mostrano relazioni ed interazioni tra classi o oggetti, senza specificare le classi applicative finali coinvolte, risiedendo quindi nel dominio dei moduli e delle interconnessioni. Ad un livello pi\u00f9 alto sono invece i pattern architetturali che hanno un ambito ben pi\u00f9 ampio, descrivendo un pattern complessivo adottato dall'intero sistema, la cui implementazione logica d\u00e0 vita a un framework.\nStoria.\nIl termine fu inizialmente introdotto in architettura in un celebre saggio di Christopher Alexander; in seguito, proprio l'opera di Alexander ispir\u00f2 la nascita di un settore dell'ingegneria del software dedicato all'applicazione del concetto di design pattern alle architetture software, soprattutto object-oriented. Oggi, l'espressione \"design pattern\" viene usata principalmente con riferimento a questo particolare contesto.\nIl tema dei pattern viene oggi considerato una delle linee principali di sviluppo dell'ingegneria del software object-oriented. Esso trova applicazioni in tutta una serie di contesti di grande interesse per l'industria del software, dallo sviluppo di software basato su componenti, ai sistemi aperti, ai framework e cos\u00ec via. La maggior parte dei linguaggi di programmazione moderni, e di tecnologie correlate, sono stati progettati (o modificati) tenendo conto anche dell'obiettivo di essere coerenti con questo approccio emergente allo sviluppo del software.\nLa nascita del \"movimento\" dei pattern in informatica si deve al celebre libro \"Design Patterns: Elementi per il riuso di software ad oggetti\" di Erich Gamma, Richard Helm, Ralph Johnson e John Vlissides (1995). Grazie al successo di quest'opera, i suoi quattro autori divennero nomi talmente citati che la comunit\u00e0 scientifica inizi\u00f2, per brevit\u00e0, a identificarli collettivamente con un nomignolo: la \"banda dei quattro\" (\"Gang of Four\" o \"Gof\").\nStruttura.\nUn \"design pattern\" \u00e8 costituito da:\nL'uso di pattern nella descrizione di altri pattern d\u00e0 origine ai cosiddetti linguaggi di pattern.\nClassificazione.\nI design pattern possono essere classificati con diversi criteri, i pi\u00f9 comuni dei quali sono quelli che evidenziano il tipo di problema che si cerca di risolvere. Il tipo di problema pu\u00f2 essere legato ad uno specifico dominio progettuale (telecomunicazioni, reti, software) oppure, pi\u00f9 comunemente, al problema progettuale in senso pi\u00f9 ampio (nell'ingegneria del software, ad esempio, si pu\u00f2 parlare di creazione, comportamento, navigazione di oggetti o strutture dati).\nNel loro libro la \"banda dei quattro\" identific\u00f2 23 tipi di design pattern, suddivisi in tre categorie: strutturali, creazionali e comportamentali.\nPattern creazionali.\nI pattern creazionali risolvono problematiche inerenti l'istanziazione degli oggetti\nPattern strutturali.\nI pattern strutturali risolvono problematiche inerenti la struttura delle classi e degli oggetti\nPattern comportamentali.\nI pattern comportamentali forniscono soluzione alle pi\u00f9 comuni tipologie di interazione tra gli oggetti.\nAltri tipi di pattern.\nAlcuni pattern definiti nella letteratura non operano a livello di design del sistema, non possono quindi essere definiti propriamente design pattern. Alcuni esempi sono:\nPattern architetturali.\nI pattern architetturali operano ad un livello diverso (e pi\u00f9 ampio) rispetto ai design pattern, ed esprimono schemi di base per impostare l'organizzazione strutturale di un sistema software. In questi schemi si descrivono sottosistemi predefiniti insieme con i ruoli che essi assumono e le relazioni reciproche.\nPattern di concorrenza.\nNel caso di processi che eseguono contemporaneamente delle attivit\u00e0 su dati condivisi si parla di concorrenza. Alcuni design pattern sono stati sviluppati per mantenere sincronizzato lo stato dei dati in tali situazioni:"}
{"id": "40963", "revid": "1632387", "url": "https://it.wikipedia.org/wiki?curid=40963", "title": "Danubio", "text": "Il Danubio (: ; nell'uso antico anche \"la Danoia\", ; in tedesco \"Donau\", in ungherese \"Duna\", in rumeno \"Dun\u0103rea\", in croato, serbo e bulgaro \u0414\u0443\u043d\u0430\u0432 o \"Dunav\", in slovacco \"Dunaj\" e in ucraino \u0414\u0443\u043d\u0430\u0439\u0441\u044c\u043a\u0438\u0439, \"Dunays\u02b9kyy\") \u00e8 un fiume dell'Europa centro-orientale. Con 2.860\u00a0km \u00e8 il secondo corso d'acqua pi\u00f9 lungo del continente (dopo il Volga), e il pi\u00f9 lungo fiume navigabile dell'Unione europea.\nLe sue sorgenti sono nella Foresta Nera in Germania, dove due piccoli fiumi, il Brigach e il Breg, si riuniscono a Donaueschingen. \u00c8 a partire da questo mitico punto che il fiume prende il nome di Danubio, anche se si tende a pensare che il Brigach sia a sua volta un affluente del Breg, pertanto quest'ultimo sarebbe gi\u00e0 il Danubio. Dalle sorgenti scorre verso est, e attraversa varie capitali dell'Europa centrale e orientale (Vienna, Bratislava, Budapest e Belgrado). Alla fine del suo corso si getta nel Mar Nero attraverso un ampio delta sul confine tra Romania e Ucraina. Il delta del Danubio \u00e8 incluso nella lista del patrimonio mondiale dell'UNESCO.\nIl Danubio \u00e8 da decine di secoli un'importante via navigabile. Conosciuto nella storia come una delle frontiere dell'Impero romano, il fiume scorre entro i confini di dieci paesi: Germania (7,5% del bacino idrografico), Austria (10,3%), Slovacchia (5,8%), Ungheria (11,7%), Croazia (4,5%), Serbia, Bulgaria (5,2%), Romania (28,9%), Moldavia (1,7%) e Ucraina (3,8%). Il suo bacino idrografico comprende parte di altri nove paesi: Italia (0,15%), Polonia (0,09%), Svizzera (0,32%), Repubblica Ceca (2,6%), Slovenia (2,2%), Bosnia ed Erzegovina (4,8%), Montenegro, Macedonia del Nord e Albania (0,04%).\nEtimologia.\nIl nome del Danubio in rumeno \u00e8 \"Dun\u0103rea\", in croato \u00e8 \"Dunav\", in bulgaro e serbo \u00e8 \"\u0414\u0443\u043d\u0430\u0432/Dunav\", in ungherese \u00e8 \"Duna\", in slovacco \u00e8 \"Dunaj\", in russo e ucraino \u00e8 \"\u0414\u0443\u043d\u0430\u0439\", in tedesco \u00e8 \"Donau\", in inglese e francese \u00e8 \"Danube\", in turco \u00e8 \"Tuna\", in latino \"D\u0101nubius\" o \"D\u0101nuvius\".\nSi ritiene\nche questi termini derivino da un'antica radice indoeuropea, che \u00e8 stata ricostruita come *\"d\u02b0enh\u2082-\" ~ *\"d\u02b0onh\u2082-\" e significava \u2018fluire, scorrere (corsi d'acqua)\u2019; altri importanti fiumi europei sono nominati a partire dalla medesima radice, ad esempio il Donec, il Dnepr (Dnipro), il Dnestr o Nistro, il Don in Russia e diversi affluenti chiamati Don in Inghilterra e in Francia.\nL'originaria radice indoeuropea sarebbe arrivata al latino tramite le lingue celtiche, nella forma (ricostruita) \"*D\u0101ne/owjos\" (documentata nel idronimo gallese \"Donwy\"), oppure, secondo qualcuno, attraverso le lingue degli Sciti e dei Sarmati, appartenenti al ceppo iranico (per il quale sono documentati l'avestico \"d\u0101nu\" \u2018fiume\u2019, l'osseto \"don\" \u2018fiume\u2019 ed il persiano antico \"danuvatiy\" \u2018fluisce, scorre\u2019).\nIn greco antico il Danubio aveva il nome di \"Istros\" (\u1f3c\u03c3\u03c4\u03c1\u03bf\u03c2), che si ritrova anche in latino nella forma \"Ister\".\nLo stesso Danubio, indicato con il suo nome tedesco \"Donau\", e quattro suoi affluenti \"G\u00fcnz\", \"Mindel\", \"Riss\" e \"W\u00fcrm\" sono usati in paleoclimatologia per indicare le cinque ere glaciali.\nIdrografia.\nIl Danubio, scorrendo da ovest verso est, raggiunge la regione del Mar Nero dopo un viaggio di oltre 2.800\u00a0km, sviluppandosi in un delta di circa 4.300\u00a0km\u00b2 tra Romania e Ucraina. A differenza di altri fiumi, la lunghezza del Danubio \u00e8 registrata a partire dalla foce invece che dalla sorgente. Il punto \"zero\" ufficiale \u00e8 presso la citt\u00e0 di Sulina che si affaccia sul Mar Nero (dove sfocia uno dei bracci principali del delta). Il bacino idrografico del fiume si estende su una superficie di circa 805.000\u00a0km\u00b2.\nDalla sorgente alla foce, i principali affluenti sono:\nIdrologia.\nLa portata d'acqua del Danubio misurata a Tulcea di 6500\u00a0m\u00b3/s \u00e8 il risultato della raccolta delle precipitazioni che cadono su tutto il bacino idrografico del fiume, che va dai 2000 ai 3000\u00a0mm all'anno delle regioni alpine, ai 600\u00a0mm della Moravia, per una media di circa 800\u00a0mm. I vari affluenti del Danubio hanno una notevole variabilit\u00e0 nel loro CORSO : corso pluviale oceanico della Baviera occidentale, nivo-pluviale di montagna in Austria, pluvio-nivale di pianura in Ungheria, nivale di pianura in Valacchia-Moldavia.\nIl regime pluvio-nivale complesso del Danubio riflette queste diverse influenze. Fino a Ulma riceve influenze oceaniche con abbondanti precipitazioni d'estate. Poi, i suoi affluenti alpini - il Lech, l'Isar, l'Inn, l'Enns, l'Ybbs - rendono il Danubio alpino fino all'80%. Il fiume \u00e8 allora sensibile alla ritenzione invernale e alla successiva fusione della neve tanto che a Linz presenta un flusso minimo in dicembre e un picco nei mesi di maggio-giugno (per una media di 1710\u00a0m\u00b3/s). L'influenza di questo regime rimane sensibile anche a Vienna (con una portata media di 2237\u00a0m\u00b3/s), fino al mese di giugno il fiume \u00e8 ancora gonfio ed entra nel periodo estivo caratterizzato da piogge tipiche dell'Europa centrale. Queste piogge sono responsabili di catastrofiche inondazioni, il Danubio aumenta la portata fino a 5 volte: 8000\u00a0m\u00b3/s nel giugno 1965 e 1970, e 9000\u00a0m\u00b3/s nel mese di luglio 1899. A Budapest e Bratislava la fusione del sole invernale mantiene la portata massima nel periodo maggio-novembre. Il contributo delle acque del fiume Tibisco e Sava anticipano in questi punti di confluenza le grandi portate alla primavera (tra aprile e maggio), ed accrescono la portata minore da giugno a settembre (a Giurgiu si raggiungono i 5900\u00a0m\u00b3/s). Dalle Porte di Ferro, il Danubio diventa sensibile al sistema climatico a cui va incontro (quello della steppa russa) che apporta al fiume alti contributi d'acqua nel periodo invernale.\nGli inverni rigidi legati al clima continentale possono ghiacciare, in alcuni anni, brevi tratti del Danubio, e ci\u00f2 pu\u00f2 portare, durante il disgelo, a delle inondazioni (quella del marzo 1956 \u00e8 stata la pi\u00f9 importante). I danni principali si registrano in Ungheria, la cui pianura \u00e8 regolarmente invasa dalle acque.\nStoria geologica.\nDal punto di vista geologico, il corso del Danubio \u00e8 molto pi\u00f9 antico del Reno il cui bacino imbrifero \u00e8 confinante nel sud della Germania. Ci\u00f2 comporta alcune peculiarit\u00e0.\nIl Reno \u00e8 l'unico fiume alpino che scorre in direzione nord verso il Mare del Nord. In tal modo catalizza le acque che scorrono in quella direzione e separa alcune regioni del sud della Germania in due.\nFino all'ultimo periodo glaciale, il Reno iniziava a sud-ovest della Foresta Nera. Le acque delle Alpi, che oggi confluiscono nel Reno, vennero trasportate fino alla glaciazione di Riss in direzione est dal Danubio. Il corso del Danubio passava pi\u00f9 a nord, lungo una linea Wellheim \u2013 Dollnstein \u2013 Eichst\u00e4tt \u2013 Beilngries \u2013 Riedenburg. Le gole presenti nel Giura svevo, ora prive di fiumi, sono i resti di un antico letto del fiume molto pi\u00f9 grande dell'attuale. Quando successivamente una parte della pianura del Reno superiore andarono formandosi in seguito ad erosione, molte delle acque provenienti dalle Alpi hanno cambiato la loro direzione, raggiungendo il Reno.\nNell'attuale periodo geologico, una parte del Danubio si perde e si infiltra nei calcari porosi del Giura svevo e raggiunge il Reno situato pi\u00f9 a valle. Poich\u00e9 queste grandi quantit\u00e0 di acqua continuano l'azione di erosione del calcare, si presume che il Danubio superiore andr\u00e0 un giorno a scomparire completamente in favore del Reno.\nVicino ad Immendingen il Danubio \u00e8 quasi completamente asciutto perch\u00e9 l'acqua filtra nella terra e, attraverso fiumi e grotte sotterranee, raggiunge l'Aachtopf distante quattordici chilometri che alimenta il lago di Costanza, e quindi indirettamente il Reno. Questo fenomeno prende il nome di \"scomparsa del Danubio\" (\"Donauversickerung\"). Quando l'acqua \u00e8 molto bassa, il Danubio si infiltra totalmente nel terreno ed \u00e8 alimentato solo da torrenti come Kr\u00e4henbach ed Elta.\nFino alla regione a valle di Vienna, il Danubio appare pi\u00f9 come un fiume di montagna e solo da questo punto in poi inizia a presentare le caratteristiche di un grande fiume di pianura. Fattori come la rapida fusione della neve e forti precipitazioni sulla regione alpina, contribuiscono all'improvviso rigonfiamento del fiume che pu\u00f2 portare a delle alluvioni. Mediante il controllo del fiume e l'eliminazione o l'urbanizzazione di alcune delle zone alluvionali, l'uomo ha aggravato il fenomeno: il numero delle alluvioni \u00e8 aumentato nel corso del XX secolo. Le pi\u00f9 grandi alluvioni dell'ultimo secolo si sono verificate nel 1954, 1988 e 2002.\nGeografia.\nVisione d'insieme.\nIl Danubio \u00e8 formato dall'unione di due torrenti discendenti della Foresta Nera, il Breg e il Brigach. Il Breg ha la sua sorgente vicino a Furtwangen a 1.078 metri sul livello del mare. Avendo un percorso pi\u00f9 lungo la sua fonte, che si trova a soli cento metri del bacino idrografico del Reno, \u00e8 considerata come la fonte geografica del Danubio. I due torrenti si incontrano a Donaueschingen dove nel parco del castello \u00e8 presente una fontana monumentale del XIX secolo chiamata \"Donauquelle\", che simboleggia la fonte ufficiale del fiume. Il Danubio tocca le citt\u00e0 di Sigmaringen ed Ulma ed attraversa poi la Baviera, bagnando le citt\u00e0 di Ratisbona e Passavia, prima di raggiungere l'Austria settentrionale (via Linz e Vienna), proseguendo poi lungo la via meridionale della Slovacchia vicino a Bratislava e l'Ungheria attraversata da nord a sud oltrepassando Budapest. In seguito corre lungo il confine tra Croazia e Serbia bagnando tra le altre la citt\u00e0 di Belgrado, prima di segnare il confine tra Serbia e Romania e successivamente tra Romania e Bulgaria, prima di gettarsi nel Mar Nero dando forma ad un grande delta, situate lungo la frontiera con l'Ucraina. La Repubblica di Moldavia nel 1990 ottenne l'accesso a circa 300 metri della riva sinistra del fiume vicino Giurgiule\u0219ti (tra Gala\u021bi e Reni).\nIl delta del Danubio, in Romania, \u00e8 una zona naturale protetta, in particolare per la foresta Letea dall'aspetto tropicale. Si tratta di un patrimonio mondiale dall'UNESCO dal 1991.\nIl contributo dei vari paesi che si affacciano sul Danubio in termini di portata del fiume \u00e8 come segue: Austria (22,1%), Romania (17,6%), Germania (14,5%), Serbia (11,3%), Bosnia (8,8%), Croazia (6,4%), Ungheria (4,3%), Ucraina (4,3%), Bulgaria (3,7%), Slovenia (3,1%), Slovacchia (1,9%), Repubblica Ceca (1,2%), Moldavia (0,7%).\nDieci paesi si affacciano lungo il Danubio. Il fiume serve come confine naturale per una lunghezza di 1.070,9\u00a0km, cio\u00e8 il 37% della sua lunghezza totale. Quattro paesi sono situati solo su una sponda (Croazia, Bulgaria, Moldavia e Ucraina).\nPercorso dettagliato dalla Foresta Nera al Mar Nero.\nGermania.\nIl Danubio prende forma 1,4\u00a0km a est di Donaueschingen in Germania, alla confluenza di due torrenti, il Brigach e il Breg.\nIl Danubio percorre oltre 687\u00a0km nella sola Germania, dalla sorgente al confine austro-tedesco, ed \u00e8 il terzo fiume pi\u00f9 lungo del paese. Le principali citt\u00e0 bagnate sono Tuttlingen, Sigmaringen, Ulma, Neu-Ulm, Ingolstadt, Ratisbona, Straubing e Passavia.\nI suoi affluenti di destra sono i fiumi Iller a Neu-Ulm; Lech in prossimit\u00e0 di Marxheim (a est di Donauw\u00f6rth);\nIsar vicino a Deggendorf e Inn vicino a Passavia. I principali affluenti di sinistra sono il W\u00f6rnitz a Donauw\u00f6rth, Altm\u00fchl a Kelheim, Naab e Regen vicino a Ratisbona. Il Danubio incontra in questo tratto altri svariati affluenti minori, come Ri\u00df Rot, Gro\u00dfe Lauter, Blau, G\u00fcnz, Brenz, Mindel, Zusam, Schmutter, Paar, Abens, Gro\u00dfe Laber, Vils, Ilz, Erlau e Ranna.\nA Passavia si innestano l'Ilz a sinistra, e poco dopo l'Inn sulla destra. L'acqua che proviene dall'Inn scorre dalle Alpi ed \u00e8 tendenzialmente di colore verde, quella del Danubio \u00e8 tendenzialmente blu e quella dell'Ilz, che proviene da una zona paludosa, \u00e8 nera. La predominanza del colore verde dell'acqua dell'Inn una volta che i tre fiumi si sono riuniti \u00e8 dovuta in parte alla grande quantit\u00e0 di acqua trasportata dall'Inn stesso, soprattutto durante lo scioglimento delle nevi alpine, ed in parte al fatto che l'acqua di questo fiume sostanzialmente \"galleggia\" sopra quella del Danubio.\nEdifici di interesse lungo il corso tedesco sono in particolare l'abbazia di Beuron, il castello Hohenzollern-Sigmaringen, la cattedrale gotica di Ulma con la guglia pi\u00f9 alta del mondo (161,6 metri), l'abbazia di Weltenburg e la \"Befreiungshalle\", entrambe situate vicino a Kelheim, il ponte di pietra (1135) e la cattedrale di san Pietro a Ratisbona e la \"Walhalla\" dieci chilometri a est di Donaustauf. Tra l'abbazia di Weltenburg e Kelheim \u00e8 situata la valle \"Donaudurchbruch\", di interesse paesaggistico e geologico.\nAustria.\nL'Austria \u00e8 molto associata al Danubio, sia per il valzer Sul bel Danubio blu, che per il soprannome di \"monarchia danubiana\" che venne data all'Impero austro-ungarico che si estendeva per circa 1.300\u00a0km lungo il fiume.\nL'Austria possiede pi\u00f9 di 350\u00a0km del corso del fiume sul suo territorio, che pone il paese al sesto posto fra i paesi rivieraschi. Praticamente tutti i fiumi del paese forniscono acqua al Danubio e quindi al Mar Nero; solamente il Land del Vorarlberg \u00e8 parte del bacino idrografico del Reno (e quindi del Mare del Nord) e una piccola porzione del nord-ovest della Bassa Austria, che alimenta il Lainsitz (Moldava che diviene affluente dell'Elba che si getta nel Mare del Nord). A pochi km dopo la citt\u00e0 tedesca di Passavia \u00e8 posto il confine tra Germania e Austria, seguita dall'ansa di Schl\u00f6gen, dove il Danubio fa un giro di 180 gradi. A circa 70 chilometri dalla frontiera, attraversa Linz, la terza citt\u00e0 pi\u00f9 grande dell'Austria. Il fiume passa in seguito Mauthausen, Enns (situata alla confluenza dei fiumi Enns e Grein), dove si trova il punto pi\u00f9 profondo del Danubio austriaco, poi raggiunge dopo 90 chilometri Melk con la sua imponente abbazia.\nIl fiume attraversa per quasi 36\u00a0km uno dei paesaggi pi\u00f9 pittoreschi della valle del Danubio, la Wachau (Patrimonio mondiale dell'umanit\u00e0 tutelato dall'UNESCO), che si estende da D\u00fcrnstein fino a Krems an der Donau. Gi\u00e0 vicino al confine slovacco, il Danubio attraversa la capitale austriaca, Vienna. La citt\u00e0 \u00e8 stata per secoli la citt\u00e0 pi\u00f9 grande e pi\u00f9 importante situata lungo il corso del fiume, ma oggi essa deve contendere il primato con altre capitali di stato, quali Belgrado e Budapest. Il fiume ha permesso alla citt\u00e0 di aumentare l'importanza economica e oggi il Danubio \u00e8 un'importante rotta commerciale tra Oriente e Occidente. Per ridurre gli effetti negativi delle alluvioni, il fiume \u00e8 stato artificialmente regimentato. La citt\u00e0 prende il nome da un affluente, il Wien che si unisce al Danubio in questo tratto.\nI principali affluenti in suolo austriaco sono l'Inn (sulla riva destra, al confine con la Germania), l'Aist (riva sinistra), il Traun (riva destra), l'Enns (riva destra), l'Ybbs (riva destra), il Traisen (riva destra), il Kamp (riva sinistra), Vienna (riva destra), Schwechat (riva destra) e Leitha (riva destra, che \u00e8 stato storicamente importante perch\u00e9 rappresent\u00f2 il confine con l'Ungheria fino al 1921). In Austria sono presenti undici dighe idroelettriche lungo il corso fluviale.\nVienna \u00e8 anche la sede della Commissione internazionale per la protezione del Danubio (\"Internationale Kommission zum Schutz der Donau\", IKSD), fondata nel 1998.\nSlovacchia.\nAll'entrata in Slovacchia, il primo tratto del Danubio marca il confine con l'Austria e poi a soli 45\u00a0km da Vienna, attraversa la capitale Bratislava, dove si unisce al fiume Morava. Infine segna ancora da confine tra la Slovacchia e l'Ungheria.\nPrincipale citt\u00e0 attraversata, oltre a Bratislava \u00e8 Kom\u00e1rno, un centro popolato da parte della minoranza ungherese in Slovacchia, dove il V\u00e1h, il pi\u00f9 grande fiume slovacco, confluisce nel Danubio. Successivamente trova la confluenza con il Hron a \u0160t\u00farovo e l'Ipe\u013e presso il villaggio di Ch\u013eaba prima di raggiungere il confine ungherese.\nDa Bratislava si diparte un ramo, anticamente principale corso del fiume, oggi chiamato Piccolo Danubio, che ritorna nel corso principale alla confluenza col V\u00e1h presso Kom\u00e1rno. Esso delimita a nord, mentre il corso principale del Danubio la delimita a sud, l'isola fluviale pi\u00f9 grande d'Europa, \u017ditn\u00fd ostrov (in ungherese \"Csall\u00f3k\u00f6z\"). La sua superficie \u00e8 di 1.886\u00a0km\u00b2, con una lunghezza di 84\u00a0km ed una larghezza tra i 15\u00a0km e i 30\u00a0km.\nUngheria.\nLungo il confine tra Ungheria e Slovacchia la prima grande citt\u00e0 \u00e8 Gy\u0151r presso la confluenza con il R\u00e1ba. Dopo la confluenza con l'Ipe\u013e, vicino Szob, il Danubio entra totalmente in territorio ungherese. Pi\u00f9 a valle il fiume incontra le montagne di B\u00f6rzs\u00f6ny, e a sud le montagne di Gerecse e Pilis. Si arriva all'ansa del Danubio, vicino a Visegr\u00e1d, dove il fiume ruota di 90 gradi e punta verso sud.\nDopo circa 40\u00a0km, il Danubio attraversa la citt\u00e0 pi\u00f9 grande lungo il suo cammino: Budapest (1,8 milioni di abitanti), la capitale dell'Ungheria. Il fiume entra nella grande pianura ungherese, di cui segna il confine occidentale. Dopo aver lambito diverse citt\u00e0 pi\u00f9 piccole come Duna\u00fajv\u00e1ros, Baja, Paks e Kalocsa, lascia il territorio ungherese dopo Moh\u00e1cs.\nCroazia.\nCon soli 137\u00a0km, la Croazia, dopo la Moldavia, \u00e8 lo Stato rivierasco che possiede la pi\u00f9 piccola quota del corso del fiume sul suo territorio. Il fiume arriva in Croazia a Batina (comune di Dra\u017e), un porto fluviale situato al crocevia tra Croazia, Ungheria e Serbia. Il fiume funge da confine naturale tra Croazia e Serbia. La principale citt\u00e0 croata situata sul Danubio \u00e8 Vukovar, che ha sofferto gravi danni durante la guerra contro la Serbia. Un altro importante centro della Croazia, Osijek, \u00e8 situato relativamente vicino al fiume, a circa venti chilometri dalla confluenza tra Danubio e Drava, il secondo affluente pi\u00f9 lungo.\nSerbia.\nNella prima parte del tratto il fiume rappresenta il confine tra Croazia (riva destra) e la Serbia (riva sinistra). Nelle vicinanze di Ba\u010dka Palanka, il Danubio forma un anello e poi attraverso la Serbia verso sud-est allontanandosi dal confine croato e avvicinandosi al confine romeno.\nA soli 25\u00a0km dal confine ungherese vi \u00e8 la prima grande citt\u00e0 in territorio serbo, la citt\u00e0 portuale di Apatin, un tempo popolata quasi esclusivamente da discendenti di immigrati tedeschi dal XVIII secolo alla fine del seconda guerra mondiale.\nA valle di questa citt\u00e0, il fiume passa Novi Sad, i cui ponti sono stati gravemente danneggiati nel 1999 durante la guerra del Kosovo. Per oltre sei anni il traffico tra le due parti della citt\u00e0 si \u00e8 svolto mediante un ponte galleggiante temporaneo. Questo rendeva difficile la navigazione sul Danubio, perch\u00e9 il ponte veniva aperto tre volte alla settimana. Dopo l'inaugurazione del \"Ponte della Libert\u00e0\" l'11 ottobre 2005, la navigazione sul fiume non \u00e8 pi\u00f9 ostacolata.\nDopo 70 chilometri, il Danubio raggiunge Belgrado, la terza pi\u00f9 grande citt\u00e0 sul fiume con 1,6 milioni di abitanti. La regione \u00e8 abitata da 7.000 anni, rendendola una delle pi\u00f9 antiche citt\u00e0 continuamente abitata sulle rive del Danubio. Belgrado \u00e8 costruita attorno alla confluenza con la Sava e il suo centro \u00e8 dominato dall'imponente fortezza Kalemegdan.\nContinuando il suo viaggio attraverso la Serbia, il Danubio passa la citt\u00e0 industriale di Pan\u010devo, dove il Danubio trova la confluenza con il Tibisco, e a Smederevo incontra la Morava. Passa poi davanti all'imponente forte di Golubac e nella gola della \"Porte di Ferro\". Il Danubio diviene confine tra Serbia e Romania. Sulla parte serba \u00e8 situato il parco nazionale di \u0110erdap contenente la Tabula Traiana.\nBulgaria.\nAll'arrivo in Bulgaria, il Danubio segna il confine nord del paese con la Romania. Lungo un confine di 500\u00a0km fino al 2012 esisteva un solo ponte, costruito nel 1954, che collegava la pi\u00f9 grande citt\u00e0 bulgara del Danubio, Ruse con la citt\u00e0 romena di Giurgiu, chiamato \"ponte dell'amicizia\". Un secondo ponte, completato nell'ottobre del 2012, collega la citt\u00e0 di Vidin con Calafat.\nPer la Bulgaria, il fiume, nonostante la sua lunghezza, trova minor importanza rispetto ad altri paesi. Il nord della Bulgaria \u00e8 scarsamente popolato, e il fiume ha importanza solo regionale per la piccola flotta mercantile. Sono dodici i porti bulgari sul Danubio, i pi\u00f9 importanti Svi\u0161tov, Ruse, Vidin, Nicopoli, Silistra e Lom. Nella citt\u00e0 di Svi\u0161tov il Danubio raggiunge il suo punto pi\u00f9 meridionale. Da l\u00ec devia verso nord in territorio romeno, lasciando il territorio bulgaro dopo Silistra.\nRomania.\nPer ben 1.075\u00a0km, cio\u00e8 pi\u00f9 di un terzo della sua lunghezza totale, il Danubio attraversa il territorio romeno. La Romania possiede la quota maggiore del tratto fluviale. All'inizio il fiume costituisce il confine con la Serbia e in seguito con la Bulgaria quindi nella regione tra B\u0103r\u0103gan e Dobrugia, devia verso nord prima di gettarsi nel Mar Nero e aver segnato il confine con l'Ucraina.\nPrima di arrivare alle \"Porte di Ferro\", la sezione pi\u00f9 pericolosa del fiume prima della sua regolamentazione negli anni settanta, riceve le acque del fiume Olt vicino alla citt\u00e0 di Islaz. Dopo aver raggiunto Or\u0219ova entra a Drobeta-Turnu Severin. Qui, il fiume devia a sud e passa Gruia, Pristol, Cetate e Calafat, poi continua il suo cammino verso est, dove rappresenta il confine con la Bulgaria. In questo tratto oltrepassa le citt\u00e0 di D\u0103buleni, Corabia, Turnu M\u0103gurele, Zimnicea, Giurgiu (situata proprio di fronte alla citt\u00e0 bulgara di Ruse), Olteni\u021ba (dove confluisce il fiume Arge\u0219) e C\u0103l\u0103ra\u0219i. Abbandonato il confine con la Bulgaria trova Cernavod\u0103, Topalu, H\u00e2r\u0219ova, Giurgeni e Gropeni prima di raggiungere le pi\u00f9 grandi citt\u00e0 di Br\u0103ila e Gala\u021bi. Quarantasette chilometri dopo quest'ultima citt\u00e0, il Danubio si divide in tre rami che delimitano il delta del Danubio dove trova i porti di Tulcea e Sulina prima di raggiungere il Mar Nero pi\u00f9 a est. Oltre un centinaio di chilometri dopo Gala\u021bi, il Danubio segna il confine tra Romania, Moldavia (solo 570 metri) e Ucraina (per l'ultimo tratto con il ramo pi\u00f9 settentrionale, la Chilia).\nMoldavia.\nLa Moldavia ha la pi\u00f9 piccola sezione del Danubio tra i paesi rivieraschi. Poco dopo essere raggiunto dal fiume Prut dopo Gala\u021bi, la riva sinistra del Danubio diventa moldava e il fiume segna il confine con la Romania per 570 metri di lunghezza, vicino a Giurgiule\u0219ti. La Moldavia ebbe inizialmente solo 340 metri di riva ma nel 1999 l'Ucraina cedette, durante uno scambio di territori, ulteriori 230 metri. Anche se pu\u00f2 accedere al porto romeno di Gala\u021bi e ai porti ucraini di Reni, Izma\u00efl e Kilija, il paese ha piani per utilizzare il suo accesso al Danubio con la costruzione di un porto.\nUcraina.\nDopo il confine moldavo, la riva sinistra del Danubio diventa ucraina e segna il confine tra Romania e Ucraina per 47\u00a0km. Il Danubio in quest'ultimo tratto \u00e8 diviso in tre rami: due di essi, Sulina e Sf\u00e2ntu-Gheorghe, sono romeni, mentre il terzo, il pi\u00f9 settentrionale, la Chilia, continua a segnare la frontiera e incontra i porti di Izma\u00efl, Kilija e Vilkovo, dove inizia il Canale di Bystroe. Dopo Vilkovo, il ramo Chilia diviene interamente ucraino e si getta a pochi chilometri di distanza nel Mar Nero. Il delta del Danubio, sia nel tratto romeno che in quello ucraino, \u00e8 classificata come \"riserva naturale della biosfera\" come parte del \"programma Man and Biosphere\" delle Nazioni Unite.\nAnsa del Danubio.\nIl Danubio poco a sud di Bratislava entra nel territorio ungherese e prosegue per circa 150\u00a0km segnando il confine a nord con la Slovacchia. In questo tratto il fiume procede in direzione ovest-est fino ad attraversare le montagne della Dorsale ungherese lasciando sulla destra i monti Gerecse e i monti Pilis e sulla sinistra i monti B\u00f6rzs\u00f6ny. Subito dopo questo attraversamento, giunto presso la citt\u00e0 di Visegr\u00e1d il fiume volta verso sud disegnando un'ansa che in ungherese viene chiamata \"Dunakanyar\" (letteralmente \"curva del Danubio\"). Dopo l'ansa il fiume prosegue verso sud attraversando tutta la Grande pianura ungherese per circa 400\u00a0km, fino ad incontrare la Drava in territorio croato. Da qui riprende il suo percorso verso est che lo porta alla foce nel Mar Nero dopo aver attraversato Serbia, Bulgaria, Romania, Moldavia e Ucraina.\nIl delta del Danubio.\nIl delta del Danubio \u00e8 ramificato, e con i suoi 5000\u00a0km\u00b2, rappresenta la pi\u00f9 estesa zona umida d'Europa, con tre bracci principali ed innumerevoli bracci laterali, canneti, isole galleggianti, bracci laterali morti e laghi, ma anche boschi ripariali e biotopi aridi situati sulle dune. \u00c8 stato dichiarato dall'UNESCO patrimonio dell'umanit\u00e0 dal 1991. Le sue paludi ospitano grandi stormi di uccelli migratori, inclusa l'oca collorosso (\"Branta ruficollis\") in pericolo di estinzione. Schemi di canalizzazioni e drenaggi, quali il Canale di Bastroe, minacciano il delta.\nL'Italia.\nAppartengono all'Italia quattro piccole parti del bacino imbrifero del Danubio che si trovano oltre lo spartiacque alpino, ovvero, da ovest ad est: il territorio del Comune di Livigno che alimenta il torrente Sp\u00f6l (in dialetto locale Aqua Granda) e una piccola parte del comune di Valdidentro (in cui scorre l'Acqua del Gallo) che confluiscono nell'Inn, che a sua volta confluisce nel Danubio; il territorio compreso fra il passo di Resia e il confine austriaco, che non coincidono ma distano poche centinaia di metri; gran parte del Comune di Sesto Pusteria/Sexten e tutto il Comune di San Candido/Innichen, nel quale si trovano le sorgenti della Drava, che, insieme a Sava e Morava, \u00e8 uno dei pi\u00f9 importanti affluenti di destra del Danubio; il territorio di Tarvisio, a oriente della sella di Camporosso in val Canale, nel quale si trovano le sorgenti del fiume Slizza, che \u00e8 affluente della Gail, a sua volta affluente della Drava. Per questo fatto l'Italia ha il diritto di navigazione sul Danubio in forza della Convenzione di Belgrado del 1948.\nNavigabilit\u00e0.\nIl Danubio \u00e8 un'importantissima via di comunicazione internazionale. \u00c8 navigabile da navi di portata oceanica a partire da Br\u0103ila, in Romania, e da navi fluviali a partire da Ulma, in Germania. Sono navigabili circa 60 dei suoi affluenti. Vedi Canale Danubio-Mar Nero.\nDopo la costruzione, nel 1992, del canale Reno-Meno-Danubio in Germania, il fiume \u00e8 divenuto parte di un'importantissima via fluviale transeuropea che collega Rotterdam sul Mare del Nord a Sulina sul Mar Nero (3.500\u00a0km).\nNel 1994 il Danubio venne dichiarato uno dei dieci corridoi di trasporto Pan-Europei; rotte in Europa Centrale e Orientale che richiesero grandi investimenti negli ultimi dieci-quindici anni. L'ammontare dei beni trasportati sul Danubio \u00e8 cresciuto di circa 100 milioni di tonnellate nel 1987.\nNel 1999 la navigazione sul fiume fu resa problematica dal bombardamento da parte delle forze della NATO di tre ponti in territorio serbo e la rimozione delle macerie fu terminata solo nel 2002.\nAlle \"Porte di Ferro\", il Danubio scorre dentro una gola che forma parte del confine tra Serbia e Romania; contiene due dighe per la produzione idroelettrica, \u0110erdap I and \u0110erdap II.\nLa gola si trova tra la Romania a nord e la Serbia a sud. Inoltre, in Serbia c'\u00e8 il Canale Danubio-Tibisco-Danubio.\nStoria.\nIl bacino del Danubio contiene siti delle prime culture umane: le culture neolitiche del Danubio includono le culture della ceramica lineare del medio bacino del Danubio. La cultura di Vu\u010dedol del III millennio a.C. \u00e8 famosa per le sue ceramiche. Pi\u00f9 tardi, molti siti della cultura Vinca sono ubicati lungo il Danubio.\nEconomia del Danubio.\nPesca.\nL'importanza della pesca sul Danubio, che doveva essere enorme nel Medioevo, \u00e8 declinata drammaticamente per l'orribile fenomeno del cianuro avvenuto nel febbraio del 2000. Ci\u00f2 nonostante, alcuni pescatori sono ancora attivi in certe parti del fiume, e il Delta del Danubio ha un'importante industria.\nTurismo.\nCi sono molte localit\u00e0 turistiche e culturali lungo il Danubio, inclusa la valle di Wachau, il Parco Nazionale Donau-Auen in Austria e il Parco Naturale Obere Donau in Germania.\nLungo le sponde del Danubio \u00e8 possibile percorrere la ciclabile pi\u00f9 famosa dell'Austria e forse d'Europa, la ciclabile del Danubio. La pista parte da Passavia (o Sch\u00e4rding) e giunge fino a Vienna (350\u00a0km di percorrenza di cui il 90% fuori dal traffico). Volendo si pu\u00f2 proseguire fino a Budapest in Ungheria. Lungo il percorso sono possibili numerose visite a castelli o abbazie.\nIl Danubio nella cultura.\nAntichit\u00e0.\nIl Danubio \u00e8 nominato nella Teogonia di Esiodo, dove l'Istro \"dalle acque belle\" \u00e8 indicato come uno dei venticinque figli di Oceano e Teti, fratello del Nilo, del Po (Eridano) e di altri fiumi.\nIl dio Danubio \u00e8 raffigurato occasionalmente nella statuaria romana. Particolarmente significativa la sua rappresentazione sulla colonna Traiana a Roma (II secolo d.C.).\nUn'altra rappresentazione famosa del dio Danubio \u00e8 riportata su una fibula d'argento del 200 d.C. circa, conservata al Museo Romano di Vienna.\nAl di fuori degli aspetti mitologici, il Danubio impression\u00f2 Ovidio, che negli anni dell'esilio ne cant\u00f2 dolorosamente le acque ghiacciate tra rive popolate di barbari, nel poema \"Tristia\" (libro III poesia 10).\nTempi recenti.\n\u00ab\"Il Danubio striscia via\"\n\"Non \u00e8 mai stato blu\"\n\"Nemmeno a casa mia\"\n\"Mille sogni pi\u00f9 in gi\u00f9\"\u00bb"}
{"id": "40964", "revid": "125759585", "url": "https://it.wikipedia.org/wiki?curid=40964", "title": "Milarepa", "text": "La vita.\nMila Th\u00f6paga (Thos-pa-dga') nacque nel Tibet occidentale, nel villaggio di Kya Ngatsa nella provincia di Gung-thang, vicino al confine con il Nepal.\nSuo padre mor\u00ec quando egli aveva solo sette anni e, da quel momento, tutte le propriet\u00e0 di famiglia caddero sotto il controllo degli avidi zii, che trattarono Mila e la madre come schiavi.\nLa madre di Mila accumul\u00f2 immenso rancore e, non appena suo figlio fu abbastanza grande, vendette la met\u00e0 di un piccolo campo che possedeva affinch\u00e9 potesse fuggire e recarsi a studiare magia nera. La sua speranza era quella che questa arte gli avrebbe conferito la capacit\u00e0 di vendicarsi dei parenti.\nIl giovane Mila apprese rapidamente dal lama Yungtun-Trogyal come guidare le potenze della distruzione e le utilizz\u00f2 esaudendo i desideri dalla madre: evoc\u00f2 demoni e suscit\u00f2 svariate catastrofi che portarono velocemente alla rovina il villaggio ove vivevano i suoi parenti, causando cos\u00ec la morte di molte persone.\nIl suo maestro di magia nera, trovatosi per la prima volta a confrontarsi con una tale distruzione, rimase scioccato e, comprendendo la natura negativa dei suoi insegnamenti, lo mand\u00f2 via affinch\u00e9 potesse trovare qualcuno in grado di insegnargli come neutralizzare il karma negativo accumulato attraverso la pratica della magia nera.\nCos\u00ec egli divenne allievo di un lama della scuola Nyingma, che presto, per\u00f2, lo indirizz\u00f2 a Marpa, il famoso lama traduttore.\nFu cos\u00ec che, all'et\u00e0 di 38 anni, Mila divenne allievo del grande traduttore (lotsawa) Marpa, il quale gli concesse di restare nei suoi terreni, ma si rifiut\u00f2 di ammetterlo tra i suoi studenti e di concedergli qualsiasi insegnamento.\nPer sei anni Mila venne trattato come un servo e gli fu ordinato di svolgere lavori che mettevano alla prova il suo fisico con difficolt\u00e0 insostenibili. Gli fu addirittura ordinato di costruire e distruggere ripetutamente una torre di nove piani. Non lasciandosi scoraggiare dai progetti alquanto mutevoli di Marpa, Mila riusc\u00ec a completare il lavoro (e la torre da lui costruita svetta tuttora in Tibet).\nGiunse la fine degli anni di lavoro, durante i quali il karma negativo di Mila venne esaurito grazie al duro comportamento del suo insegnante Marpa, che pot\u00e9 finalmente iniziare ad istruirlo. Lo prepar\u00f2 velocemente ad una vita di meditazione solitaria e lo mand\u00f2 a meditare in totale isolamento per un anno nelle caverne d'alta montagna. Al suo ritorno Marpa convoc\u00f2 i suoi principali discepoli e trasmise a ciascuno di essi uno degli insegnamenti ricevuti dal suo maestro Naropa: il corpo illusorio (\"sgyu-lus\"), la chiara luce (\"hod-gsal\"), lo stadio intermedio (\"bar-do\"), il controllo del sogno (\"rmi-lam\") e il trasferimento della coscienza (\"pho-wa\").\nA Mila venne trasmesso il potere del fuoco interiore (\"gtum-mo\"), che consente di non usare vesti di lana: da quel giorno gli fu dato il soprannome di \"re-pa\" (\"vestito di tela\").\nMilarepa si impegn\u00f2 nella meditazione con ardore e devozione, sino a raggiungere la completa illuminazione. Presto la sua fama si diffuse e molta gente inizi\u00f2 a cercarlo per ascoltare i sublimi canti per mezzo dei quali esprimeva la sua realizzazione.\nContinu\u00f2 a condurre una vita molto semplice, impartendo insegnamenti ad una cerchia ristretta di ventuno discepoli: otto \"maggiori\" e tredici \"minori\".\nI suoi discepoli pi\u00f9 importanti furono: Je Gampopa, Rechungpa, Shiwa Od Repa, Sewan Repa, Ngang Dzong Changchub Gyalpo, Khyra Repa, Drigom Repa e Sangye Kyab Repa.\nMor\u00ec all'et\u00e0 di 84 anni nel quattordicesimo giorno dell'ultimo dei tre mesi invernali dell'anno della Lepre di Bosco [1135 d.C.], all'alba.\nFilmografia su Milarepa e altre rappresentazioni.\nNel 1974, Liliana Cavani fu regista di un film sulla vita di Milarepa.\nNel 2007, il regista bhutanese Neten Chokling ha diretto un film riguardante la prima parte della vita di Milarepa, prima del suo incontro col Buddhismo e con Marpa.\nL'alpinista ed esploratore Reinhold Messner, che ha definito Milarepa il suo \"eroe\", gli ha dedicato una stanza nel Castel Juval dove vive, dove sono raccolte diverse antiche rappresentazioni pittoriche del religioso."}
{"id": "40965", "revid": "1705737", "url": "https://it.wikipedia.org/wiki?curid=40965", "title": "Alaska", "text": "LAlaska (pron. ; in inglese , ), italianizzata in Alasca (in aleutino \"Alax\u0302sxax\u0302\"; in inupiaq \"Alaasikaq\"; in alutiiq \"Alas'kaaq\"; in tlingit \"An\u00e1aski\"; ), \u00e8 uno Stato federato degli Stati Uniti d'America. Situato nella estremit\u00e0 nordoccidentale del continente nordamericano \u00e8 separato da qualsiasi altro stato degli USA, confina a est con il Canada ed \u00e8 bagnato a nord dal Mar Glaciale Artico e a sud dall'oceano Pacifico; a ovest lo stretto di Bering lo separa dalla \u010cukotka, nella regione storica della Siberia. \nCon \u00e8 lo Stato pi\u00f9 grande degli Stati Uniti ma, visto il clima rigido, \u00e8 scarsamente popolato: nel 2019 la popolazione dello Stato era di abitanti; il dato lo rende il 47\u00ba stato per popolazione. Circa la met\u00e0 di questi abitanti vive nell'area metropolitana di Anchorage, centro principale dello Stato. L'economia dell'Alaska \u00e8 dominata dalle riserve di petrolio, gas naturale e dall'industria della pesca, risorse di cui dispone in abbondanza. Anche il turismo occupa una parte significativa dell'economia.\nAnche se era stato occupato per migliaia di anni dalle popolazioni indigene, dal XVIII secolo in poi le potenze europee considerarono il territorio dell'Alaska pronto per essere sfruttato. Gli Stati Uniti acquistarono l'Alaska dalla Russia il 30 marzo 1867, per 7,2 milioni di dollari (120 milioni di dollari al netto dell'inflazione), a circa due centesimi per acro (). L'area ha attraversato diversi cambiamenti amministrativi prima di essere organizzata come un territorio l'11 maggio 1912. \u00c8 stato ammesso come 49\u00ba Stato degli Stati Uniti d'America il 3 gennaio 1959.\nStoria.\nI primi abitanti dell'Alaska furono quei popoli che durante le ere glaciali raggiunsero l'America attraverso lo stretto di Bering, reso percorribile grazie all'aumento delle acque ghiacciate. Furono tra questi i progenitori delle varie trib\u00f9 amerindie dello Stato, ma \u00e8 da ricordare che il passaggio fu sfruttato da tutti i progenitori delle civilt\u00e0 precolombiane. Successivamente altre popolazioni, come gli Inuit e gli Aleutini, raggiunsero l'Alaska dal continente asiatico, probabilmente via mare. Fino all'Ottocento alcune comunit\u00e0 aleutine e inuit vivevano nell'Estremo Oriente russo, e ancora oggi i discendenti degli aleutini e degli inuit vivono nel nord della Kam\u010datka.\nIn realt\u00e0 dunque l'America non fu mai completamente isolata dall'Asia, e veniva continuamente raggiunta dalle popolazioni nomadi dell'estremo est asiatico. Il primo europeo a raggiungere l'Alaska fu il danese Vitus Bering, che esplor\u00f2 via mare, per conto dell'Impero russo, la zona sino al monte Saint Elias (1747).\nNel corso del Settecento, alle rivendicazioni spagnole sull'Alaska fece seguito un viaggio esplorativo del navigatore italiano al servizio iberico Alessandro Malaspina, che aveva cercato un passaggio a nord-ovest partendo dal Messico. Questa spedizione, che il capitano di fregata prima e di vascello poi Malaspina comandava in qualit\u00e0 di commodoro, produsse una notevole mole di dati geografici, etnografici, botanici, naturalistici, geologici, e antropologici; questi lavori non sono ancora stati completamente pubblicati.\nAmerica russa.\nIn seguito il territorio fu annesso all'Impero russo, che tuttavia lo colonizz\u00f2 solo marginalmente (l'attivit\u00e0 principale allora era la caccia alle lontre, alle foche e ad altri animali da pelliccia). Di fatto la regione divenne zona di commercio delle pellicce per le compagnie commerciali russe \"Selikov\" e \"Golicov\" che ebbero come base Kodiak dal 1784. Nel 1799 fu fondata la Compagnia russo-americana, autorizzata dallo zar Paolo I a commerciare fino al 52\u00ba parallelo nord. La regione rimase emarginata dalla vita politica ed economica dell'Impero russo: la maggior parte dei pochi russi che si trasferivano in Alaska preferiva tornare in Russia dopo essersi arricchita.\nLa colonizzazione russa dell'Alaska si scontr\u00f2 con altri due colonialismi: quello britannico e soprattutto quello spagnolo. Inoltre i Russi cercarono di estendere il loro dominio anche pi\u00f9 a sud, con il tentativo di installare una colonia in California durante gli anni dieci del XIX secolo: il progetto non ebbe esito positivo e innervos\u00ec notevolmente le cancellerie spagnole.\nIl commercio con i nativi americani non era sempre pacifico, anzi molto spesso era basato sui ricatti degli europei nei confronti dei nativi, che rispondevano attaccando alcune piccole concessioni russe, con uno stato di guerra latente che si protraeva anche dopo la fine degli scontri. I nativi furono per\u00f2 definitivamente sconfitti verso la fine degli anni quaranta del XIX secolo. Ag\u00ec come pacificatore dei conflitti l'attivit\u00e0 dei missionari ortodossi, che riuscirono sia a convertire molti nativi, sia a convincere il governo locale russo a limitare le attivit\u00e0 di saccheggio, ruberia e repressione armata nei confronti degli indigeni.\nAcquisto dell'Alaska.\nNel 1867 gli Stati Uniti acquistarono l'Alaska dalla Russia per , (poco pi\u00f9 di ). L'acquisto, passato alla storia con il nome di \"Alaska Purchase\", fu gestito dal segretario di Stato William H. Seward e venne ratificato dal Senato degli Stati Uniti il 9 aprile 1867. Il passaggio di sovranit\u00e0 avvenne il 18 ottobre dello stesso anno. Il fatto non entusiasm\u00f2 molto l'opinione pubblica statunitense di allora, che considerava l'Alaska un territorio inospitale e del tutto inutile (venne soprannominata \"Follia di Seward\" e \"Ghiacciaia di Seward\"). Ogni anno l'ultimo luned\u00ec di marzo si ricorda l'avvenimento con il \"Seward's Day\" e il 18 ottobre con l\"'Alaska Day\".\nNel 1884 divenne un distretto dell'Oregon. Nel 1898 in Alaska venne scoperto l'oro: questo fatto provoc\u00f2 una vera e propria invasione di cercatori d'oro, tra cui anche lo scrittore Jack London, e di conseguenza anche la colonizzazione del territorio. Altro oro venne scoperto nel vicino Klondike, territorio canadese, e l'Alaska fu utilizzata come base di partenza per i cercatori, e questo favor\u00ec la crescita delle prime citt\u00e0 e delle prime strade nell'entroterra della regione sud-orientale, come collegamento verso lo Yukon.\nDivenuto Stato associato nel 1912, il 7 luglio 1958 il presidente Eisenhower firm\u00f2 l\"'Alaska Statehood Act\" che rese l'Alaska uno Stato degli USA a tutti gli effetti, entrando nell'Unione come il 49\u00ba stato il 3 gennaio 1959.\nNel 1968 fu scoperto il pi\u00f9 grande giacimento di petrolio e di gas naturale di tutto il Nordamerica, sfruttato pienamente a partire dal 1977, quando un oleodotto lungo circa colleg\u00f2 i giacimenti al porto di Valdez.\nNel 1976 fu creato l\"'Alaska Permanent Fund\", un fondo che investe una porzione delle entrate minerarie dello stato, incluse le entrate del Trans-Alaskan Pipeline System, a beneficio di tutte le generazioni di Alaskani. Al giugno 2003, il valore del fondo ammontava a 24 miliardi di dollari.\nSi \u00e8 proposto pi\u00f9 volte di realizzare un ponte o un tunnel attraverso lo stretto di Bering (), ma sia per ragioni economiche sia per ragioni strategico-militari questa idea non \u00e8 mai stata portata avanti.\nGeografia.\nGeografia fisica.\nL'Alaska \u00e8, con le Hawaii, l'unico Stato a non trovarsi tra i quarantotto stati contigui degli Stati Uniti d'America. Inoltre l'Alaska \u00e8 lo stato pi\u00f9 esteso degli Stati Uniti (oltre ).\nRegioni dell'Alaska.\nLa geografia dello Stato pu\u00f2 essere schematizzata attraverso una suddivisione in regioni:\nGhiacciai.\nIn Alaska si trovano numerosi ghiacciai, di seguito i maggiori in elenco alfabetico Ghiacciaio Baker, Ghiacciaio Barry, Ghiacciaio Billings, Ghiacciaio Burns, Ghiacciaio Cap, Ghiacciaio Cascade, Ghiacciaio Cataract, Ghiacciaio Coxe, Ghiacciaio Exit, Ghiacciaio Explorer, Ghiacciaio Margerie, Ghiacciaio Godwin, Ghiacciaio Gulkana, Ghiacciaio Harriman, Ghiacciaio Holgate, Ghiacciaio Hubbard, Ghiacciaio Knik, Ghiacciaio Learnard, Ghiacciaio Matanuska, Ghiacciaio Mendenhall, Ghiacciaio Nelchina, Ghiacciaio Nenana, Ghiacciaio Northwestern, Ghiacciaio dell'Orso, Ghiacciai Penniman, Ghiacciaio Pigot, Ghiacciaio Portage, Ghiacciaio Rainy, Ghiacciaio Serpentine, Ghiacciaio Spencer, Ghiacciaio Stairway, Ghiacciaio Surprise, Ghiacciaio Taku, Ghiacciaio Tazlina, Ghiacciaio Tebenkof, Ghiacciaio Trail (Alaska), Ghiacciaio Vassar, Ghiacciaio Worthington\nIsole.\nGrazie anche alle numerose isole, le coste dell'Alaska superano i di lunghezza. La serie di isole che si estende a ovest della punta sudoccidentale dell'Alaska \u00e8 nota come l'arcipelago delle Aleutine. Molte di queste isole ospitano vulcani attivi: per esempio, il monte Shishaldin () sull'isola di Unimak. La serie di vulcani raggiunge Mount Spurr, a ovest di Anchorage, sulla terraferma.\nMontagne.\nIn Alaska si trova il monte Denali, la montagna pi\u00f9 alta di tutto il Nordamerica, metri s.l.m.\nIdrografia.\nNumerosi sono i fiumi e i laghi, tra questi ce ne sono pi\u00f9 di tre milioni con una superficie di almeno 8 ettari. Gran parte del territorio dell'Alaska \u00e8 gestito dal governo federale come foresta nazionale, parco nazionale, e rifugio naturale nazionale. Vi sono luoghi in Alaska che sono comune terreno pubblico demaniale (terreno del BLM) ma che sono probabilmente pi\u00f9 spettacolari di molti parchi nazionali nei 48 stati.\nMolti dei parchi statali dell'Alaska sarebbero parchi nazionali se fossero in altri stati.\nIn gran parte dell'Alaska i servizi sono gestiti dalle cosiddette \"ANCSA corporations\"; le tredici pi\u00f9 importanti operano a livello regionale, mentre ne esistono dozzine di locali.\nClima.\nL'Alaska ha un clima freddo che per\u00f2 si pu\u00f2 suddividere in quattro aree:\nIn Alaska sono state registrate temperature da record come il gi\u00e0 citato primato di Prospect Creek, Fairbanks , Chandalar , Fort Yukon e Barrow .\nEffetti del cambiamento climatico.\nL'Alaska \u00e8 una delle regioni del mondo in cui il riscaldamento globale \u00e8 pi\u00f9 evidente. Secondo i rapporti di Berkeley Earth, la temperatura media in Alaska \u00e8 aumentata di circa tra il 1970 e il 2005. A causa della crisi climatica, gli incendi boschivi nelle aree forestali boreali hanno raggiunto livelli di scala e frequenza in Alaska che non sono stati raggiunti per almeno anni. Nel 2019 l'Alaska \u00e8 stata colpita, al pari di Siberia e Groenlandia, da vasti incendi boschivi, causati da un riscaldamento anomalo delle zone artiche.\nOrigini del nome.\nIl toponimo \"Alaska\" \u00e8 derivato dalla parola \"alaxsxaq\" che ha come significato \u00abgrande paese\u00bb o \u00abterraferma\u00bb nella lingua degli Aleutini o \"Unangan\" (come essi si chiamavano nella propria lingua).\nIl soprannome dell'Alaska \u00e8 \"The Last Frontier\" (usato anche nelle targhe automobilistiche), e l'animale scelto come simbolo dello Stato \u00e8 l'alce.\nSociet\u00e0.\nEvoluzione demografica.\nSecondo il censimento del 2010 la popolazione dell'Alaska \u00e8 cos\u00ec divisa etnicamente:\nLingue.\nDal 2014 lo Stato ha ventuno lingue ufficiali. Sono l'inglese e venti lingue indigene: l'inupiaq, lo yupik siberiano centrale, lo yupik dell'Alaska centrale, l'alutiiq, l'unangan, il dena\u2019ina, il deg hit\u2019an, l'holikachuk, il koyukon, il kolchan, il gwich\u2019in, il tanana, il alto tanana, il tanacross, l'h\u00e4n, l'ahtna, l'eyak, il tlingit, l'haida, il tsimshian.\nLa lingua pi\u00f9 parlata \u00e8 l'inglese, dall'89,7% della popolazione. Il 5,2% \u00e8 ripartito tra le lingue indigene ancora vive; segue lo spagnolo con il 2,9%.\nReligione.\nL'Alaska, cos\u00ec come gli Stati del nord Pacifico, \u00e8 tra i meno religiosi degli Stati Uniti. Secondo i dati raccolti dall'American Religious Identification Survey, le confessioni religiose sono cos\u00ec suddivise:\nLa relativamente elevata percentuale di ortodossi \u00e8 dovuta alla colonizzazione russa e all'opera missionaria condotta tra gli indigeni aleutini.\nCitt\u00e0 e cittadine importanti.\nLa citt\u00e0 pi\u00f9 popolosa dell'Alaska \u00e8 Anchorage, con una popolazione di abitanti (censimento 2018 Anchorage Municipality, Alaska American FactFinder).\nLa lista delle citt\u00e0 pi\u00f9 estese (superficie del territorio municipale) degli Stati Uniti vede tre citt\u00e0 dell'Alaska ai primi tre posti: nell'ordine Sitka, Juneau e Anchorage (Jacksonville in Florida occupa il quarto posto in questa lista).\nProblematiche.\nTra i problemi della popolazione dell'Alaska bisogna ricordare l'alcolismo, causato soprattutto dall'isolamento di alcune comunit\u00e0, dai lunghi periodi di buio invernale, dalle difficolt\u00e0 negli spostamenti. In alcune zone l'alcol \u00e8 addirittura vietato. L'alcolismo genera altri problemi come l'alto numero di suicidi, le violenze domestiche e la \"sindrome alcolica fetale\" nei bambini dovuta all'abuso di alcol da parte di donne in gravidanza, che genera nei bambini disfunzione in alcuni organi, basso peso alla nascita, ritardo nello sviluppo, e in alcuni casi epilessia.\nLa condizione di essere \"terra di frontiera\", con limitate regole etiche e fortissimi interessi economici in ballo e, per i critici, anche con scarsi controlli, ha portato come conseguenza a diversi fenomeni di \"disinvoltura economico-politica\" nel paese, con casi di corruzione, sperpero, e finanziamenti ritenuti clientelari, (buona parte del territorio sconfinato \u00e8 di diretta competenza statale, ed \u00e8 stato ampiamente e interessatamente concesso a grandi societ\u00e0 private). \u00c8 emblematica la figura del senatore Theodore Stevens (Zio Ted) coinvolto per decenni in tali generose concessioni; il ripetersi di tali fenomeni ha prodotto la definizione per l'Alaska, da parte degli altri Stati dell'Unione, di luogo della corruzione, e dello sperpero dei beni di propriet\u00e0 comune. Nonostante la politica attuale dell'Alaska cerchi di limitare questi fenomeni, la consuetudine degli altri Stati dell'Unione di citare l'Alaska come luogo di eventi di questo tipo \u00e8 ancora molto presente.\nL'Alaska \u00e8 l'unico stato degli Stati Uniti, fatta eccezione per il Colorado, in cui \u00e8 consentito il possesso per uso personale di circa 30 grammi di marijuana.\nEconomia e lavoro.\nNel 2007 il prodotto interno lordo dell'Alaska \u00e8 stato di 44 miliardi di $, che lo pone al 45\u00ba posto fra i 50 stati. Il reddito pro capite per l'anno 2007 \u00e8 stato di (15\u00ba negli Stati Uniti).\nL'economia dell'Alaska ha come pilastri la pesca e l'estrazione di petrolio e gas naturale. Se un tempo la prima era predominante (salmoni, aringhe, merluzzi) ora \u00e8 la seconda ad essere la principale fonte di ricchezza dello stato.\nLa pesca occupa un importante ruolo nell'economia dell'Alaska, e fornisce un ampio surplus destinato all'esportazione.\nIn campo agricolo, a causa delle difficili condizioni climatiche, si coltivano prodotti piuttosto resistenti (patate, orzo e avena) e l'allevamento \u00e8 penalizzato dal fatto che i pascoli sono inutilizzabili per quasi otto mesi all'anno. Per questi motivi la produzione di latte e latticini, bestiame, verdure e vivai \u00e8 appena sufficiente per il fabbisogno interno, perci\u00f2 gran parte dei generi alimentari sono importati da regioni del mondo pi\u00f9 adatte all'agricoltura. Pi\u00f9 fiorenti sono gli allevamenti di animali da pelliccia e renne.\nLe foreste, forniscono ottimo legname destinato alla costruzione di mobili e all\u2019edilizia, come abeti, cedri, betulle.\nAnche le attivit\u00e0 industriali sono ridotte e si limitano alla lavorazione del pesce, del legname e alla raffinazione del petrolio perci\u00f2 anche i prodotti non alimentari sono in gran parte importati. I costi delle importazioni sono molto elevati a causa delle spese di trasporto e questo contribuisce a tenere alto il costo della vita nonostante i sussidi governativi per gli abitanti dello Stato.\nGran parte degli abitanti lavora per il governo o nel campo dell'estrazione e del trasporto delle risorse naturali: petrolio greggio, gas naturale, carbone, oro, metalli preziosi, zinco e altri minerali, legname e prodotti in legno. Un altro settore di impiego \u00e8 in ambito militare a causa delle molte basi militari presenti nello stato.\nIl settore turistico \u00e8 poco sviluppato ma in crescita per via della spettacolarit\u00e0 dei paesaggi naturali e per possibilit\u00e0 di effettuare escursioni anche grazie all'ausilio degli spostamenti in treno effettuati dalla \"Alaska Railroad\" e alle numerose crociere che fanno tappa nei maggiori porti. Apprezzate dai turisti sono poi le escursioni fatte sulle slitte trainate dai cani, molto usate in passato soprattutto durante l'epoca della corsa all'oro. Di questo mezzo di trasporto esistono importanti gare: molto popolare \u00e8 quella che si svolge a marzo per 1850\u00a0km tra Anchorage e Nome, la \"Iditarod Trail Sled Dog Race\" per ricordare l'impresa compiuta nel 1925 quando delle slitte riuscirono a raggiungere il piccolo villaggio di Nome per portare le medicine per combattere un'epidemia.\nIn Alaska le comunicazioni sono assicurate in diverse maniere. La rete stradale non \u00e8 molto sviluppata a causa della scarsit\u00e0 della popolazione, delle grandi distanze e della natura del suolo, per gran parte dell'anno ricoperto da ghiaccio o neve o formato da permafrost. Le strade sono presenti soprattutto nella parte meridionale dello Stato, la ferrovia dell'Alaska unisce le citt\u00e0 principali e lo stato al Canada. La capitale dello Stato non \u00e8 collegata da strade e si pu\u00f2 raggiungere solo tramite aerei o navi.\nSulla costa del Pacifico, molte localit\u00e0 usufruiscono di un servizio navale per merci e passeggeri. Ancor pi\u00f9 diffuso \u00e8 il trasporto aereo, molte sono le linee aree locali e molto utilizzati sono gli idrovolanti che atterrano sui numerosi laghi."}
{"id": "40983", "revid": "125259511", "url": "https://it.wikipedia.org/wiki?curid=40983", "title": "Giuseppe Rensi", "text": "Tenne la cattedra di filosofia morale all'Universit\u00e0 di Genova.\nBiografia.\nStudi.\nFrequent\u00f2 il liceo a Verona, manifestando interesse per la filosofia. Si iscrisse all'Universit\u00e0 di Padova, poi pass\u00f2 a Roma, dove si laure\u00f2 in Giurisprudenza nel 1893, esercitando poi con successo la professione di avvocato a Verona.\nAttivit\u00e0 politica.\nIscrittosi al Partito Socialista Italiano, si rec\u00f2 a Milano per assumere, appena ventiquattrenne, la direzione del giornale \"La lotta di classe\", collaborando assiduamente anche alla turatiana \"Critica Sociale\" e alla \"Rivista popolare\" diretta da Napoleone Colajanni. A seguito delle misure repressive adottate dal governo del generale Luigi Pelloux e per sfuggire alla condanna del Tribunale Militare per aver preso parte ai moti operai milanesi del 1898, stroncati dall'esercito con la strage del generale sabaudo Fiorenzo Bava Beccaris, il giovane pubblicista fu costretto a cercare rifugio in Svizzera.\nEsilio in Svizzera.\nIl soggiorno nel Cantone Ticino dur\u00f2 ben dieci anni. Ivi conobbe e spos\u00f2 Lauretta Perucchi, da cui ebbe due figlie, Adalgisa, che entrer\u00e0 tra le Figlie di San Francesco di Sales con il nome di Suor Maria Grazia, ed Emilia, autrice di numerosi saggi. Naturalizzato svizzero nel 1903, divenne il primo deputato socialista del Gran Consiglio del Canton Ticino. Frutto dell'esperienza ticinese fu la pubblicazione de \"Gli \u00abAnciens R\u00e9gimes\u00bb e la \u00abdemocrazia diretta\u00bb\" (1902), in cui difendeva il principio della democrazia diretta del sistema istituzionale svizzero. Rensi collabor\u00f2 con numerosi articoli ai fogli radicali \"Il Dovere\" di Bellinzona, la \"Gazzetta Ticinese\" e \"L'Azione\" di Lugano, nonch\u00e9 alla rivista socialista e pacifista \"Coenobium\", fondata a Lugano da Enrico Bignami, di cui divenne redattore capo.\nRientro in Italia.\nRientr\u00f2 in Italia nel 1908 per stabilirsi a Verona e riaprire lo studio di avvocato, dedicandosi nel contempo agli studi filosofici dai quali si sentiva sempre pi\u00f9 attratto. Nel 1911, a seguito della campagna libica, vi fu la rottura col partito socialista, poich\u00e9 egli si era schierato con l'interventismo di Leonida Bissolati. Nell'anno successivo pubblicava \"Il fondamento filosofico del diritto\"; nel 1914 altri due volumi: \"Formalismo e amoralismo giuridico\" e \"La trascendenza: studio sul problema morale\", ove sviluppava un neo-idealismo trascendente, influenzato dal pensiero di Josiah Royce. Con questi saggi etico-giuridici pot\u00e9 conseguire la libera docenza di filosofia morale all'Universit\u00e0 di Bologna, iniziando la carriera universitaria. Fu incaricato di filosofia del diritto presso la libera Universit\u00e0 di Ferrara, vincendo poi il concorso per la cattedra di filosofia morale all'Istituto Superiore di Magistero di Firenze, ove rimase dal 1914 al 1916; pass\u00f2 quindi all'Ateneo di Messina dove ebbe colleghi Concetto Marchesi, Eugenio Donadoni ed Emanuele Sella. Nel 1918 si stabil\u00ec definitivamente a Genova, ricoprendo la cattedra di filosofia morale dell'ateneo.\nLa prima guerra mondiale.\nL'esperienza della prima guerra mondiale mand\u00f2 in crisi le sue convinzioni idealistiche, conducendolo verso lo scetticismo, la cui prima formulazione sono i \"Lineamenti di filosofia scettica\" del 1919. In quell'opera Rensi sosteneva che la guerra aveva distrutto la fede ottimistica nell'universalit\u00e0 della ragione, sostituendola con lo spettacolo tragico della sua \"pluriversalit\u00e0\", vale a dire dell'irriducibile conflittualit\u00e0 dei diversi punti di vista. Espose nella \"Filosofia dell'autorit\u00e0\" (1921) la traduzione politica di questa concezione: poich\u00e9 tutti i punti di vista politici sono sullo stesso piano, quello che andr\u00e0 al potere lo far\u00e0 con un atto di forza, tacitando tutti gli altri punti di vista. In quest'opera si \u00e8 scorta una prima giustificazione dell'autoritarismo fascista.\nL'opposizione al fascismo.\nIl filosofo, tuttavia, dopo una prima simpatia per il fascismo nel periodo che va dal 1919 al 1922, ne divenne un fiero avversario quando Mussolini con metodi antidemocratici cominci\u00f2 a perseguire il disegno dittatoriale. Nel 1925 sottoscrisse il Manifesto degli intellettuali antifascisti di Benedetto Croce, pagando questa scelta con la sospensione, nel 1927, dalla cattedra di filosofia morale all'Universit\u00e0 di Genova. Prest\u00f2 il giuramento di fedelt\u00e0 al fascismo richiesto nel 1931 ai docenti delle universit\u00e0 italiane, per \"attaccamento alla cattedra\", ma questa firma sar\u00e0 per lui un \"cruccio costante\". Nonostante ci\u00f2 venne arrestato insieme alla moglie e rinchiuso in carcere. Solo un abile stratagemma escogitato dall'amico e collega Emanuele Sella, che aveva pubblicato sul \"Corriere della Sera\" il necrologio del filosofo, diffondendo cos\u00ec la falsa notizia della sua morte, indusse il duce a rimettere prontamente in libert\u00e0 i coniugi Rensi. Il dittatore temeva l'ondata di sdegno sollevatasi nel paese e all'estero per i metodi oppressivi del regime. Nel 1934, per la sua coerenza agli ideali di libert\u00e0, Rensi sub\u00ec il definitivo allontanamento dalla cattedra e, fino alla sua scomparsa, fu comandato, da vigilato speciale, presso il centro bibliografico dell'ateneo genovese, per la compilazione della biografia ligure. Nonostante il doloroso distacco dalla scuola dove aveva insegnato per diciassette anni, continu\u00f2 la sua attivit\u00e0 filosofica e letteraria, pubblicando in quegli anni alcune fra le sue opere pi\u00f9 significative, e collaborando al quotidiano socialista genovese \"Il Lavoro\", l'unico foglio che accoglieva testi di personalit\u00e0 che non avevano fatto atto di sottomissione al fascismo.\nLa morte.\nFu ricoverato il 9 febbraio 1941 all'Ospedale Galliera mentre infuriava il bombardamento della flotta inglese sulla citt\u00e0, per essere operato d'urgenza. Tuttavia l'azione militare danneggi\u00f2 alcune sale dell'edificio e i medici dovettero rinviare l'intervento, una fatalit\u00e0 che non lasci\u00f2 scampo a Rensi, che mor\u00ec il 14 febbraio. Ai funerali pochi amici ed ex allievi poterono seguire per breve tratto il carro funebre. La polizia, che aveva vietato quest'ultimo devoto omaggio, disperse il funerale, schedando alcuni discepoli. Rensi, anche morto, turbava il potere. Sulla tomba nel Cimitero monumentale di Staglieno un'epigrafe riassume uno stile di vita ed esprime il suo dissenso, la sua resistenza e indipendenza intellettuale: \u00ab\"Etsi omnes, non ego\"\u00bb (Anche se tutti, non io).\nFilosofia.\nIl suo pensiero si \u00e8 sviluppato, dopo l'approdo allo scetticismo, in un primo tempo in direzione del realismo e del materialismo critico. Un realismo materialistico quindi, che egli considerava derivato (con una certa libert\u00e0 interpretativa) dallo stesso pensiero kantiano. Egli arriv\u00f2 ad ipotizzare che Kant avesse potuto pensare alla \"cosa in s\u00e9\" come a una pi\u00f9 nascosta essenza materiale delle cose stesse.\nIn generale si pu\u00f2 dire che la filosofia di Rensi non sia esente da paradossi concettuali e da mutamenti continui, che lo hanno portato a cadere in alcune contraddizioni e incoerenze. Ma va anche considerato che al di sopra di esse a dominare \u00e8 comunque un forte pessimismo, che non \u00e8 solo esistenziale, ma anche gnoseologico: sia il mondo, sia la mente umana sono irrazionali.\nPer esempio, egli ha sostenuto che siccome la filosofia ha una storia che si snoda nel tempo, ci\u00f2 significa che un pensiero vero e unico non pu\u00f2 esistere e che perci\u00f2 nel suo procedere ed evolvere essa nega continuamente s\u00e9 stessa. \nRensi, contro l'idealismo di Gentile allora imperante, che considerava la storia una realizzazione progressiva dello spirito e della ragione, ha una visione negativa della storia, come assurdo, caso e vana ripetizione.\nLa sua critica della religione si sviluppava poi in un'aperta apologia dell'ateismo, che egli proclam\u00f2 e sostenne sino al 1930 circa. Sembra quasi di poter cogliere uno dei tratti dell'ateismo filosofico rensiano nella postfazione al \"Sopra lo amore\" di Marsilio Ficino. Ficino nel suo scritto proponeva una visione dell'amore come amore eterno di Dio che a Dio ritorna come desiderio di ogni grado ontologico di ritornare al bene e al Tutto. Rensi, nella sua postfazione, propone una nuova interpretazione di questa tipica teologia platonica, vedendo nell'amore ipotizzato da Ficino in realt\u00e0 un preludio a quelle che diventeranno due tra le pi\u00f9 influenti correnti filosofiche nell'Europa dell'800: l'idealismo e il volontarismo. L'amore come totalit\u00e0 dei diversi, o come volont\u00e0 nelle vesti di matrice essenziale del tutto, mette da parte il bisogno di un dio buono e trascendente e sussurra l'ipotesi di un ateismo filosofico, forse professato tra le righe dai pi\u00f9 celebri filosofi credenti.\nIn quanto spirito profondamente problematico e inquieto, Rensi fin\u00ec per\u00f2 per approdare a un forte pessimismo ontologico ed esistenziale, che lo spinse verso derive spiritualistiche, forse latenti nelle sue riflessioni fin dalle origini. Esse trovano espressione chiara solo nell'ultima fase del suo pensiero, attestate in particolare dalle \"Lettere spirituali\" (uscite postume nel 1941). In quest'opera, come anche nella \"Morale come pazzia\" (anch'essa postuma) Rensi delinea una sorta di mistica dei valori e un'etica concepita come l'azzardo dell'uomo che scommette sul bene in un universo cieco e indifferente.\nLe tre fasi.\nNella sua \"Autobiografia intellettuale\" (1939) egli suddivide in tre periodi l'evoluzione del suo pensiero: un primo caratterizzato dal misticismo idealistico, un secondo da un relativismo scettico materialistico e ateo, un terzo dal misticismo spiritualistico come ultimo approdo del suo pensiero.\nIl primo periodo si sviluppa fino al 1916 e si tratta di un misticismo di tipo platonico, in cui sono presenti anche elementi di San Paolo e di Malebranche. In tale periodo scrive \"Le Antinomie dello spirito\" (1910), \"Sic et Non. Metafisica e poesia\" (1911), \"La trascendenza. Studio sul pensiero morale\" (1914).\nIl secondo periodo nasce dal suo sconcerto di fronte alle violenze della guerra e lo porta alla negazione di qualsiasi razionalit\u00e0 della realt\u00e0. Egli pensa infatti che se gli uomini ricorrono sistematicamente alla violenza per risolvere i loro conflitti questo significa che la ragione in s\u00e9 non esiste, e che si tratta dell'illusione dell'uomo di pensare che si possa dare ordine al caos. L'irrazionalit\u00e0 della realt\u00e0 si trova espressa in \"Lineamenti di filosofia scettica\" (1919), \"La filosofia dell'autorit\u00e0\" (1920), \"La scepsi estetica\" (1920), \"Polemiche antidogmatiche\" (1920), \"Interiora rerum\" (1924), \"Realismo\" (1925), \"Apologia dell'ateismo\" (1926), \"Le aporie della religione\" (1932).\nIl secondo periodo \u00e8 altres\u00ec caratterizzato da un avvicinamento al positivismo materialistico e dal rifiuto dell'idealismo di Croce e di Gentile. In esso va registrata anche una rivisitazione del panteismo di Spinoza, che Rensi interpreta alla maniera dei teologi cristiani, quindi come ateistico perch\u00e9 avrebbe negato il Dio personalizzato dei monoteismi. Egli pensava anche di realizzare una sintesi di scetticismo e realismo, perch\u00e9 se solo la scepsi \u00e8 il modo reale e utile di porsi di fronte al mondo, essa \u00e8 anche l'unica verit\u00e0 possibile. Si tratta anche del momento di punta del nichilismo rensiano, perch\u00e9 si afferma che siccome l'unica cosa certa e stabile \u00e8 la morte, ed essa \u00e8 il \"nulla\", solo il nulla possiede una verit\u00e0.\nNell'ultimo periodo prevale una forma di misticismo che non sorge, per\u00f2, improvvisamente, essendo gi\u00e0 chiaramente presente nelle opere maggiormente influenzate dallo scetticismo. Quest'ultimo fu, infatti, sempre sollecitato da un'innata e profonda religiosit\u00e0, sicch\u00e9 non stupisce che il filosofo si apra alla voce del divino, poich\u00e9 egli cerca nella negazione assoluta un criterio positivo che consenta la negazione stessa. A questo periodo appartengono: \"Critica della morale\" (1935), \"\"Critica dell'amore e del lavoro\" (1935), \"Paradossi di estetica e dialoghi dei morti\" (1937), \"Frammenti di una filosofia dell'errore, del dolore, del male e della morte\" (1937), \"La filosofia dell'assurdo\" (1937) e \"Autobiografia intellettuale\" (1939).\nIsolato in vita nel mondo filosofico italiano, nel quale dominava il neo-idealismo crociano-gentiliano, Rensi trov\u00f2 la comprensione di pochi intellettuali a lui affini, come Adriano Tilgher ed Ernesto Buonaiuti. \u00c8 stato quest'ultimo a creare per Rensi la formula dello \"scettico credente\", che in forme diverse ha dominato i pochi studi sul suo pensiero. Solo recentemente, soprattutto grazie agli studi di Nicola Emery, il pensiero rensiano ha trovato la collocazione nell'ambito del nichilismo europeo.\nPer alcuni tale collocazione resta comunque riduttiva rispetto alla vastit\u00e0 del pensiero di Rensi, che andrebbe ancora approfondito. La trascuratezza nei suoi confronti sta nel fatto che la cultura italiana \u00e8 stata a tutto il XX secolo dominata dall'idealismo e dall'esistenzialismo, collegati ad una dottrina cristiana invadente ed impregnante il mondo accademico.\nPensiero politico.\nLegato alla cultura socialista, fin dalla giovane et\u00e0, il pensiero politico di Rensi si caratterizza per una certa dose di eclettismo e per una forte componente umanitaria, distante dal materialismo storico marxiano e riconducibile, pi\u00f9 agilmente, nel novero dei pensatori vicini al socialismo utopista. Se durante l'attivit\u00e0 politica in Italia aderisce all'idea della lotta di classe, l'esperienza svizzera lo porta a riconsiderare tale concezione dei rapporti di forza nella storia, ridimensionandone la portata. Nel pensiero rensiano, infatti, l'antagonismo tra proletariato e borghesia sarebbe circoscrivibile ad alcune realt\u00e0 contingenti e non costituirebbe un'invariante delle relazioni socio-politiche dell'intero Occidente. E se, da un lato, il suo realismo politico lo porta ad apprezzare le teorie elitiste del conservatore Gaetano Mosca, dall'altro, la matrice umanitaria e socialista emerge nell'esaltazione degli istituti della democrazia diretta, caratterizzanti il sistema costituzionale americano e quello svizzero, considerati come gli unici in grado di far emergere la volont\u00e0 popolare e di permettere l'emancipazione delle classi lavoratrici. L'elogio dei regimi federalisti appena citati, e il contingente recupero del pensiero di Cattaneo sono sintomatici di un altro aspetto dell'orizzonte culturale di Rensi: la feroce critica dell'istituto monarchico, (tanto nell'accezione assolutista, quanto in quella temperata del costituzionalismo borghese ottocentesco), appannaggio di una vicinanza con il programma del Partito Repubblicano Italiano. Vicinanza che si concretizza nello stretto legame, culturale e amicale, con Arcangelo Ghisleri. Con l'esponente repubblicano, in particolare, Rensi condivide il pessimismo storico verso il Risorgimento, la disapprovazione intransingente del ruolo, ritenuto ambiguo e ostile al riscatto sociale del proletariato, della casa regnante dei Savoia e l'appartenenza alla Massoneria, poich\u00e9 Rensi fu iniziato il 13.12.1909 nella loggia di Verona \"Arena\", appartenente al Grande Oriente d'Italia, e divenne Maestro il 4.11.1910 .\nInfluenze.\n\"Atomi e vuoto e il Divino in me\", queste parole di Rensi hanno ispirato Michele Lobaccaro nella composizione della canzone \"Rosa di Turi\" dei Radiodervish."}
{"id": "40985", "revid": "729019", "url": "https://it.wikipedia.org/wiki?curid=40985", "title": "Isole Vergini", "text": "Le Isole Vergini sono un arcipelago nel Mar dei Caraibi, situate ad est di Porto Rico. Dal punto di vista fisico sono le estreme isole occidentali delle Piccole Antille, e formano il confine tra il Mar dei Caraibi e l'Oceano Atlantico.\nDal punto di vista politico, sono divise in una dipendenza degli Stati Uniti (le Isole Vergini americane) e una dipendenza del Regno Unito (le Isole Vergini britanniche). Le isole orientali dell'arcipelago portoricano, a causa della loro vicinanza geografica con le Isole Vergini, vengono comunemente chiamate con l'appellativo di Isole Vergini spagnole.\nStoria.\nCristoforo Colombo diede a questo arcipelago il nome di \"Sant'Orsola e le 11.000 Vergini\", ma ora esse vengono chiamate semplicemente \"Isole Vergini\". Nel 1555 Carlo V ne prese il possesso in nome del Sacro Romano Impero, ma nei secoli successivi l'arcipelago fu conteso tra spagnoli, inglesi, francesi, olandesi e danesi. Al termine di queste lotte le due isole pi\u00f9 occidentali divennero spagnole ed annesse alla vicina Porto Rico, quelle centrali divennero della Danimarca (che nel 1917 le vendette agli Stati Uniti per 25 milioni di dollari), infine quelle pi\u00f9 orientali divennero britanniche.\nInizialmente le Isole Vergini erano abitate da popolazioni caraibiche che furono spazzate via nel corso della colonizzazione e il loro posto venne preso quindi da popolazioni di origine africana, che coltivavano in condizioni di schiavit\u00f9 le piantagioni di canna da zucchero; ora le piantagioni non ci sono pi\u00f9, ma i discendenti di queste persone popolano ancora in maggioranza l'arcipelago, condividendo con la Giamaica e altri stati caraibici una cultura detta \"delle Indie occidentali\". Al giorno d'oggi la principale fonte di ricchezza \u00e8 il turismo; grazie all'assenza di tasse, molti grandi panfili vengono registrati e battono bandiera delle Isole Vergini, le quali sono infatti un paradiso fiscale, sede di numerose societ\u00e0 offshore.\nUna curiosit\u00e0 sta nel fatto che sia nelle Isole Vergini americane che nelle Isole Vergini britanniche la guida \u00e8 a sinistra (come nel Regno Unito), mentre l'unit\u00e0 monetaria \u00e8 il dollaro statunitense."}
{"id": "40989", "revid": "125940110", "url": "https://it.wikipedia.org/wiki?curid=40989", "title": "Carnia", "text": "La Carnia (: ; \"Cjargne\", \"Cjargna\" o \"Cjargno\" in Cjargnel, \"Karnien\" in tedesco) \u00e8 una regione storico-geografica prevalentemente montana, situata nella parte nord-occidentale della provincia di Udine, in Friuli, comprendente buona parte delle Alpi Carniche italiane con le sue valli alpine, i cui comuni, nell'ambito della regione autonoma Friuli Venezia Giulia, afferiscono amministrativamente tutti all'UTI della Carnia. Il centro principale e capoluogo amministrativo \u00e8 Tolmezzo.\nEtimologia.\nIl nome deriva dal prediale latino \"Carniacum\",\u00a0riferito alla popolazione dei\u00a0Carni, che domin\u00f2 l'intero\u00a0Friuli\u00a0fra V e II secolo a.C., e dal cui nome deriva anche il toponimo\u00a0\"Cargnacco\"; in epoca romana il territorio era parte della \"Carnorum Regio\" (la terra abitata dai Carni, descritta da Tito Livio), che probabilmente comprendeva l'odierno Friuli.\nGeografia fisica.\nConfini.\nUbicata nelle Alpi Carniche, in una zona a tratti impervia e dall'orografia piuttosto complessa e articolata, comprendente l'alto bacino del Tagliamento, confina:\nGeomorfologia.\nCostituita da fasce geologicamente differenziate, le montagne sono costituite da tre tipi di roccia, il calcare, la dolomia e la selce, ed \u00e8 attraversata dalle Alpi Carniche che si estendono dal Passo di Monte Croce di Comelico alla sella di Camporosso dove cominciano le Alpi Giulie, che si innalzano (nel versante italiano) tra il fiume Fella e l'alto Isonzo.\nLa Catena Carnica Principale (suddivisa in catena carnica occidentale e catena carnica orientale) costituisce a nord il confine con l'Austria, delimitata a sud-est dal torrente Pontebbana e, a monte di Pontebba, dal corso del Fella. A sud di tale catena si stagliano le Alpi di Tolmezzo (Alpi Tolmezzine Occidentali e Alpi Tolmezzine Orientali) con elevazioni in media inferiori, mentre ancora pi\u00f9 a sud si elevano le Prealpi Carniche e la relativa fascia montuosa. \nOrografia.\nIl monte Coglians (2.780\u00a0m) \u00e8 la vetta pi\u00f9 alta delle Alpi Carniche nonch\u00e9 la maggiore elevazione della regione, che assieme al vicino gruppo della Creta delle Cjanevate e al Mooskofel in territorio austriaco forma un imponente gruppo montuoso proprio sul confine con l'Austria\nLe altre maggiori cime della Carnia sono:\nValli.\nQuattro sono le valli principali, ognuna attraversata da un torrente da cui prendono il nome. Le valli assumono anche il nome di \"canale\" (\"cjan\u00e2l\"), sottolineando cos\u00ec la loro conformazione stretta e allungata (tra parentesi la denominazione in friulano):\naccanto a queste vi sono altre quattro valli di minor estensione:\nN.B. Ne \u00e8 esclusa la Val d'Aupa, nel territorio del comune di Moggio Udinese, che pur appartenendo alle Alpi Carniche, viene fatta rientrare per motivi storico-geografici nella zona del Canal del Ferro (bacino del Fella)\nCiascuna di queste e gli omonimi torrenti confluiscono nel fondovalle dove sorge Tolmezzo centro principale e capoluogo della Carnia.\nValichi alpini e prealpini.\nI principali valichi alpini stradali sono:\nIdrografia.\nIl fiume pi\u00f9 importante \u00e8 il Tagliamento, che nasce nei pressi dal Passo della Mauria in Veneto (comune di Lorenzago di Cadore) a 1.195 metri d'altitudine. Durante il suo lungo percorso attraverso la Carnia, il Tagliamento riceve l'acqua di 6 affluenti, provenienti tutti da sinistra, che danno il proprio nome alle omonime valli. \nTra i laghi si hanno:\nClima.\nIl clima \u00e8 molto rigido in inverno e fresco in estate; \u00e8 caratterizzato da venti impetuosi e abbondante piovosit\u00e0. Rispetto alle altre zone delle Alpi, in Carnia troviamo un abbassamento dei limiti altimetrici di circa 400\u2013500\u00a0m; cos\u00ec, ad esempio, se nelle Alpi Occidentali la vegetazione arborea cessa di crescere sopra i 2.300\u00a0m essa in Carnia smette gi\u00e0 a 1.900\u00a0m. L'abbassamento del limite altimetrico della regione arborea \u00e8 dovuto al costante afflusso di correnti fredde nord orientali (vento burano) che dalle regioni siberiane e danubiane raggiungono la zona.\nAmbiente.\nFlora.\nSono molto estese le foreste, costituite in massima parte da abeti, faggi e larici; i pascoli si trovano per lo pi\u00f9 in alta quota, in pendii soleggiati ma non adatti all'agricoltura. La Carnia vanta numerose ricchezze naturali grazie all'assenza di grossi centri industriali e per l'attiva opera di tutela di enti ed associazioni ambientaliste. Vi sono 2000 specie vegetali, un migliaio di tipi di fungo, una cinquantina di tipi di orchidee. \nLa vegetazione cambia con l'aumentare della quota. Fino a 400 - 500 metri di altitudine salgono i boschi di rovere e di castagni e le macchie e le colture della zona submontana; ben presto subentra la flora montana ed \u00e8 per eccellenza la zona delle foreste: faggete, abetine e pinete. Al di sopra dei 1500 metri la vegetazione arborea si presenta piuttosto povera, gli alberi si fanno via via pi\u00f9 radi, pi\u00f9 piccoli e spogli, fino a raggiungere il limite altimetrico di crescita che in Carnia \u00e8 a quota 1700 metri ed \u00e8 il pi\u00f9 basso di tutta la regione alpina. Oltre questa quota crescono cespugli, rovi, e verdissimi pascoli. In tarda primavera si pu\u00f2 ammirare nei pascoli l'esplosione di colore dei rododendri, e delle genziane selvatiche.\nFauna.\nLa fauna \u00e8 caratterizzata dalla presenza sporadica di passaggio di orsi, linci europee (queste due prime specie sono ricomparse alla fine del XX secolo, provenienti dalla vicina Slovenia), lupi, gatti selvatici, stambecchi (reintrodotti nel XX secolo), cervi, caprioli, camosci, tassi, galli forcelli, francolini di monte, ermellini e marmotte. Negli ultimi anni si \u00e8 assistito ad un arrivo di consistenti popolazioni di sciacalli dorati, stabilitisi prevalentemente a quote basse sul Carso e sulle Alpi giulie, ma non sono mancati avvistamenti sulle Alpi Carniche e sulle Dolomiti Friulane. Sono inoltre presenti falconiformi come la poiana, il falco e l'aquila reale. \nTra i rettili si segnalano l'aspide meglio conosciuta come vipera comune, il marasso, la vipera dal corno. Nei rilievi friulani e in alta collina non sono rare due specie di anfibio diffuse anche in molte altre zone dell'arco alpino: il tritone alpestre e la salamandra alpina. Numerose sono infine le specie ittiche d'acqua dolce presenti nei ruscelli di montagna e nella zona pedemontana: fra queste predominano le trote, le tinche ed i barbi. Il lupo \u00e8 ritornato nella regione a partire dagli ultimi anni, con presenze sporadiche. Nel 2018, tuttavia, \u00e8 stata accertata la prima riproduzione di lupi nella regione dopo circa 90 anni.\nStoria.\nLa Carnia \u00e8 frequentata gi\u00e0 nel Paleolitico Medio (122.000 anni da oggi) e nell'et\u00e0 del Ferro dai Veneti e da gruppi di stirpe celtica, da cui trae il suo nome. I Carni vissero per diverse centinaia d'anni nelle fertili pianure tra il Reno (Germania) e il Danubio dove abitavano altri popoli celtici. Intorno al 400 a.C. la crescita demografica e la pressione dei popoli germanici generarono un flusso migratorio verso sud. I Carni valicarono le Alpi attraverso il passo di Monte Croce Carnico e si stabilirono nell'odierna Carnia e nella zona pedemontana del Friuli, dedicandosi alla caccia ed alla pastorizia. Durante i rigidi inverni i pastori si spostavano con le loro mandrie nelle pianure pedemontane. Erano anche abili nella lavorazione del ferro e del legno. I Carni erano comandati da un re e da una casta sacerdotale (i druidi).\nLa prima data storica relativa all'arrivo dei Carni \u00e8 il 186 a.C., quando circa 12.000 Carni, tra uomini armati, donne e bambini, scesero verso le zone pianeggianti che utilizzavano per svernare e fondarono su un colle un insediamento fortificato stabile, \"Akileja\". I Romani, preoccupati dall'espansione di questo popolo, nel 183 a.C. ricacciarono i Carni oltre le Alpi, e fondarono una colonia a difesa dei confini del nord-est. Il nuovo insediamento venne chiamato Aquileia sulla base del nome del precedente insediamento antico (\"Akileja\"). I triumviri fondatori della colonia furono Publio Scipione Nasica, Gaio Flaminio e Lucio Manlio Acidino.\nI Carni, per arginare l'espansione romana e per conquistare le fertili e pi\u00f9 ospitali terre pianeggianti, cercarono alleanze con i Celti Istriani, Giapidi e Taurisci. Roma, a sua volta, avvertendo sempre pi\u00f9 il pericolo incombente dei Carni e volendo accelerare la propria espansione, invi\u00f2 a nord est le legioni del console Marco Emilio Scauro, che sconfisse definitivamente i Carni nella battaglia del 15 novembre 115 a.C. In seguito i Carni si sottomisero a Roma, accettandone le imposizioni ed anche le concessioni.\nIntanto Aquileia accrebbe la sua importanza; divenne \"municipium romanum\" nel 90 a.C.; era un importante centro commerciale ed artigianale, nonch\u00e9 principale porto sull'Adriatico e presidio militare. Alla figura di Giulio Cesare (proconsole della Gallia Cisalpina tra il 58 e il 49 a.C.) sono legate la fondazione di \"Tergeste\" (Trieste), \"Forum Iulii\" (Cividale) e \"Iulium Carnicum\" (Zuglio), che successivamente divenne sede vescovile. A Zuglio sono visibili i resti del Foro romano e a poca distanza \u00e8 possibile visitare il Civico Museo Archeologico che si sviluppa su tre piani e ricostruisce la storia del territorio carnico, dalla Preistoria al Rinascimento, con particolare riferimento all'epoca romana. I durissimi colpi inferti dai Barbari all'Impero romano ebbero conseguenze anche in Carnia.\nLa Carnia fu invasa dai Visigoti (410 d.C.), e poi dagli Unni di Attila (452 d.C.), che devastarono Aquileia e altre citt\u00e0 sorte nella pianura. Gli Ostrogoti (489 d.C.) dominarono il Friuli e la Carnia per 60 anni. Alcuni gotismi sono rimasti nella lingua friulana. Nello stesso periodo gli Slavi riuscirono a penetrare dalla Carantania (Alta Carinzia) nelle Valli del B\u00fbt, del Degano e del Fella. Si affermarono nella zona anche i Bizantini, che rafforzarono i preesistenti presidi militari romani. Nel 568 d.C. i Longobardi, provenienti dalla Pannonia, giunsero in Friuli guidati da Alboino con l'obiettivo di occupare la penisola.\nI Longobardi trasferiscono la capitale del Ducato del Friuli a Cividale. Aquileia perde cos\u00ec la sua importanza politica. Diversi sono i reperti archeologici risalenti a questo periodo storico.\nNella Chiesa di S. Pietro di Carnia sono tuttora visibili frammenti di scultura ed architettura longobarde, inglobati in alcuni muri. Sono inoltre stati trovati orecchini e fibule a Forni di Sotto; orecchini di bronzo a Clavais; anelli di bronzo, pugnali e balsamarii ad Ampezzo. Presso Cercivento in localit\u00e0 Gjai (\"bosco bandito\" in longobardo) fu rinvenuto uno scheletro rivolto verso levante con il cranio appoggiato ad una grossa pietra.\nNel 773 - e fino al 952 - fu la volta del dominio franco; l'unica differenza rispetto alla dominazione precedente per la Carnia fu che i duchi longobardi furono sostituiti dai marchesi e dai conti Franchi. Carlo Magno nel 798 dichiar\u00f2 Salisburgo sede metropolitica per le terre settentrionali. Nell'811 la Drava venne dichiarata nuovo confine tra la giurisdizione di Salisburgo ed il patriarcato di Aquileia sempre ad opera di Carlo Magno. Nell'888 ebbe fine la dinastia carolingia ed iniziarono le invasioni degli Ungari; i quali, provenienti dalla regione danubiana, distrussero e depredarono tutto, guadagnandosi una fama peggiore degli Unni di Attila.\nNonostante le invasioni ungare la Carnia visse un periodo di ripresa economica ed incremento demografico grazie alla sua posizione geografica: isolata e ben protetta dai monti non venne saccheggiata. Attorno al 1000 verranno creati la Gastaldia (Giurisdizione civile) e i due Arcidiaconati (Giurisdizione ecclesiastica): quello di Gorto (sottoposto all'Abbazia di Moggio) e quello della Carnia. Nel 1077 venne ufficialmente riconosciuto lo Stato Patriarchino Aquileiese, sorto per opera dell'imperatore tedesco Enrico IV. In un periodo storico dove fiorivano i Comuni e le Signorie, le cui vicissitudini caratterizzarono il Medioevo, la Carnia visse un periodo di autonomia ed indipendenza.\nLo Stato Patriarchino dur\u00f2 343 anni; esso presenta i caratteri di uno stato feudale di stampo germanico, a capo del quale vi \u00e8 un Principe-Vescovo, il Patriarca di Aquileia. La lingua ufficiale per il documenti era il latino; il tedesco era l'idioma delle classi altolocate e della corte del Principe-Vescovo. Il popolo parlava il friulano con tutte le sue varianti locali, derivanti dall'assorbimento dei vari idiomi degli invasori che nei secoli si erano susseguiti. Il 1420 segn\u00f2 la fine dello Stato Patriarchino Aquileiese: il 4 giugno di quell'anno Udine si arrese alla Repubblica Veneta, che soggiog\u00f2 anche la Carnia e la ridusse a provincia nel contesto della Terraferma, dopo quasi 400 anni di germanizzazione temperata sempre della Chiesa cattolica di Aquileia.\nIl Patriarcato di Aquileia continu\u00f2 ad esistere fino al 1751 esclusivamente nella sua forma ecclesiastica, retto da patriarchi veneti. Nel corso dei secoli XV e XVI la Carnia, assieme al Friuli sottostante, venne ripetutamente razziata dalle armate irregolari turche (in realt\u00e0 si trattava probabilmente di bosniaci), utilizzate dall'Impero ottomano per tenere una spina nel fianco alla Serenissima con incursioni quasi annuali in una terra che, pur scarsamente difesa poich\u00e9 considerata quasi colonia da Venezia, rientrava pur sempre nei territori della Repubblica. In questo contesto avvenne la battaglia del Cason di Lanza (1478) in cui le popolazioni locali affrontarono e sconfissero gli incursori turchi in uno dei pochi episodi di resistenza organizzata del periodo.\nDal 1814 al 1866 la Carnia fu parte dell'impero austriaco, poi, dopo la terza guerra di indipendenza, il 21 ottobre 1866, il Friuli e la Carnia furono annessi all'Italia, seguendone le vicende storiche (anche se una parte rest\u00f2 austriaca fino al 1918), come la partecipazione alle sanguinose guerre del 1915-18 e del 1940-45, oltre che a tutte le vicende coloniali in Africa. Molti dei sentieri montani tuttora utilizzati risalgono alla prima guerra mondiale ed \u00e8 ancora possibile individuare i resti dei fortini e le feritoie.\nDurante la prima guerra mondiale la Carnia, trovandosi al confine tra Regno d'Italia e l'allora Impero austro-ungarico, divenne zona di guerra. Il settore di fronte compreso tra il Monte Peralba e il Monte Rombon costituiva la \"Zona Carnia\", a comandare la quale fu posto il generale Lequio; al 24 maggio 1915 vi erano dislocati 31 battaglioni (di cui 16 alpini). La zona Carnia aveva primaria importanza in quanto anello di congiunzione tra la 4\u00aa armata del Cadore e la 2\u00aa dell'Isonzo. Particolare importanza ebbe la zona del Passo di Monte Croce Carnico con le alture circostanti: Pal Piccolo, Freikofel, Pal Grande, dove alpini e Kaisersch\u00fctzen condussero una guerra di trincea logorante.\nSui monti carnici si combatt\u00e9 fino all'ottobre del 1917, mese in cui si verific\u00f2 la rotta di Caporetto, e le truppe della Zona Carnia dovettero ripiegare. In seguito alla rotta di Caporetto, la Carnia dovette subire l'invasione austro-tedesca, che dur\u00f2 un anno intero; un anno che fu per la gente carnica pieno di miserie, privazioni e requisizioni. Durante la seconda guerra mondiale la Carnia fu zona di reclutamento privilegiato dei reparti alpini, impegnati sui fronti pi\u00f9 diversi ed in particolare in Russia. Dopo l'otto settembre vi fior\u00ec un'intensa attivit\u00e0 partigiana, culminata nella proclamazione della Repubblica Partigiana della Carnia, con capoluogo Ampezzo, che per estensione fu la pi\u00f9 vasta d'Italia.\nA causa dell'importanza strategica della zona, passaggio privilegiato tra la Pianura Padana e l'Austria grazie alla relativamente scarsa altitudine raggiunta dalle montagne ed all'accessibilit\u00e0 dei passi, la Repubblica Partigiana ebbe vita breve, venendo attaccata e distrutta da ingenti forze naziste e fasciste congiunte. Con l'avvento della Repubblica, nella regione sono rifiorite istanze autonomiste, sostenute negli anni settanta anche da un politico nazionale di origine carnica, Bruno Lepre. Negli ultimi anni a causa della crisi che ha portato un'alta disoccupazione si sono creati malcontenti verso lo Stato italiano spesso sfociati in richieste di autonomia e talvolta secessione (di tutto il Friuli) dallo Stato centrale, additato come la causa della disoccupazione e quindi dei malcontenti.\nGeografia antropica.\nComuni.\nSono 28 i comuni carnici con le rispettive frazioni (accanto al nome italiano \u00e8 riportato quello in lingua friulana):\nSociet\u00e0.\nDemografia.\nLa Carnia conta circa 35.000 abitanti; nella sola Tolmezzo ne risiedono circa 10.000 i rimanenti nei paesi distribuiti nelle vallate.\nDal periodo successivo alla prima guerra mondiale ma in particolare dal secondo dopoguerra, la Carnia ha visto un vero e proprio \"esodo\" dei suoi abitanti verso le citt\u00e0 della pianura, verso la Francia, la Germania e verso le Americhe. Quest'ondata emigratoria, dovuta alla prospettiva di una vita pi\u00f9 facile e pi\u00f9 sicura, unita alle scarse risorse fornite dalla montagna e alla carenza di industrie, fu la causa del progressivo spopolamento delle valli carniche. In questi ultimi anni si assiste ad un lento declino della popolazione dei paesi delle vallate a favore dei comuni del fondovalle e della Conca Tolmezzina, anche per la facilit\u00e0 occupazionale e di trasporto, Tuttavia gli stessi centri di fondovalle si trovano, negli ultimi anni, a dover subire un principio di spopolamento. La stessa citt\u00e0 di Tolmezzo ha perso negli ultimi 5 anni oltre 300 abitanti.\nEconomia.\nSettore primario.\nIl territorio montuoso e il clima rigido non sono favorevoli ad uno sviluppo agricolo tale da costituire una voce importante nell'economia della regione; si riescono a coltivare in prevalenza patate (\"cartufules\"), fagioli (\"fajuis\") e mais (\"sorch\"), da cui si ricava la farina per la polenta.\nL'allevamento \u00e8 fiorente; a livello familiare si allevano galline (\"gjalines\") e tacchini (\"dindis\"). Importante \u00e8 l'allevamento dei bovini da latte dal quale si ricavano diverse variet\u00e0 di formaggio (\"\u010du\u010d\" o \"formadi\"), ricotta affumicata (\"scuete fumade\") e burro (\"spongje\" e \"ont\" burro cotto), che in piccola parte viene anche esportato fuori dalla regione. Si allevano suini, anche in questo caso a conduzione familiare, con la cui carne si produce in prevalenza salame (\"salamp\"), speck, salsicce (\"luanie\"), un insaccato simile al cotechino, ma pi\u00f9 magro (\"muset\"), pancetta (\"panzete\"), lardo (\"argjel\") e braciole (\"brusadule\"): tutti i prodotti vengono affumicati (\"fum\u00e2ts\") secondo un'antica tradizione che aveva lo scopo di conservare a lungo i prodotti. Famoso a livello regionale \u00e8 il prosciutto crudo di Sauris anch'esso affumicato.\nSettore secondario.\nLe industrie principali sono quelle relative allo sfruttamento del legname (segherie, falegnamerie, mobilifici), vi sono inoltre fabbriche di occhiali, orologi e cartiere. \nSettore terziario.\nNonostante la presenza di importanti cime montuose alpine, le amene vallate e i caratteristici paesini, i numerosissimi e ben tracciati sentieri CAI (lungo i quali in alcune zone \u00e8 possibile ammirare i resti dei fortini della grande guerra) e rifugi alpini ben attrezzati, la Carnia non \u00e8 meta del turismo di massa che invade invece il vicino Cadore. Tuttavia sono abbastanza numerose le strutture alberghiere e di ristorazione ed il turismo sta divenendo sempre pi\u00f9 una voce di particolare rilevanza nell'economia carnica.\n\u00c8 attivo ad Arta Terme uno stabilimento termale dal quale sgorga l'acqua minerale \"pudia\" (acqua solfato-calcico-magnesiaca-sulfurea) conosciuta ed utilizzata fin dall'antichit\u00e0, a una temperatura di 9\u00a0\u00b0C. Nel centro viene esercitata la cura idropinica, la fangoterapia, la balneoterapia e cure inalatorie con areosol, nebulizzazione e insufflazione.\nInfrastrutture e trasporti.\nLa regione \u00e8 attraversata e servita dalle seguenti arterie stradali statali:\na cui si aggiungono le strade provinciali che attraversano la Valcalda, la Val Lumiei, la Val Chiars\u00f2 e la Val Pontaiba. I trasporti urbani e interurbani del comune vengono svolti con autoservizi di linea gestiti da TPL FVG. La bassa Val Tagliamento (Tolmezzo, Villa Santina) era percorsa fino al 1960 dalla ferrovia Carnia-Tolmezzo-Villa Santina, mentre oggi la stazione ferroviaria pi\u00f9 vicina \u00e8 quella di Carnia, frazione di Venzone.\nCultura.\nArchitettura rurale.\nGli esempi di architettura rurale in Carnia si possono dividere in 5 tipi fondamentali:\nGli edifici caratteristici di questa zona presentano solide pareti in legno squadrato (\"blockbau\") costruite su un basamento in muratura, abbondanza di sovrastrutture in legno quali ballatoi e scale esterne. La presenza di questi ballatoi \u00e8 dovuta alla situazione climatico - ambientale della zona: l'allevamento dei bovini, infatti, assai sviluppato, richiedeva grandi quantit\u00e0 di fieno. Poich\u00e9 i tagli avvenivano sul finire della stagione, c'era la necessit\u00e0 di fare l'essiccamento sul ballatoio, anzich\u00e9 sui prati, data la stagione umida. Il ballatoio serviva anche a far maturare artificialmente i cereali come il granoturco. (\"Forni Avoltri\")\nL'abitazione caratteristica di Sauris \u00e8 solitamente staccata dal rustico, e si compone in pi\u00f9 piani. Al piano terra c'\u00e8 un vano ingresso o atrio preferibilmente centrale, dal quale si accede alla cucina, al tinello e a uno o due locali, posti a monte, che fungono da cantina. Attraverso una scala di legno si sale al primo piano, dove si trovano uno o pi\u00f9 corridoi dai quali si accede alle camere da letto e ai ballatoi (in questi troviamo spesso una latrina). Per un'altra scaletta di legno si accede al sottotetto, dotato di abbaino, nel quale vengono conservati i prodotti dell'agricoltura e gli attrezzi, ma non il fieno. I materiali da costruzione sono la pietra e la calce per i pianterreni, tronchi squadrati e incastrati tra loro per i piani superiori (\"blockbau\"). La copertura dei tetti, tutta e sempre in scandole di legno, \u00e8 simile a quella utilizzata nella zona di Forni; in autunno sopra le scandole vengono disposte assi molto lunghe, fermate da ciottoli e pietre, perch\u00e9 tengano ferme le assicelle sotto il peso della neve.\nUn accesso pi\u00f9 facilitato alla Valle del Tagliamento e i valichi hanno permesso alla Val Degano di sviluppare maggiori contatti con le vicine popolazioni delle valli situate a oriente e occidente, e questo ha portato a evidenti influssi sull'architettura della zona.\nLa casa tipica di questa valle \u00e8 una costruzione rettangolare, in muratura, senza sovrastrutture in legno, a due o tre piani, con scala interna preferibilmente in legno. Si differenzia da quella tipica della Val Tagliamento per aver il tetto a due grandi spioventi molto inclinati e nei lati pi\u00f9 corti della casa altri due spioventi mozzi molto piccoli. Il tetto \u00e8 coperto di tegole \"Bieberschwanz\", introdotte a partire dal secolo XVIII. Il rustico \u00e8 generalmente separato dall'abitazione.\nLa tipica casa carnica della zona della casa centrale \u00e8 quella a loggiati, che risente dell'influenza veneta ed \u00e8 caratterizzata da una serie di ampi archi che formavano appunto grandi loggiati e sottoportici, i quali non avevano solo funzione decorativa ma servivano anche ad accogliere le attivit\u00e0 lavorative degli abitanti. Solitamente una casa possiede due o tre loggiati al piano terra che corrispondono spesso ad altrettanti archi al piano superiore. Il sottoportico \u00e8 collegato al primo piano da una scala interna in pietra. I locali sono cos\u00ec disposti: al piano terra gli ambienti in cui si vive (cucina e talvolta una sorta di tinello) e si lavora, o un tempo si lavorava (legnaia, deposito attrezzi); al piano superiore trovano posto le camere da letto; quindi nel sottotetto, si trova il solaio.\nMonumenti e luoghi di interesse.\nPievi della Carnia.\nIn Carnia esisteva nel passato un sistema territoriale organizzato sulle Pievi (da \"plebs\", popolo), antiche chiese costruite a partire dal V secolo sotto la giurisdizione del Patriarcato di Aquileia e che trovavano nella Chiesa di Zuglio (\"Julium Carnicum\") il centro principale di evangelizzazione ed amministrazione, specie a seguito delle invasioni barbariche. Le Pievi sorgono sovente in posizione sopraelevata e lontane dai centri abitati e questo consente di controllare i fondovalle e le principali vie di comunicazione oltre a consentire la comunicazione tra esse. Il loro ruolo preminente perde importanza con l'aumentare della popolazione e la costituzione delle parrocchie a partire dal XIV-XV secolo. \nLe Pievi storiche della Carnia sicure e documentate sono dieci:\nGastronomia.\nLa cucina tipica carnica \u00e8 una cucina per lo pi\u00f9 povera, a causa della scarsezza dei generi alimentari un tempo reperibili in Carnia. In questo territorio montano infatti pochi sono i terreni adatti all'agricoltura. I piatti principali sono quindi la polenta, che per anni ha permesso la sopravvivenza in montagna, e le minestre, necessarie in un clima rigido. La minestra era spesso piatto unico, talvolta cremosa, con pane raffermo e aggiunta di farinate. Le due minestre \"classiche\" sono quella di fagioli e la jota.\nA Sutrio la minestra di fagioli \u00e8 detta \"dal disesiet\" (del diciassette) anno dell'invasione austroungarica, perch\u00e9 in quell'anno di miseria era l'unica pietanza disponibile. Piatto tipico per eccellenza sono i cosiddetti Cjarsons, sorta di \"agnolotti\" di patate e farina di grano tenero ripieni di erbe e spezie o (versione della Carnia settentrionale) di frutta secca, ricotta e cacao, conditi con burro fuso e ricotta affumicata, tra i primi troviamo anche gli gnocchi di patate o pi\u00f9 raramente di zucca gialla; tra i secondi il frico. Non va poi dimenticata la carne, in modo particolare quella di maiale. Del \"purcit\" non si buttava nulla: sangue, interiora, cotenna, tutto veniva utilizzato ed era una grande festa in paese quando venivano uccisi i maiali, tra dicembre e gennaio. Specialit\u00e0 tipiche sono il \"muset\", simile a un cotechino ma pi\u00f9 magro, il salame \"di cjase\" leggermente affumicato, il prosciutto crudo lievemente affumicato, e a Timau il \"varhackara\", crema spalmabile a base di lardo e carne suina.\nNotevole per qualit\u00e0 \u00e8 poi la produzione casearia.\nMedia.\nInno.\nNel 2001 il maestro paularino prof. Giovanni Canciani, illustre musicista e uomo di spiccata cultura, ha composto e musicato il \"\"Carnorum Regio - Inno alla Carnia\". L'Inno \u00e8 stato presentato in pubblico per la prima volta l'11 novembre 2001 nel Duomo di Tolmezzo, festa di San Martino e a presentare il concerto \u00e8 stata l'annunciatrice e cantante della Rai Radiotelevisione Italiana Maria Giovanna Elmi.\nIl \"Carnorum Regio\" \u00e8 stato eseguito dall'Orchestra di Trieste e da tre cori: \"Corale di\" \"Paluzza\"\", \"Cor\u00f9t di Paularo\" , \"Coro dei Giovani del Duomo di Tolmezzo\".\nTesto originale in lingua friulana:\n\"Carnorum Regio, Patria tu ses, Cjargne fedel dai paris miei. - Tu ses la me tjare, Tu ses la me cjase, se tu tu murs, jo mur cun te. - (Rip.) Tu ses la me Tjare, Tu ses la me cjase, se tu tu murs, jo mur cun te. - Pari Eterno, nou Ti prein, Salve la Cjargne e la so int. - Salve la Cjargne e la so int. Pari eterno, nou Ti prein. - (Rip) Carnorum Regio, Patria tu ses, Cjargne fedel dai paris miei. Tu ses la me tjare, Tu ses la me cjase, se tu tu murs, jo mur cun te.\"\nLa Carnia \u00e8 la prima \"regione\" italiana ad avere il suo Inno e altre realt\u00e0 ne hanno seguito l'esempio."}
{"id": "40990", "revid": "125229824", "url": "https://it.wikipedia.org/wiki?curid=40990", "title": "Bassa friulana", "text": "La Bassa friulana (o \"La Bassa\" o \"Basso Friuli\"; conosciuta come \"Basse furlane\" in friulano, \"Bassa furlana\" nella variante goriziana) \u00e8 una regione geografica del Friuli caratterizzata dalla presenza di una pianura alluvionale nell'Italia nord orientale che funge da terra di mezzo fra il continente europeo e l'Alto Adriatico, parte della pi\u00f9 vasta pianura veneto-friulana, confinando ad est con la zona del Veneto orientale. Il confine superiore della Bassa friulana \u00e8 costituito dalla linea delle risorgive.\nDescrizione.\nLa zona \u00e8 caratterizzata da una ricchissima rete idrica con i fiumi Livenza, Noncello, Meduna, Fiume, Lemene, Tagliamento, Stella, Torsa, Turgnano, Corno, Ausa, Natissa, Torre, Isonzo, Timavo ed altri, dalla fertilit\u00e0 dei suoli, dalla vicinanza al mare in particolar modo alla laguna di Marano Lagunare che con quella attigua di Grado d\u00e0 vita ad uno dei pi\u00f9 bei paesaggi naturali d'Italia. Esistono diverse aree protette come la Riserva naturale della Foce dell'Isonzo e la Riserva naturale Foci dello Stella, con resti talora importanti dei boschi planiziali dell'antica Silva Lupanica che si estendeva in questi luoghi.\nEconomia.\nLe zone sono fin dai tempi antichi ricche di insediamenti umani e attivit\u00e0 produttive, per quanto nel passato, l'eccessiva abbondanza d'acqua in assenza di sistemi di bonifica, abbia creato un notevole ostacolo. Da sempre territorio di passaggio, scambi e comunicazioni, ma anche d'invasioni, incursioni, devastazioni, miseria e pandemie.\nLingua.\nLa gente che vi abita pertanto \u00e8 piuttosto eterogenea ed accanto alla prevalente popolazione friulana in provincia di Udine e nelle campagne del Pordenonese, troviamo alcune minoranze di origine veneta in particolare nella provincia di Pordenone, Gorizia (bisiachi) e nel Mandamento di Portogruaro ed in minor misura di altra provenienza regionale, non solo italiana.\nLa parte orientale della Bassa, fino al fiume Isonzo, parla il friulano goriziano."}
{"id": "40991", "revid": "767487", "url": "https://it.wikipedia.org/wiki?curid=40991", "title": "Cactus", "text": ""}
{"id": "40992", "revid": "1718925", "url": "https://it.wikipedia.org/wiki?curid=40992", "title": "Alpeggio", "text": " \nL'alpeggio \u00e8 l'attivit\u00e0 agro-zootecnica che si svolge in montagna durante i mesi estivi; con il termine malga o alpe si fa riferimento invece all'insieme dei fattori produttivi fissi e mobili in cui avviene l'attivit\u00e0 di monticazione (una fase della transumanza): fabbricati, terreni, attrezzature, animali, lavorazione del latte prodotto.\nDescrizione.\nIn Italia si svolge tra un'altitudine minima di 600 e una massima di 2500-2700, inizia con la monticazione, cio\u00e8 la salita sull'alpe, che avviene tra la fine di maggio e la met\u00e0 di giugno e termina con la demonticazione, cio\u00e8 la ridiscesa in pianura che avviene a fine settembre. L'alpeggio passa attraverso varie fasi (tramuti) che si identificano con pascolo e strutture poste a diversa altezza sulla stessa montagna (come ad esempio i \"maggenghi\").\nPu\u00f2 avere forme economico-organizzative diverse in base all'organizzazione amministrativa (privata, cooperativa, pubblica di tipo comunale, provinciale o statale, ecc.) e al sistema di conduzione (affitto, conduzione da parte di privati, cooperative, ecc.). Pu\u00f2 distinguersi anche in base al tipo di bestiame ospitato: alpeggio per bovini (il pi\u00f9 comune), per ovini, caprini, equini o per bestiame misto (compresi i suini e gli animali da cortile). Di solito i pascoli alpini e prealpini sono sfruttati prevalentemente da bovini (85% nel primo caso e circa 95% nel secondo) mentre quelli appenninici sono sfruttati esclusivamente dagli ovini. Per quel che riguarda le necessit\u00e0 animali, per l'intera durata dell'alpeggio occorrono 1,5-2 ettari per ogni bovino mentre un solo ettaro riesce a nutrire dai 4 ai 6 ovini.\nQuando ben fatto porta notevoli vantaggi agli animali da un punto di vista alimentare (maggiore valore nutritivo che si riflette sia sulla salute che sulla qualit\u00e0 dei prodotti zootecnici), da quello dell'attivit\u00e0 fisica (sviluppo della muscolatura, aumento dell'attivit\u00e0 circolatoria, respiratoria e della capacit\u00e0 polmonare dovuta alla rarefazione dell'aria e al maggiore sforzo fisico) e da fattori ambientali (qualit\u00e0 dell'aria respirata e aumento delle radiazioni attive con benefici influssi su cute, pelo, attivit\u00e0 ghiandolare e metabolismo).\nLa pratica dell'alpeggio ha nei secoli passati influenzato profondamente la geografia amministrativa di varie aree montuose; ad esempio l'alta Valsessera \u00e8 tuttora divisa tra i territori comunali dei centri del Biellese centrale i cui allevatori tradizionalmente sfruttano gli alpeggi della valle. La pratica dell'Alpeggio vive tuttora, in particolar modo nelle aree del Trentino-Alto Adige e della Valle d'Aosta. Le malghe presenti sull'Altopiano dei Sette Comuni sono oltre 100 (87 nelle sole Unione montana Spettabile Reggenza dei Sette Comuni, unione montana Marosticense e unione montana Astico) e costituiscono per estensione e per numero il pi\u00f9 importante sistema d'alpeggio dell'intero arco alpino.\nUn grande esempio della risalita a tappe delle montagne \u00e8 costituita dal Monte Baldo, in particolare la zona dei comuni di Brenzone e San Zeno di Montagna. Qui il bestiame (vacche e vitelli) viene fatto risalire dopo aver pascolato nell'oliveto (ovviamente dopo la raccolta del frutto) della riviera gardesana lungo le valli che portano al Baldo, passando prima dai casolari di bassa quota (chiamati in genere \"c\u00e0\"), alle baite nelle valli (800 \u2013 900\u00a0m), alle malghe basse (1000 \u2013 1400\u00a0m) alle maghe alte (1400\u00a0\u2013 2000\u00a0m), nelle quali viene posta la maggior parte del bestiame, e infine alle baite d'alta quota (oltre i 2000\u00a0m) poste su piccoli prati.\nNella \"piccola\" valle del Primiero fino all'inizio del secondo dopoguerra c'erano ben 70 malghe che producevano il rinomato \"bot\u00ecro\" (burro) \"di malga\", che veniva esportato a dorso di mulo fino a Venezia. In Cadore gli alpeggi sono di propriet\u00e0 regoliera.\nTipo di alpeggio.\nIn genere nel periodo della monticazione avviene il passaggio del bestiame in diverse strutture d'alta quota.\nOltre gli alpeggi si trovano in genere le rupi alpestri dove troviamo le capre. L'effetto positivo del pascolo si esplicita nel fatto che le deiezioni bovine (letame o liquami) possono fornire inoltre molti macro e microelementi per la coltivazione dei terreni agricoli, \"in primis\" azoto, utile per la crescita delle piante.\nL'alpeggio rappresenta una pratica vantaggiosa per molti aspetti: \"in primis\" per l'animale, in quanto esso stesso sottoposto ad attivit\u00e0 fisica, migliora il suo sistema circolatorio e respiratorio e incrementa anche lo sviluppo della muscolatura. Queste condizioni, conseguentemente, permettono un ampio valore nutritivo che ottimizza la qualit\u00e0 dei prodotti zootecnici."}
{"id": "40997", "revid": "16066", "url": "https://it.wikipedia.org/wiki?curid=40997", "title": "Santa Maria gloriosa dei Frari", "text": ""}
{"id": "40998", "revid": "196390", "url": "https://it.wikipedia.org/wiki?curid=40998", "title": "San Giorgio Maggiore (Venezia)", "text": ""}
{"id": "40999", "revid": "287204", "url": "https://it.wikipedia.org/wiki?curid=40999", "title": "Chiesa della Salute", "text": ""}
{"id": "41000", "revid": "1272592", "url": "https://it.wikipedia.org/wiki?curid=41000", "title": "Chiesa di San Giorgio Maggiore (Venezia)", "text": ""}
{"id": "41001", "revid": "78273", "url": "https://it.wikipedia.org/wiki?curid=41001", "title": "Chiesa di Santa Maria della Salute (Venezia)", "text": ""}
{"id": "41004", "revid": "287204", "url": "https://it.wikipedia.org/wiki?curid=41004", "title": "Baha'i", "text": ""}
{"id": "41005", "revid": "466539", "url": "https://it.wikipedia.org/wiki?curid=41005", "title": "B\u00e1b", "text": "M\u00edrz\u00e1 `Al\u00ed Mu\u1e25ammad discendeva da Maometto tramite l'Imam Husayn e sua moglie F\u0101\u1e6dima bint Muhammad da entrambi i genitori, per ci\u00f2 era un \"Siyyid\", denominazione che \u00e8 parte del suo patronimico, per la discendenza dal Profeta dell'Islam.\nPortatore di una Rivelazione divina indipendente, M\u00edrz\u00e1 `Al\u00ed Mu\u1e25ammad \u00e8 noto con l'appellativo di &lt;B\u00e1b&gt; (parola araba che significa \"Porta\"). Egli dichiar\u00f2 di essere l'araldo di una nuova era di giustizia, l'Et\u00e0 d'oro predetta dai Profeti e Messaggeri del passato. Il suo compito principale fu di aprire la strada al nuovo Messaggero di Dio, e molti suoi scritti si riferiscono a \"Colui Che Dio manifester\u00e0\". La sua Missione ebbe inizio il 23 maggio (giorno Bah\u00e1'\u00ed) 1844, rivel\u00f2 che ossia la \"Porta\", un \"tramite\" tra Dio e gli uomini, un \"messaggero divino\".\nI Bah\u00e1'\u00ed considerano il \"B\u00e1b\" oltre che \"Manifestazione Divina\" anche come Profeta precursore della loro religione, che ha preparato la strada a \"Colui che Dio far\u00e0 manifesto\".\nBah\u00e1'u'll\u00e1h, fu un suo seguace che dichiar\u00f2 nel 1863 ad un gruppo di Bab\u00ed il compimento della profezia del \"B\u00e1b\" e d'essere lui\nPrimi anni.\nIl padre, Siyyid Muhammad Rid\u00e1, un mercante assai noto, mor\u00ec poco dopo la nascita di M\u00edrz\u00e1 `Al\u00ed Mu\u1e25ammad che fu perci\u00f2 affidato allo zio materno H\u00e1j\u00ed Mirz\u00e1 Siyyid 'Ali, anche lui mercante.\nDa bambino, sotto le cure dello zio, fu avviato presso una scuola religiosa dove impar\u00f2 a leggere e a scrivere ricevendo l'istruzione normale per i ragazzi della sua et\u00e0 e del suo stato.\nGi\u00e0 da fanciullo mostr\u00f2 delle capacit\u00e0 eccezionali per la propria et\u00e0, \"maniere affascinanti\" e \"grande nobilt\u00e0 di carattere\" oltre che una forte devozione religiosa nell'osservanza delle preghiere e dei dettami della fede musulmana.\nTra i 15 e i 20 anni si un\u00ec allo zio tutore e poi a un altro zio di Bushehr nell'esercizio del commercio divenendo mercante egli stesso.\nDai suoi scritti si rileva, tuttavia, che all'attivit\u00e0 commerciale preferisse dedicarsi all'innovamento della religione.\nUn contemporaneo lo descrisse come \nUn medico inglese disse di lui \nA.L.M. Nicolas, scrittore francese del XIX secolo scrisse di lui: \"La Sua vita \u00e8 uno dei pi\u00f9 magnifici esempi di coraggio che l'umanit\u00e0 abbia avuto il privilegio di vedere ...\".\nMatrimonio.\nNel 1842 spos\u00f2 Khad\u00edjih-Bagum, (1820-1882), figlia di un facoltoso mercante di Sh\u00edr\u00e1z.\nIl matrimonio risult\u00f2 essere felice, ebbero, nel 1843, un figlio a cui fu dato il nome di Ahmad, che mor\u00ec lo stesso anno.\nLa gravidanza mise a rischio la vita di Khad\u00edjih Bagum, che dopo di allora non rimase pi\u00f9 incinta. La coppia di sposi visse in una modesta casa di Sh\u00edr\u00e1z accanto a quella della madre del B\u00e1b.\nKhad\u00edjih Bagum sarebbe diventata pi\u00f9 tardi una fedele della religione Bah\u00e1'\u00ed.\nKarbala.\nAttorno al 1839-1840 il B\u00e1b si rec\u00f2 in pellegrinaggio in Iraq, dimorando a Karbala e nei suoi dintorni per alcuni mesi.\nDurante quel soggiorno incontr\u00f2 il leader del movimento religioso dello \"Shaykhismo\", Siyyid K\u00e1zim, che gli dimostr\u00f2 profonda riverenza.\nSi ritiene abbia presenziato a qualche lezione pubblica di Siyyid K\u00e1zim: tale periodo \u00e8, comunque, quasi del tutto non documentato.\nSiyyid K\u00e1zim non nomin\u00f2 un successore alla guida del suo movimento, bens\u00ec, prima di morire, disse ai suoi seguaci di lasciare le proprie case per cercare il Mahdi che sarebbe dovuto apparire presto. La maggioranza degli Shaykhi cercarono il Mahdi atteso.\nUno di quei seguaci, di nome Mull\u00e1 Husayn, dopo aver digiunato e pregato in una moschea per 40 giorni, si rec\u00f2 a Shiraz dove incontr\u00f2 il B\u00e1b.\nRivelazione.\nArrivato a Shiraz sul far della sera, Mull\u00e1 Husayn, incontr\u00f2 il B\u00e1b nei pressi d'una porta della citt\u00e0. La notte tra il 22 e il 23 maggio 1844 Mull\u00e1 Husayn, invitato a casa dal B\u00e1b, gli confid\u00f2 che stava cercando d'individuare l'atteso Mahd\u012b (lett. \"ben guidato da Dio\") come indicatogli da Siyyid K\u00e1zim, fu allora che il B\u00e1b gli sugger\u00ec di considerare se poteva essere lui il Mahd\u012b, il \"Promesso\", il possessore della conoscenza divina.\nCon una sua riflessione e dopo che il B\u00e1b rispose in modo pi\u00f9 che positivo ad ogni sua domanda, e dopo che scrisse di getto e con estrema rapidit\u00e0 un lungo e significativo commento alla s\u016bra di Giuseppe, Mull\u00e1 Husayn fu il primo ad accettare la rivelazione che il B\u00e1b era la \"Porta\" verso la \"Verit\u00e0\" e l'iniziatore di un nuovo ciclo profetico.\nLettere del Vivente.\nMull\u0101 \u1e24usa\u012bn fu dunque il primo a riconoscere il B\u00e1b, mentre nei cinque mesi successivi altri diciassette, tra i discepoli di Siyyid K\u00e1zim, riconobbero autonomamente il B\u00e1b come Manifestazione di Dio e furono da lui inviati successivamente in Iran e Turkestan, \"per diffondere la notizia della sua Rivelazione ed annuncio\".\nFra loro, che divennero noti come \"'Lettere del Vivente'\", c'era F\u00e1timih Zarr\u00edn T\u00e1j Baragh\u00e1ni, una poetessa, che successivamente fu soprannominata \"T\u00e1hirih\", la \"Pura.\"\nProclamazione.\nNei suoi primi scritti il B\u00e1b s'identific\u00f2 come \"'Porta\" al dodicesimo Imam occulto', successivamente chiar\u00ec anche ch'egli stesso era il Mahdi, il messaggero di Dio, profetizzato da Maometto. Un rivelarsi progressivo che \u00e8 tipico anche d'altri Fondatori religiosi, ad esempio Bah\u00e1'u'll\u00e1h, il quale si dichiar\u00f2 come Promesso da Dio dapprima nel 1863 ad alcuni suoi discepoli, e successivamente a tutti, un altro caso \u00e8 quello di Ges\u00f9, il quale subito non divulg\u00f2, se non ai Discepoli, d'essere il Messia, come riferito nel Vangelo secondo Marco 8, 27-30.\nSuccessivamente il B\u00e1b assieme al diciottesimo dei suoi discepoli, Qudd\u00fas, si rec\u00f2 in pellegrinaggio a La Mecca e a Medina, luoghi santi dell'Islam.\nAlla Mecca il B\u00e1b scrisse allo \"Sceriffo della Mecca\" () illustrandogli la sua missione; in seguito torn\u00f2 col suo compagno di pellegrinaggio a Bushehr.\nArresto.\nLa predicazione del B\u00e1b e quella da Lui ispirata alle \"Lettere del Vivente\" ebbero gran successo presso tutte le classi sociali iraniane e moltissimi ne accettarono il messaggio e gli insegnamenti.\nCi\u00f2 inaspr\u00ec il clero islamico contro il B\u00e1b e i suoi seguaci che subirono, a Teheran, Mazandaran, nella regione di Fars e in altre localit\u00e0, repressioni e persecuzioni sempre pi\u00f9 violente, crudeli e sanguinarie. \nTale supplizio tuttavia produsse, come spesso accade, l'effetto contrario a quello voluto dai persecutori, alimentando il movimento religioso con nuovi fedeli e con la stima di molte persone verso di esso.\nSospinto dal clero il governatore di Shiraz ordin\u00f2 l'arresto del B\u00e1b, che lasciando Bushehr, (in ritorno dal pellegrinaggio a Mecca) sul cammino per Shiraz nel giugno 1845, si consegn\u00f2 volontariamente alle autorit\u00e0: fu in seguito posto agli arresti domiciliari presso la casa di un suo zio fino a quando scoppi\u00f2, nel settembre 1846 una epidemia di colera.\nIl B\u00e1b, in seguito a prodigiose vicende venne rilasciato e, si rec\u00f2 ad Esfahan, dove molte persone gli resero visita essendo affascinati dai suoi insegnamenti, aumentando sempre pi\u00f9 la popolarit\u00e0 di cui godeva.\nDopo il trapasso del governatore di Esfahan, che era diventato un suo \"supporter\", lo Shah, Mohammad Shah Qajar, su pressione del clero della provincia, ordin\u00f2, nel gennaio 1847, il trasferimento del B\u00e1b da Esfahan a Teheran.\nDopo qualche mese per\u00f2, e prima che il B\u00e1b potesse incontrare lo Shah, il Primo Ministro lo confin\u00f2 a Tabriz.\nDopo quaranta giorni nei quali rest\u00f2 a Tabriz, il B\u00e1b venne trasferito nella fortezza di Maku nella regione iraniana dell'Azarbaijan occidentale, vicino al confine con la Turchia.\nDurante tale carcerazione il B\u00e1b inizi\u00f2 il suo pi\u00f9 importante lavoro scritto, il \"Bay\u0101n\" persiano, che per\u00f2 rest\u00f2 incompiuto.\nA causa della crescente popolarit\u00e0 del B\u00e1b e anche della conversione del governatore di Maku, il primo ministro, nell'aprile del 1848, trasfer\u00ec il B\u00e1b nella fortezza di Chihr\u00edq, ma anche in quella nuova situazione la sua popolarit\u00e0 crebbe e pure l\u00ec i suoi carcerieri ne alleviarono la detenzione\nIl primo ministro ordin\u00f2, allora, di riportare il B\u00e1b di nuovo a Tabriz dove rappresentanti del governo assieme ad autorit\u00e0 religiose lo sottoposero ad un processo per blasfemia e apostasia.\nProcesso.\nIl processo si svolse nel luglio del 1848, alla presenza di un principe della Corona, e con diversi membri di un clero pregiudizialmente nemici del B\u00e1b, ma non ebbe un risultato decisivo.\nIl clero pretendeva la pena capitale mentre il governo spingeva per una pena pi\u00f9 leggera a causa della popolarit\u00e0 del B\u00e1b, e perci\u00f2 fu chiesto a dei medici di dichiarare l'inquisito insano di mente per evitarne l'esecuzione.\nLo \"Shaykh al-Islam\", un religioso apicale, campione della campagna anti-B\u00e1b, che non era presente al processo, emise una sentenza di morte condizionata alla sanit\u00e0 mentale del B\u00e1b.\nFu emessa una fatw\u0101 che dichiar\u00f2 l'apostasia del B\u00e1b, Ridda \u0631\u062f\u0629, ossia apostasia dall'Islam, e che \nWilliam Cormick, il medico personale del principe della corona, esamin\u00f2 il B\u00e1b e si conform\u00f2 alla richiesta del governo con elementi di clemenza, che, pur ritardando l'esecuzione, non lo salv\u00f2 dal bastinado, il quale prevedeva venti colpi di frusta alla pianta dei piedi.\nIl rapporto ufficiale dichiar\u00f2 che a causa di tale tortura il B\u00e1b avesse ritrattato e si sia scusato, con l'impegno a non rivendicare la propria funzione divina.\nNonostante quel rapporto ufficiale, si ritenne tale asserzione non veritiera e che fosse stata scritta al solo scopo di minare presso la gente l'autorit\u00e0 morale del B\u00e1b.\nEsiste quindi una scrittura di ritrattazione predisposta dalle autorit\u00e0 dopo il processo, ma che il B\u00e1b si rifiut\u00f2 di firmare.\nIl B\u00e1b, alla fine, fu riportato nella fortezza di Chihr\u00edq.\nSuccessione del B\u00e1b.\nTempo prima che il B\u00e1b fosse fucilato un suo seguace di nome Abd al-Karim, gli prospett\u00f2 la necessit\u00e0 che indicasse un successore alla guida del suo movimento religioso, in attesa di Colui che Dio avrebbe manifestato.\nFu durante la sua prigionia nella fortezza di Chehriq, qualche tempo dopo il martirio di Qudd\u00fas, che il B\u00e1b scrisse nel 1849 una lettera intitolata \"Lawh-i-Vasaya\", considerata come suo testamento, con cui nominava \u1e62ub\u1e25-i Azal come successore e guida della comunit\u00e0 bab\u00ec dopo la sua morte, fino al momento in cui sarebbe apparso \"Colui che Dio render\u00e0 manifesto\" (man yu\u1e93hiruhu'll\u00e1h, in arabo: \u0645\u0646 \u06cc\u0638\u0647\u0631 \u0627\u0644\u0644\u0647, e in persiano: \u0645\u0638\u0647\u0631 \u06a9\u0644\u0651\u06cc\u0647 \u0627\u0644\u0647\u06cc) (versetto 27), con le consegne di:\nE. G. Browne, nel suo commento all'edizione della storia sui Babi di Hajj Mirza Jani di Kashan, scrive a proposito di tale nomina:\n\"Briefly what clearly appears from this account is that Mirza Yahya received the title of Subh-i-Azal because he appeared in the fifth year of the Manifestation, which, according to a tradition of Kumayl (p. 3, last line of the text) is characterized by \u201da Light which shone forth from the Dawn of Eternity\u201d; that the B\u00e1b bestowed on him his personal effects, including his writings, clothes and rings, nominated him as his successor (Wali), and bade him write the eight unwritten Wahids of the Bayan, but abrogate it if \u201d'He whom God', shall manifest\u201d should appear in his time, and put into practice that with which he should be inspired.\"\nCome ha scritto A.-L.-M. Nicolas \"Que ce M\u00eerz\u00e2 Yahya [Subh-i-Azal ] ait \u00e9t\u00e9 consid\u00e9r\u00e9 par tous les b\u00e2b\u00ee comme le khal\u00eefe du B\u00e2b d\u00e9funt, cela ne peut faire de doute pour personne et les B\u00e8h\u00e2'i sont de mauvaise foi quand ils le nient.\"\nDopo la morte del B\u00e1b, \u1e62ub\u1e25-i Azal fu dapprima accettato da tutti i Bab\u00ec come leader del movimento, ma la sua leadership fu in seguito problematica.\nNel periodo in cui, Bah\u00e1'u'll\u00e1h e \u1e62ub\u1e25-i Azal, erano entrambi a Baghdad, Bah\u00e1'u'll\u00e1h indic\u00f2 pubblicamente, oralmente e nelle sue lettere, Subh-i-Azal come il leader della comunit\u00e0, anche se questi rimaneva nascosto e teneva i contatti con i Bab\u00ec tramite degli emissari chiamati i \"Testimoni del Bayan\". \nSupplendo alla debolezza di Subh-i-Azal, Bah\u00e1'u'll\u00e1h si occup\u00f2 della cura quotidiana della comunit\u00e0.\nNel 1863 Bah\u00e1'u'll\u00e1h rivel\u00f2 a un piccolo gruppo di seguaci d'essere lui \"Colui che Dio render\u00e0 manifesto\", ossia la figura messianica profetizzata dal Bab, e nel 1866 rese totalmente pubblica tale rivelazione.\nLa rivelazione di Bah\u00e1'u'll\u00e1h abrog\u00f2 di fatto la leadership di Subh-i-Azal, che per\u00f2 rifiut\u00f2 tale pretesa, trovando seguito solo tra una minoranza di Bab\u00ec, mentre la maggioranza riconobbe la rivelazione di Bah\u00e1'u'll\u00e1h, affluendo in quella che sarebbe divenuta poi la nuova religione Bah\u00e1'\u00ed.\nEsecuzione.\nAttorno alla met\u00e0 del 1850 il nuovo primo ministro, Amir Kabir, ordin\u00f2 l'esecuzione del B\u00e1b, probabilmente a motivo di vari tumulti avversi ai suoi fedeli, peraltro repressi nel sangue, e visto che a seguito di tale falcidia la popolarit\u00e0 del movimento sembrava diminuita.\nIl B\u00e1b fu allora condotto a Tabr\u00edz da Chihr\u00edq per esservi fucilato da un apposito squadrone d'esecuzione. La notte precedente l'esecuzione, mentre il B\u00e1b veniva portato in cella, un giovane credente, Mu\u1e25ammad-`Al\u00edy-i-Zun\u00faz\u00ed detto An\u00eds, lo implorava di condividere la sua sorte; An\u00eds fu quindi arrestato e posto nelle stessa cella del B\u00e1b.\nLa mattina del 9 luglio 1850, il B\u00e1b e An\u00eds vennero sospesi a un muro del piazzale d'una caserma della citt\u00e0 e uno squadrone di soldati armeno-cristiani si prepar\u00f2 all'esecuzione.\nPresenziarono tantissimi testimoni compresi alcuni diplomatici occidentali.\nDopo che l'ordine di sparare fu dato e dopo che il fumo dei settecentocinquanta moschetti svan\u00ec si vide che il B\u00e1b e An\u00eds non erano colpiti ma che i proiettili avevano solo tagliato le corde a cui erano appesi.\nQuel fatto, assai miracoloso, inclusa la momentanea scomparsa del B\u00e1b, suscit\u00f2 una grande emozione e lo squadrone dei soldati armeno-cristiani si rifiut\u00f2 di ripetere un altro tentativo di esecuzione.\nUn nuovo squadrone, di soldati musulmani, sostitu\u00ec il precedente plotone ed esegu\u00ec la seconda fucilazione e questa volta il B\u00e1b e An\u00eds furono uccisi.\nI loro resti furono gettati in pasto agli animali in un fossato della citt\u00e0, ma furono arditamente recuperati da alcuni fedeli bab\u00ec e nascosti.\nSuccessivamente furono traslati sempre segretamente a Esfahan, Kirmanshah, Baghdad, Damasco, e a Beirut da dove nel 1899, via mare furono portati ad Acri.\nNel 1909, quelle martoriate spoglie furono tumulate in uno speciale mausoleo sul Monte Carmelo a Haifa in Israele, un mausoleo voluto da 'Abdu'l-Bah\u00e1.\nLa sede amministrativa mondiale Bah\u00e1'\u00ed \u00e8 ora situata nei pressi di tale mausoleo."}
{"id": "41006", "revid": "25152", "url": "https://it.wikipedia.org/wiki?curid=41006", "title": "Bahaullah", "text": ""}
{"id": "41007", "revid": "1226", "url": "https://it.wikipedia.org/wiki?curid=41007", "title": "Divina commedia", "text": ""}
{"id": "41010", "revid": "1632387", "url": "https://it.wikipedia.org/wiki?curid=41010", "title": "Pianista", "text": "Un pianista \u00e8 un musicista che suona il pianoforte acustico, il pianoforte a coda o il piano elettrico.\nIl \"pianista\" nella cinematografia.\nLa figura del pianista ricorre spesso nel cinema:"}
{"id": "41011", "revid": "1226", "url": "https://it.wikipedia.org/wiki?curid=41011", "title": "Grande Muraglia", "text": ""}
{"id": "41012", "revid": "1226", "url": "https://it.wikipedia.org/wiki?curid=41012", "title": "Grande Muraglia (astronomia)", "text": ""}
{"id": "41013", "revid": "1226", "url": "https://it.wikipedia.org/wiki?curid=41013", "title": "Grande muraglia", "text": ""}
{"id": "41018", "revid": "339392", "url": "https://it.wikipedia.org/wiki?curid=41018", "title": "Provincia di Massa Carrara", "text": ""}
{"id": "41020", "revid": "2373", "url": "https://it.wikipedia.org/wiki?curid=41020", "title": "Salaawa", "text": "Il Salaawa (o al-Salaawa) \u00e8 un animale leggendario dell'Africa settentrionale simile a una iena, che si dice uccida e mutili gli animali."}
{"id": "41022", "revid": "124992641", "url": "https://it.wikipedia.org/wiki?curid=41022", "title": "Batterista", "text": "Batterista \u00e8 colui che suona un insieme di singoli strumenti a percussione, quali piatti, rullante, grancassa, campanacci, tom, ecc. (vedi batteria) disposti a determinate distanze tra loro in maniera di poter essere suonati da un unico musicista e talvolta in posizioni diverse da quelle considerate ideali.\nDescrizione.\nIl batterista deve adattare le normali tecniche di percussione di ogni singolo strumento ad un contesto ambientale assai diverso (ad esempio negli strumenti a percussione come la grancassa e i piatti sovrapposti, ai quali sono state apportate delle modifiche sostanziali che li differenziano degli strumenti originali e che richiedono una preparazione specifica, cio\u00e8 l'uso dei piedi tramite pedale) dove \u00e8 della massima importanza la disposizione dei vari strumenti, cercando al contempo di usare le tecniche particolari che permettono di suonare nel migliore dei modi ognuno di tali singoli strumenti percussivi, con lo scopo finale di rimpiazzare (nei limiti delle possibilit\u00e0 di un solo individuo) i vari percussionisti.\nPer questi motivi la batteria viene considerata non soltanto come un insieme di strumenti a percussione ma piuttosto come uno strumento a s\u00e9 stante e gli studi del batterista, che inizialmente devono prendere in esame la tecnica di ognuno dei singoli strumenti percussivi che compongono la batteria, in seguito vengono sempre dedicati alla batteria intesa come unico strumento di un insieme ed il pi\u00f9 delle volte cercando di concentrare lo studio in uno degli stili che compongono il variegato mondo musicale moderno.\nQuesto significa che gli studi vengono spesso indirizzati verso uno specifico genere musicale o almeno verso dei generi musicali che richiedono una selezione ed una disposizione degli strumenti abbastanza omogenea e che di conseguenza portino il batterista ad approfondire certe tecniche mirate. (Nei conservatori, di solito i corsi di batteria sono indirizzati allo Swing Jazz, genere che offre un ventaglio molto vasto di possibilit\u00e0 tecnico-strumentali).\nA livelli molto avanzati il batterista dovrebbe essere in grado di eseguire correttamente ogni genere musicale e per fare ci\u00f2 dovrebbe poter disporre di una gamma assai diversificata di strumenti sulla batteria e dovrebbe conoscere gli aspetti della tecnica esecutiva adatti ad ogni genere musicale.\nTuttavia questo compito diviene sempre pi\u00f9 arduo perch\u00e9 i tipi di sonorit\u00e0 richieste al giorno d'oggi si differenziano ormai moltissimo tra genere e genere e si prevede che in un futuro il batterista dovr\u00e0 per forza specializzarsi in un modo totalmente dedicato, sia per tecnica esecutiva che per la disposizione degli strumenti percussivi, ad un solo e determinato contesto musicale.\nA questo proposito, gi\u00e0 ai nostri giorni, le sonorit\u00e0 (e di conseguenza le tecniche, la natura e la disposizione degli strumenti) variano enormemente a seconda del genere musicale (ad esempio: Jazz tradizionale, Metal, Latin).\nAl batterista viene richiesto di scandire il tempo perfettamente e, per quel che riguarda molti generi musicali, in modo continuo. Molto spesso egli deve arricchire la melodia con fraseggi eseguiti con i vari strumenti a percussione di cui dispone.\nIn molti generi musicali il batterista assume un ruolo predominante e deve essere in grado di eseguire degli assoli misurati o liberi.\nAlcuni tra i pi\u00f9 influenti batteristi:\nin ambito jazz:\nTony Sbarbaro \"Spargo\", Baby Dodds, Chick Webb, Big Sid Catlett, Zutty Singleton, Gene Krupa, Dave Tough, Cozy Cole, Buddy Rich, Louie Bellson, Kenny Clarke, Max Roach, Jimmy Cobb, Joe Morello, Philly Joe Jones, Papa Jo Jones, Gus Johnson, Art Blakey, Roy Haynes, Mel Lewis, Ed Thigpen, Elvin Jones, Paul Motian, Shelly Manne, Rufus \"Speedy\" Jones, Harold Jones, Don Lamond, Billy Higgins, Alan Dawson, Tony Williams, Jack De Johnette, Alvin Queen, Dannie Richmond, Billy Hart, Jeff \"Tain\" Watts, Bill Stewart, Adam Nussbaum.\nIn ambito pop e rock: \nSandy Nelson, Mel Taylor, Jerry Allison, DJ Fontana, Bernard Purdie, Hal Blaine, Gary Chester, James Gadson, Roger Hawkins, Fred Below, Earl Palmer, Al Jackson, Ringo Starr, Charlie Watts, Keith Moon, Ron Bushy, John Bonham, BJ Wilson, Clyde Stubblefield, John \"Jabo\" Starks, Mitch Mitchell, Aynsley Dunbar, Ian Paice, Carl Palmer, Ginger Baker, John Hiseman, Cozy Powell, Jim Keltner, Barriemore Barlow, Bill Brufford, Terry Bozzio, Michael Shrieve, Don Brewer, Buddy Miles, Lee Kerslake, Chester Thompson, Carmine Appice, Neil Peart, Jeff Porcaro, Stewart Copeland, Harvey Mason, Bobby Colomby, Danny Seraphine, David Garibaldi, Chad Wakerman, Simon Phillips, Tommy Aldrige, Matt Sorum, Gregg Bissonette.\nIn ambito Fusion e Latin:\nJoseph \"Zigaboo\"Modeliste, Lenny White, Billy Cobham, Alphonse Mouzon, Mike Clark, Alex Acuna, Steve Gadd, Peter Erskine, Horacio Hernandez, Ignacio Berroa, Omar Hakim, Paco S\u00e9ry, Sonny Emory, Gary Husband, Dennis Chambers, Dave Weckl, Joel Rosenblatt, Cliff Almond, Vinnie Colaiuta, Gary Novak, Steve Smith, Ronald Bruner Jr. , Chris Coleman, Marco Minneman, Tony Royster Jr, Antonio Sanchez, Johnny Rabb.\nIn ambito Metal:"}
{"id": "41024", "revid": "30610", "url": "https://it.wikipedia.org/wiki?curid=41024", "title": "Elettra", "text": ""}
{"id": "41025", "revid": "115502090", "url": "https://it.wikipedia.org/wiki?curid=41025", "title": "Canguro fantasma", "text": "Il canguro fantasma (nell'originale inglese \"Phantom Kangaroo\") \u00e8 una creatura leggendaria del folklore statunitense.\nLe apparizioni di questi ipotetici marsupiali sono state descritte in numerosi racconti ed hanno arricchito il fantastico mondo folkloristico urbano e rurale di quello che una volta era chiamato il \"Selvaggio West\" (o Wild West).\nQueste entit\u00e0, descritte il pi\u00f9 delle volte come particolarmente ostili, sarebbero alte tra i 3,5 e i 5,5 piedi (= tra 1 e 1,67 metri), con occhi emittenti luce e con la principale caratteristica di scomparire senza lasciare la minima traccia. Quella che da alcuni viene definita un'entit\u00e0 biologica anomala (EBA) \u00e8 stata incolpata dei numerosi attacchi ad animali domestici, come cani, gatti, conigli e uccelli.\nAvvistamenti.\nStando a quanto afferma lo statunitense Andrea Milazzo, un esperto di \"mostri di Firenze\" nordamericani, i primi casi dell'apparizione del \"Phantom Kangaroo\" risalirebbe addirittura al XIX secolo, e precisamente al 12 giugno del 1899, quando venne avvistato intorno a Richmond, nel Wisconsin.\nParecchi testimoni a Pittsburgh, nel Tennessee del Sud, come il reverendo W. J. Hancock, avrebbero avvistato il canguro fantasma nel gennaio del 1934. Tali avvistamenti sarebbero coincisi con le misteriose uccisioni di cani e di parecchi polli, oltre a causare la perdita di alcune greggi di pecore.\nTra il 1957 e il 1967 il canguro fantasma sarebbe stato avvistato pi\u00f9 volte e a pi\u00f9 riprese presso la cittadina di Rapids nel Minnesota. Numerosi testimoni riferirono il 18 ottobre del 1974 di aver avvistato numerose volte un canguro fantasma nei pressi di Chicago nell'Illinois. In quel frangente la creatura sarebbe riuscita a scomparire e a far perdere le proprie tracce dopo aver saltato una recinzione, un attimo prima che la polizia, chiamata dai testimoni, potesse bloccarla.\nIl giorno dopo sarebbe stato avvistato nel parco della quercia di Belmont, in un faccia a faccia con un ragazzo; dopo essersi scrutati per qualche interminabile attimo, il canguro si dilegu\u00f2 in un battibaleno. Poi il 23 ottobre veniva avvistato presso Schiller-Woods, una localit\u00e0 vicina a Chicago, nei pressi del parco di Irving. E il 1\u00ba novembre veniva avvistato da un ufficiale della polizia di Plano, una zona ai limiti della citt\u00e0 di Chicago. L'ufficiale dichiarava in seguito che tale entit\u00e0 aveva saltato il fianco di una carreggiata che risultava alto oltre 8 metri. L'entit\u00e0 veniva avvistata ancora la notte seguente. Sarebbe poi risultato che l'entit\u00e0 veniva segnalata, mezz'ora dopo l'avvistamento dell'ufficiale della polizia di Plano, a circa 50 miglia di distanza. Il 3 novembre l'entit\u00e0 veniva segnalata da un certo Frank Kocherver in una foresta. Il 4 novembre l'autista di un camion lo osservava insieme a un cervo. Il 6 novembre un altro autista di camion lo vedeva vicino a Lansing. Nel mese di luglio del 1975 un marsupiale veniva avvistato vicino a Decatur. La sig.ra Rosemary Hapwood, la testimone, racconter\u00e0 che mentre stava viaggiando lungo la strada 128, nei pressi della cittadina di Dalton, vedeva una di queste entit\u00e0 lungo il lato della strada. Tre giorni dopo, parecchi testimoni rimasti nell'anonimato, segnalavano alle autorit\u00e0 di averne visto almeno uno.\nNel 1980 un altro canguro fantasma veniva avvistato pi\u00f9 volte nel Golden Gate Park di San Francisco.\nAddirittura esisterebbe una foto, a dire il vero piuttosto sfocata, scattata il 24 aprile del 1978, che mostra una strana figura di \"slumping\", molto somigliante a un canguro, scattata nei pressi di Waukesha nel Wisconsin.\nPossibili spiegazioni.\nI canguri fantasma potrebbero essere delle apparizioni di fauna selvatica australiana, animali fuggiti da qualche allevamento o da qualche zoo. In qualche caso si potrebbe trattare di trovate pubblicitarie da parte di commercianti locali che usano fotografie dall'Australia.\nUn'altra possibile spiegazione, che chiama in causa la Criptozoologia, ricondurrebbe tali apparizioni ad un animale dalle insolite caratteristiche. Molti viaggiatori ed esploratori avrebbero raccontato di un animale simile ad un coniglio, ma molto pi\u00f9 grande, lungo tra i 2 e i 3 metri, presente nelle vaste e desolate lande dell'Australia. Infatti nella tradizione orale delle popolazioni aborigene si parla spesso e volentieri di una strana entit\u00e0 chiamata \"Kadikamara\" o \"Gyedarra\" dall'aspetto somigliante proprio a un grosso coniglio, che per\u00f2 alcuni paragonerebbero ad un canguro dalla taglia pi\u00f9 grande di quello attuale, mentre altri lo raffronterebbero ad un \"Diprotodon\", un marsupiale dal corpo massiccio che visse in Australia fino ad almeno 10.000 anni fa. Altri ancora lo accosterebbero al \"Procoptodon\", un super canguro alto fino a 3 metri: la sua testa, in verit\u00e0, era molto simile a quella dell'odierno canguro e la bocca era caratterizzata da due grandi incisivi superiori coperti dal caratteristico labbro che hanno i conigli. Un animale del genere in definitiva darebbe l'impressione di un coniglio dalla stazza di un bue."}
{"id": "41036", "revid": "1005847", "url": "https://it.wikipedia.org/wiki?curid=41036", "title": "Elettra (nave 1904)", "text": "Elettra fu la nave-laboratorio su cui Guglielmo Marconi effettu\u00f2 numerosi dei suoi esperimenti di radiofonia tra le due guerre mondiali.\nStoria.\nVenne costruita nei primi anni del novecento, venendo utilizzata sia come yacht che come nave militare da ricognizione, prima di passare sotto la propriet\u00e0 di Marconi, nel 1921.\nCome panfilo.\nLa nave venne costruita nei cantieri Ramage &amp; Ferguson Ltd. di Leith presso Edimburgo su progetto degli ingegneri Cox e King di Londra, varata il 27 marzo 1904, per conto di Carlo Stefano d'Austria, con il nome di \"Rovenska\", a ricordo della localit\u00e0 di Rovensca sull'isola di Lussino dove l'arciduca aveva una lussuosa villa in cui amava soggiornare. La nave innalz\u00f2 la bandiera dell'Imperial-Regia Marina Austro-Ungarica fino al 1909.\nNel 1910 lo yacht venne venduto a Sir Maxim Waechter passando sotto bandiera del Regno Unito, mantenendo lo stesso nome e nel 1914 venne rivenduto all'industriale Gustav H.F. Pratt.\nNave pattuglia.\nCon lo scoppio del primo conflitto mondiale la nave venne requisita dal governo britannico e trasformata in unit\u00e0 di pattugliamento e di scorta della Royal Navy nella Manica, impiegata tra l'Inghilterra ed i porti francesi di Brest e Saint Mal\u00f2.\nCon la fine delle ostilit\u00e0 la nave, messa in disarmo, venne portata a Southampton e messa all'asta, e nel 1919 acquistata da Guglielmo Marconi per 21.000 sterline.\nNave laboratorio.\nLa nave, salpata da Londra nel luglio 1919, giunse a Napoli in agosto e quindi portata a La Spezia per i lavori di trasformazione in laboratorio scientifico.\nLa nave, ribattezzata \"Elettra\", venne iscritta nel Registro Navale Italiano il 27 ottobre 1921, mentre il suo passaggio definitivo sotto bandiera italiana venne ratificato il 21 dicembre successivo.\nParticolarmente importanti gli esperimenti effettuati nel golfo del Tigullio, in contatto con la stazione di terra posta alle torri Gualino, sulla penisola di Sestri Levante. In onore di ci\u00f2, nelle carte ufficiali della marina italiana, il golfo del Tigullio aveva assunto il nome ufficiale di \"golfo Marconi\".\nNegli anni venti e trenta l\"'Elettra\" solc\u00f2 le acque di tutti i mari del mondo fino a che nel 1937, alla morte dello scienziato, la nave venne acquistata dal Ministero delle comunicazioni per la cifra di 820.000 lire.\nCon la Kriegsmarine.\nAllo scoppio della seconda guerra mondiale la nave venne trasferita nel porto di Trieste fino a quando, in seguito alle vicende che seguirono l'armistizio di Cassibile, venne requisita dai tedeschi ed armata con cinque mitragliere, una da 15mm e quattro da 20mm in due torrette binate. Nella Kriegsmarine venne immessa in servizio prima con la sigla G-107, poi NA-6.\nLa nave \"Elettra\" part\u00ec da Trieste il 28 dicembre 1943 per una missione di pattugliamento lungo le coste della Dalmazia. Il 21 gennaio 1944 la nave giunse nelle acque di Diclo (\"Diklo\"), vicino a Zara, dove la mattina successiva venne individuata da alcuni cacciabombardieri alleati da cui venne colpita. Il comandante, prima che la nave affondasse, scelse di arenarla.\nRecupero del relitto.\nCon il trattato di pace il relitto della nave divenne propriet\u00e0 della Jugoslavia, le cui autorit\u00e0 solo nel 1959 permisero l'effettuazione dei rilievi tecnici sulle possibilit\u00e0 di recupero della nave, consentendone poi la restituzione, grazie all'intervento diretto di Tito su sollecitazione dell'allora ministro degli esteri, il futuro presidente della Repubblica Segni.\nLa nave, restituita all'Italia, nel 1962 venne riportata a galla e rimorchiata nel Cantiere San Rocco di Muggia, presso Trieste.\nIl Ministero delle poste e delle telecomunicazioni fece predisporre uno studio per la ricostruzione della nave, ma gli alti preventivi di spesa rimandavano i lavori. Nel 1972, a seguito dell'interessamento dell'allora presidente del Consiglio Andreotti, intervenuto su sollecitazione dell'ammiraglio Virgilio Spigai, presidente del Lloyd Triestino, vennero stanziati per la sua ricostruzione 2 miliardi e 400 milioni di lire e la nave venne trasportata presso il vicino cantiere navale San Marco di Trieste. Un nuovo progetto di ricostruzione con preventivo di lavori di circa 7 miliardi di lire, che superava ampiamente quanto in precedenza stimato e stanziato dal Governo, blocc\u00f2 nuovamente il tutto ed il progetto fu accantonato e venne presa la decisione di demolire la nave.\nIl 18 aprile 1977 il relitto venne di nuovo messo in bacino e lo scafo tagliato in varie porzioni, con le varie parti della nave distribuite a vari musei.\nLe parti pi\u00f9 grandi si trovano attualmente a:\nTrieste: La prua \u00e8 conservata all'AREA Science Park a Padriciano presso Trieste, dove nel palazzo ex campo profughi si trovano i due alberi della nave, con l'albero di bompresso che \u00e8 utilizzato come asta di bandiera nel campo dell'Accademia Marittima Internazionale; sempre nel capoluogo giuliano altri resti della nave sono conservati presso il Museo Postale e Telegrafico della Mitteleuropa e presso il Civico museo del mare, dove sono conservati il tasto con cui lo scienziato trasmise l'impulso che accese le luci a Sydney, l'ecometro, un'ancora e due ordinate della sezione maestra della nave.\nMuggia: nella sede dell'associazione \"Fameia Muiesana\" \u00e8 conservato il tornio di bordo.\nMilano: le apparecchiature di bordo sono state date al Museo nazionale della Scienza e della Tecnica.\nPiana del Fucino: la sezione di poppa della nave con l'elica ed il timone \u00e8 stata donata nel 1978 dal Ministero delle Poste e Telecomunicazioni a Telespazio ed \u00e8 conservata e visibile presso il Centro spaziale del Fucino, ad Ortucchio in provincia dell'Aquila.\nPontecchio Marconi: nel giardino della villa Grifone, sede della Fondazione Marconi, \u00e8 stata portata una sezione dello scafo con alcune ordinate e parte dell'opera viva.\nRoma: la dinamo a vapore \u00e8 al Museo delle Poste e Telecomunicazioni; all'EUR \u00e8 stata restaurata ed \u00e8 in mostra la cabina in cui lo scienziato effettuava i suoi esperimenti.\nSanta Margherita Ligure: a villa Durazzo, su di un piedistallo, vi \u00e8 la sezione di trinchetto con parte del fasciame e di una paratia.\nVenezia: nel padiglione delle navi del Museo storico navale di Venezia, nell'ambito del complesso monumentale dell'Arsenale di Venezia, sono ospitate il motore a vapore a triplice espansione, la caldaia e la relativa porzione di carena e nell'Arsenale vi \u00e8 la sezione prodiera. Inoltre nella zona di Mestre davanti all'ufficio postale c'\u00e8 un monumento con una parte della fiancata.\nLa Spezia: presso il Museo tecnico navale \u00e8 conservata una parte della carena.\nSydney: il Circolo Marconi ha in mostra una sezione dello scafo. \nLa Marina Militare ha battezzato con il nome \"Elettra\" una nave di supporto, entrata in servizio nel 2003."}
{"id": "41045", "revid": "104109906", "url": "https://it.wikipedia.org/wiki?curid=41045", "title": "Elettra (Giraudoux)", "text": "Elettra (titolo originale \"Electre\") \u00e8 una tragedia di Jean Giraudoux del 1937.\nL'opera ha una struttura particolare: un primo atto corposo, un secondo atto breve e, tra l'uno e l'altro, un intermezzo dal titolo \"Le lamento du jardinier\".\nIn questo intermezzo Giraudoux mette due temi principali, una ironia amara e una maniera di rifare il mondo. Giraudoux in questo monologo denuncia la crudelt\u00e0 del mondo e mostra la sua tenerezza verso i deboli e gli sconfitti."}
{"id": "41046", "revid": "941725", "url": "https://it.wikipedia.org/wiki?curid=41046", "title": "Elettra (Gr\u00e9try)", "text": "Elettra (\u00c9lectre) \u00e8 un'opera lirica in tre atti di Andr\u00e9 Gr\u00e9try su libretto di Jean-Charles Thilorier, che si ispir\u00f2 alla tragedia omonima di Euripide.\nComposta nel 1782, non fu mai messa in scena. Appartiene al genere della \"trag\u00e9die lyrique\"."}
{"id": "41048", "revid": "180559", "url": "https://it.wikipedia.org/wiki?curid=41048", "title": "Elettra (Rochefort)", "text": "Elettra (\"\u00c9lectre\") \u00e8 una tragedia in cinque atti con cori di Guillame Dubois de Rochefort ispirata all'omonima opera di Sofocle.\nIl compositore Fran\u00e7ois-Joseph Gossec ne scrisse l'ouverture e le musiche di scena.\nFu rappresentata presso il Teatro della Corte di Parigi il 19 dicembre 1782."}
{"id": "41050", "revid": "112951642", "url": "https://it.wikipedia.org/wiki?curid=41050", "title": "Elettra (Gald\u00f3s)", "text": "Elettra (\"Electre\") \u00e8 una tragedia di Benito P\u00e9rez Gald\u00f3s, rappresentata nel 1901.\nQuest'opera risente con evidenza dell'influenza di Henrik Ibsen."}
{"id": "41053", "revid": "110157", "url": "https://it.wikipedia.org/wiki?curid=41053", "title": "Elettra ungherese", "text": "Tragedia in lingua ungherese, o Elettra ungherese (\"Tragoedia magyar nyelven, az Sophocles Electr\u00e1j\u00e1b\u00f3l\"), \u00e8 una tragedia di P\u00e9ter Bornemisza (nome latino Abstemius, Pest, 22 febbraio 1535 \u2013 R\u00e1rbok, primavera del 1584), una versione dell\"Elettra\" di Sofocle ambientata in terra ungherese nel 1558.\nBornemisza trae spunto per la sua opera da una traduzione di Coriolano Martirano. L'autore adatta la vicenda alla situazione politica ungherese del suo tempo. Nella storia della letteratura ungherese \u00e8 il dramma pi\u00f9 importante del secolo XVI, il periodo della Riforma protestante.\nDell'opera si \u00e8 persa traccia fino al 1923, quando fu ritrovata tra altre cinque opere latine nella Biblioteca di Gotha e . La tragedia \u00e8 stata adattata al teatro moderno da Zsigmond M\u00f3ricz."}
{"id": "41061", "revid": "1226", "url": "https://it.wikipedia.org/wiki?curid=41061", "title": "Medio oriente", "text": ""}
{"id": "41062", "revid": "124166955", "url": "https://it.wikipedia.org/wiki?curid=41062", "title": "Switch", "text": "Uno switch (inglese ; \"commutatore\"), nella tecnologia delle reti informatiche, \u00e8 un dispositivo di rete che si occupa di commutazione a livello datalink (collegamento dati), il livello 2 del modello ISO/OSI, introdotto per ridurre il cosiddetto dominio di collisione nelle reti LAN Ethernet (ora IEEE 802.3).\nDescrizione.\nUno switch \u00e8 un dispositivo in una rete di computer che collega insieme altri dispositivi. Pi\u00f9 cavi di rete sono collegati a uno switch per abilitare la comunicazione tra diversi dispositivi. Gli switch gestiscono il flusso di dati attraverso una rete trasmettendo un pacchetto di rete ricevuto solo a uno o pi\u00f9 dispositivi per i quali il pacchetto \u00e8 destinato. Ogni dispositivo collegato in rete a uno switch pu\u00f2 essere identificato dal suo indirizzo MAC, consentendo allo switch di dirigere il flusso del traffico massimizzando la sicurezza e l'efficienza della rete.\nUno switch \u00e8 pi\u00f9 \"intelligente\" di un hub Ethernet, che semplicemente ritrasmette i pacchetti fuori da ogni porta dell'hub, eccetto la porta su cui \u00e8 stato ricevuto il pacchetto: l'hub \u00e8 incapace di distinguere i diversi destinatari e pertanto ottiene un'efficienza di rete complessivamente inferiore.\nUno switch Ethernet opera sul livello di collegamento dati (livello 2) del modello OSI per creare un dominio di collisione separato per ciascuna porta dello switch. Ogni dispositivo collegato a una porta dello switch pu\u00f2 trasferire dati a una qualsiasi delle altre porte in qualsiasi momento e le trasmissioni non interferiranno. Nella modalit\u00e0 \"half duplex\", ogni porta dello switch non pu\u00f2 contemporaneamente ricevere e trasmettere al dispositivo a cui \u00e8 connessa. Al contrario, ci\u00f2 \u00e8 possibile nella modalit\u00e0 \"full duplex\", assumendo che il dispositivo connesso supporti tale modalit\u00e0. Poich\u00e9 le trasmissioni continuano a essere inoltrate a tutti i dispositivi connessi tramite lo switch, il nuovo segmento di rete continua a essere un dominio di trasmissione.\nLa segmentazione implica l'uso di uno switch per dividere un dominio di collisione pi\u00f9 grande in uno pi\u00f9 piccolo al fine di ridurre la probabilit\u00e0 di collisione e migliorare il throughput complessivo della rete. Nel caso estremo (cio\u00e8 micro-segmentazione), ogni dispositivo si trova su una porta switch dedicata. A differenza di un hub Ethernet, esiste un dominio di collisione separato su ciascuna porta dello switch. Ci\u00f2 consente ai computer di disporre di una larghezza di banda dedicata sulle connessioni point-to-point alla rete e anche di eseguire in modalit\u00e0 full-duplex. La modalit\u00e0 full-duplex ha un solo trasmettitore e un ricevitore per dominio di collisione, rendendo impossibile la collisione.\nLo switch gode, rispetto a un bridge, di:\nInoltre uno switch di fascia alta fornisce tipicamente le seguenti caratteristiche:\nStruttura interna.\nInternamente, uno switch \u00e8 costituito da una o pi\u00f9 \"schede\" munite di \"porte\". A ogni porta pu\u00f2 essere connesso un nodo, che pu\u00f2 essere una stazione, un altro switch, uno hub o altro dispositivo di rete.\nQuando un nodo \"A\" cerca di comunicare con un nodo \"B\", il comportamento dello switch dipende dalla \"scheda\" cui \u00e8 collegato \"B\":\nL'intelligenza necessaria a gestire le porte di ingresso e di uscita (riconoscere i frame, estrarre gli indirizzi sorgente e destinazione, trasmetterli) \u00e8 distribuita sulle singole schede.\nSpesso su alcune porte possono essere montati trasduttori di tipo diverso per risolvere diversi tipi di esigenze (si veda ad esempio la ricchezza di tecnologie di livello fisico disponibili per IEEE_802.3). Questa possibilit\u00e0 viene tipicamente utilizzata per aggiungere a uno switch 100Base-TX una o due porte di tipo 1000Base-X per il collegamento verso il resto della rete (uplink) o per un server veloce.\nAlcuni switch hanno una costruzione modulare, ovvero le schede possono essere montate dal gestore, per modulare il numero di porte a disposizione o per utilizzare porte di tipo diverso.\nAnche se non conveniente soprattutto in termini economici, \u00e8 possibile realizzare uno switch anche con un comune computer dotato di pi\u00f9 interfacce di rete.\nTipi di switch.\nForme.\nGli switch sono disponibili in molte forme, comprese le unit\u00e0 desktop stand-alone, che sono in genere destinati ad essere utilizzati in un ambiente di casa o di ufficio al di fuori di un armadio di cablaggio.\nOpzioni di configurazione.\nOggi sono commercializzate due sottoclassi di switch gestiti:\nFunzionamento e utilizzo.\nLo switch agisce sull'indirizzamento e sull'instradamento all'interno delle reti LAN mediante indirizzo fisico (MAC), selezionando i frame ricevuti e dirigendoli verso il dispositivo corretto (leggendo il MAC di destinazione). L'instradamento avviene per mezzo di una corrispondenza univoca porta-indirizzo.\nLo switch ha un comportamento analogo a quello del bridge, mentre si differenzia dal router che opera a livello 3 (\"internetworking\"), mettendo in comunicazione pi\u00f9 reti locali attraverso il protocollo IP, e dall'hub che invece \u00e8 solamente un ripetitore multiporta di strato fisico ovvero diffusivo senza indirizzamento. L'instradamento attraverso switch \u00e8 in grado di ridurre il dominio di collisione presente nelle reti locali broadcast in maniera pi\u00f9 efficiente ed efficace rispetto al bridge.\nL'uso esclusivo di switch per collegare nodi (con esclusione di hub e bridge) consente di aumentare l'efficienza di una tipica rete 10Base-T di un fattore 10, portandola dunque a competere con una pi\u00f9 costosa rete 100Base-T provvista esclusivamente di hub, e quindi con topologia logica a bus.\nNormalmente uno switch non \u00e8 in grado di interconnettere reti di livello 2 eterogenee, ad esempio una rete Ethernet con una Token Ring, a meno che non si tratti di un cosiddetto \"switch transazionale\", mentre pu\u00f2 interconnettere ad esempio reti Ethernet con velocit\u00e0 o tecnologie fisiche diverse.\nNel gergo delle reti locali, uno switch separa i domini di collisione connessi alle sue porte, ovvero se due calcolatori collegati a porte diverse trasmettono contemporaneamente, non si verifica una collisione, e i due frame possono attraversare lo switch contemporaneamente.\nIl termine switch viene usato anche al di fuori delle reti Ethernet, a indicare un dispositivo che inoltri selettivamente i frame ricevuti, per esempio in ATM o Frame Relay. Inoltre, un dispositivo di rete che abbini le prestazioni di uno switch con le funzioni di livello superiore di un router viene detto \"switch-router\" o, pi\u00f9 precisamente, switch di livello 3 (layer-3 switch).\nFunzionalit\u00e0 specifiche dei livelli.\nMentre gli switch possono conoscere le topologie su molti livelli e inoltrare su uno o pi\u00f9 livelli, tendono ad avere caratteristiche comuni. Oltre alle applicazioni ad alte prestazioni, i moderni switch commerciali utilizzano principalmente interfacce Ethernet.\nA qualsiasi livello, uno switch moderno pu\u00f2 implementare Power over Ethernet (PoE), che evita la necessit\u00e0 per i dispositivi collegati, come un telefono VoIP o un punto di accesso wireless, di avere un'alimentazione separata. Poich\u00e9 gli switch possono avere circuiti di alimentazione ridondanti collegati a Uninterruptible Power Supply, il dispositivo collegato pu\u00f2 continuare a funzionare anche in caso di interruzione della normale alimentazione.\nLivello 1.\nUn hub di rete, o un ripetitore, \u00e8 un semplice dispositivo di rete che non gestisce il traffico che lo attraversa. Qualsiasi pacchetto che entra in una porta viene allagato o \"ripetuto\" su ogni altra porta, ad eccezione di quella di entrata. Nello specifico, ogni bit o simbolo viene ripetuto mentre scorre (con un ritardo minimo per l'interfaccia di linea). A causa di ci\u00f2, un ripetitore hub pu\u00f2 solo ricevere e inoltrare a una singola velocit\u00e0. Poich\u00e9 ogni pacchetto viene ripetuto su ogni altra porta, le collisioni tra di essi influenzano l'intera rete, limitando la sua capacit\u00e0 complessiva.\nEsistono applicazioni specializzate in cui un hub di rete pu\u00f2 essere utile, ad esempio copiare il traffico su pi\u00f9 sensori di rete. Gli switch di solito hanno una funzionalit\u00e0 chiamata port mirroring che fornisce la stessa funzionalit\u00e0.\nUno switch di rete crea virtualmente la connessione end-to-end del livello 1.\nLa funzione di bridging di uno switch utilizza le informazioni acquisite dal livello 2 per selezionare per ogni pacchetto le porte specifiche a cui deve essere inoltrato, eliminando il requisito che ogni nodo venga presentato con tutto il traffico. Di conseguenza, le linee di connessione non vengono \"scambiate\" letteralmente, ma appaiono solo in quel modo a livello di pacchetto.\nAgli inizi degli anni 2000, c'era una piccola differenza di prezzo tra un hub e uno switch di fascia bassa.\nLivello 2.\nUn bridge, che opera a livello di collegamento dati, pu\u00f2 interconnettere un piccolo numero di dispositivi in una casa o in ufficio. Questo \u00e8 un caso banale di bridging, in cui il bridge apprende l'indirizzo MAC di ciascun dispositivo connesso. I bridge bufferano anche un pacchetto in arrivo e adattano la velocit\u00e0 di trasmissione a quella della porta in uscita.\nLa tabella CAM (\"Content Addressable Memory\") memorizzata nella RAM \u00e8 inizialmente vuota. Per ogni frame ethernet ricevuto lo switch apprende dall'indirizzo MAC di origine dei frame e lo aggiunge insieme all'interfaccia di input per creare un database di topologia. Lo switch quindi inoltra il frame all'interfaccia trovata nella tabella CAM in base all'indirizzo MAC di destinazione dei frame. Se l'indirizzo di destinazione \u00e8 sconosciuto, lo switch invia il frame su tutte le interfacce (tranne l'interfaccia di ingresso). Questo comportamento \u00e8 chiamato flooding.\nI bridge classici possono anche interconnettersi utilizzando un protocollo Spanning Tree che disabilita i collegamenti in modo che la rete locale risultante sia senza cicli continui. Al contrario dei router, i bridge spanning tree devono avere topologie con un solo percorso attivo tra due punti. Il vecchio protocollo dello spanning tree IEEE 802.1D potrebbe essere piuttosto lento. Un protocollo Rapid Spanning Tree \u00e8 stato introdotto come IEEE 802.1w. Il pi\u00f9 recente standard Shortest path bridging (IEEE 802.1aq) \u00e8 la prossima progressione logica e incorpora tutti i precedenti protocolli Spanning Tree (IEEE 802.1D STP, IEEE 802.1w RSTP, IEEE 802.1s MSTP) che bloccavano il traffico su tutti tranne un percorso alternativo. IEEE 802.1aq (ShortBlocking del percorso pi\u00f9 breve) consente a tutti i percorsi di essere attivi con pi\u00f9 di essi di costo uguale, fornisce topologie di livello 2 molto pi\u00f9 grandi (fino a 16 milioni rispetto al limite 4096 VLAN), convergenza pi\u00f9 veloce e migliora l'uso delle topologie mesh tramite maggiore larghezza di banda e ridondanza tra tutti i dispositivi consentendo al traffico di caricare la condivisione su tutti i percorsi di una rete mesh.\nUna volta che un bridge apprende gli indirizzi dei suoi nodi connessi, inoltra i frame del livello di collegamento dati utilizzando un metodo di inoltro di livello 2.\nLivello 3.\nEntro i confini del livello fisico Ethernet, uno switch di livello 3 pu\u00f2 eseguire alcune o tutte le funzioni normalmente eseguite da un router. La funzionalit\u00e0 layer-3 pi\u00f9 comune \u00e8 la consapevolezza del multicast IP tramite lo snooping IGMP. Con questa consapevolezza, uno switch di livello 3 pu\u00f2 aumentare l'efficienza consegnando il traffico di un gruppo multicast solo alle porte in cui il dispositivo collegato ha segnalato che desidera ascoltare quel gruppo.\nLe tre tipologie si differenziano solo se il buffer di trasmissione \u00e8 vuoto e se il link di uscita \u00e8 libero. Nel caso contrario le tre tipologie si riducono all'unica store-and-forward.\nLivello 4.\nMentre il significato esatto del termine switch di livello 4 dipende dal fornitore, quasi sempre inizia con una capacit\u00e0 di traduzione degli indirizzi di rete, ma aggiunge un tipo di distribuzione del carico basato sulle sessioni TCP.\nIl dispositivo pu\u00f2 includere un firewall stateful, un concentratore VPN o un gateway di sicurezza IPSec.\nLivello 7.\nGli switch di livello 7 possono distribuire il carico in base a localizzatori di risorse uniformi (URL) o utilizzando una tecnica specifica dell'installazione per riconoscere le transazioni a livello di applicazione. Uno Web e partecipare a una rete di distribuzione dei contenuti (CDN).\nStackable.\nMacchine pi\u00f9 evolute sono dotate di funzionalit\u00e0 che permettono l'interconnessione backbone, in cui rami con caratteristiche di velocit\u00e0 e capacit\u00e0 inferiori confluiscono ordinatamente su rami con caratteristiche superiori; per questi collegamenti vengono utilizzate velocit\u00e0 che possono arrivare anche a 10 Gbit/s. Generalmente in una macchina stackabile le porte adibite a queste connessioni sono dotate di interoperabilit\u00e0 o sono addirittura modulari, rendendo flessibile la modalit\u00e0 di link, ad es. nella scelta di velocit\u00e0 e trasporto fisico (rame o fibra).\nCaratteristiche significative della macchine stackabili sono:\nInstradamento.\nPer decidere su quale porta inoltrare un frame ricevuto, uno switch deve possedere una funzione di instradamento. Questa \u00e8 basata sull'apprendimento passivo progressivo degli indirizzi sorgente contenuti nei frame inoltrati (\"transparent learning o backward learning\") che lo switch associa univocamente alla rispettiva porta di provenienza: questa associazione porta-indirizzo viene poi memorizzata in una tabella di instradamento di livello 2 chiamata forwarding database. Gli indirizzi appresi e memorizzati nella tabella vengono \"dimenticati\" dopo un certo tempo dalla loro ultima apparizione per motivi di scalabilit\u00e0 e flessibilit\u00e0 con eventuale variazione del numero e della posizione nella rete dei terminali utenti..\nQuando un nodo \"A\" cerca di comunicare con un nodo \"B\", il comportamento dello switch dipende dalla \"porta\" cui \u00e8 collegato \"B\":\nNormalmente in quest'ultimo caso il nodo destinatario ricever\u00e0 il pacchetto e risponder\u00e0 al mittente permettendo allo switch di scoprire a quale porta esso \u00e8 collegato e cos\u00ec via per tutti gli altri terminali di dislocazione non nota.\nIn alternativa \u00e8 pur sempre possibile una configurazione del forwarding database in maniera manuale e statica sempre da parte dell'amministratore di rete, se il numero di terminali cui \u00e8 connesso lo switch \u00e8 basso.\nAlcuni frame hanno un indirizzo destinazione particolare, denominato broadcast, che indica che sono destinati a \"tutti\" i calcolatori della rete. Uno switch inoltra questi frame su tutte le porte. Per questo si dice che lo switch crea un unico dominio di broadcast.\nLa complessit\u00e0 del comportamento di uno switch \u00e8 compensata dalle migliori prestazioni ottenibili.\nIl fatto che i frame vengano ritrasmessi selettivamente ha anche delle implicazioni di sicurezza informatica in quanto evita che un calcolatore possa facilmente intercettare (sniffare) il traffico instradato a un altro terminale. In realt\u00e0 ci\u00f2 \u00e8 vero solo in prima approssimazione essendo state sviluppate raffinate tecniche di attacco che permettono lo sniffing anche in presenza di switch, come Switch Flooding, il Port stealing e l'ARP Poisoning, per cui uno switch non deve essere considerato come una protezione inattaccabile contro i rischi di intercettazione.\nMetodi di instradamento.\nEsistono quattro metodi di instradamento che possono essere utilizzati da un bridge: \nMentre ci sono applicazioni specializzate, come le reti di storage area, in cui le interfacce di input e output hanno la stessa larghezza di banda, questo non \u00e8 sempre il caso nelle applicazioni LAN generiche. Nelle LAN, uno switch utilizzato per l'accesso dell'utente finale concentra in genere una larghezza di banda e un uplink inferiori in una larghezza di banda maggiore.\nPrestazioni.\nIl ritardo (\"delay\") introdotto da uno switch \u00e8 generalmente di pochi microsecondi, quindi quasi ininfluente per la gran parte delle applicazioni.\nQuando un host \u00e8 connesso a uno switch, o su una connessione diretta tra due switch, non sono possibili collisioni, e quindi \u00e8 possibile utilizzare la modalit\u00e0 \"full duplex\", ovvero i due nodi possono trasmettere contemporaneamente.\nL'inoltro selettivo dei frame permette anche a pi\u00f9 frame di attraversare contemporaneamente lo switch, e quindi la banda totale disponibile \"non\" viene ridotta con l'aumento del numero di nodi attivi. In una connessione di questo tipo si dice che l'host ha un accesso dedicato al commutatore. Questo garantisce che due nodi connessi da uno switch possano comunicare tra loro alla velocit\u00e0 nominale del collegamento, ma solo se non sono impegnati contemporaneamente in altre conversazioni.\nNella realt\u00e0, l'introduzione di uno switch in una rete locale porta alla diminuzione del traffico totale sulla rete e a un conseguente miglioramento delle prestazioni, ma spesso questo miglioramento porta a evidenziare altri \"colli di bottiglia\" della rete, spesso la connessione a internet o la capacit\u00e0 dei server.\nGestione.\nUno switch di fascia medio-alta \u00e8 tipicamente dotato di un agente di gestione, ovvero un piccolo programma software che permette di controllarne e monitorarne il funzionamento. Questo \u00e8 accessibile sia attraverso una porta seriale (gestione out-of-band) che attraverso la stessa rete ethernet (gestione in-band). In questo caso, all'agente di gestione viene normalmente assegnato un indirizzo IP, e questo risponde ai protocolli SNMP, telnet e/o ssh, HTTP.\nUno switch gestito permette tipicamente di accedere da remoto a queste funzionalit\u00e0:\nMonitoraggio del traffico.\nA meno che il mirroring delle porte o altri metodi come RMON, SMON o sFlow siano implementati in uno switch, \u00e8 difficile monitorare il traffico che viene collegato tramite uno switch perch\u00e9 solo le porte di invio e di ricezione possono vedere il traffico. Queste funzioni di monitoraggio sono raramente presenti su switch di livello consumer.\nDue metodi popolari progettati specificamente per consentire a un analista di rete di monitorare il traffico sono:\nUn altro metodo per monitorare pu\u00f2 essere quello di connettere un hub di livello 1 tra il dispositivo monitorato e la sua porta dello switch. Ci\u00f2 indurr\u00e0 un lieve ritardo, ma fornir\u00e0 pi\u00f9 interfacce che possono essere utilizzate per monitorare la singola porta dello switch."}
{"id": "41063", "revid": "536103", "url": "https://it.wikipedia.org/wiki?curid=41063", "title": "Acceleratore di particelle", "text": "In fisica delle particelle un acceleratore di particelle \u00e8 una macchina il cui scopo \u00e8 quello di produrre fasci di ioni o particelle subatomiche cariche, tra le quali elettroni, positroni, protoni, e antiprotoni, e fatti poi collidere tra loro ad \"elevata\" energia cinetica sotto forma di \"urti\". \nI metodi per accelerare particelle sono basati sull'uso congiunto di campi elettrici e magnetici, di cui i primi forniscono energia alle particelle cariche accelerandole, mentre i secondi servono eventualmente a curvarne la traiettoria sfruttando la forza di Lorentz (ad es. negli acceleratori circolari: ciclotrone e sincrotrone) o a correggere dispersioni spaziali e di impulso dei fasci accelerati.\nTali macchine vengono usate principalmente per scopi industriali (60%) (impiantazione di ioni, sterilizzazione), medici (35%) (per la produzione di isotopi radioattivi o la terapia adronica), studio della struttura dei materiali (ad esempio sfruttando la radiazione di sincrotrone) o per scopi di ricerca (5%) in fisica delle particelle (un fascio di particelle di elevata energia permette di sondare oggetti di dimensioni molto piccole).\nStoria.\nI primi acceleratori (\"elettrostatici\" o \"a caduta di potenziale\") sfruttavano campi elettrici statici in cui si acceleravano ioni tra differenze di potenziale al pi\u00f9 di 10-20 MV (lo stesso potenziale che esiste tra la terra ed una nuvola prima che scocchi un fulmine). Il primo acceleratore di questo tipo fu costruito da Robert Van de Graaff (da cui prende il nome) nel 1931. Segu\u00ec quello realizzato da Cockroft e Walton nel 1932 per i primi studi sulla fissione nucleare in laboratorio. Infine, una versione pi\u00f9 efficiente dell'acceleratore di Van de Graaff (acceleratore Tandem) permetteva l'accelerazione tra differenze di potenziale doppie rispetto al suo predecessore.\nLa necessit\u00e0 di accelerare particelle ad energie ben pi\u00f9 elevate di quelle raggiungibili con gli acceleratori elettrostatici prese forma con gli acceleratori lineari (LINear ACcelerators, comunemente LINAC) che utilizzavano campi elettrici alternati, il cui primo esempio risale al lavoro di tesi di Rolf Wider\u00f6e nel 1928. Con queste macchine si risolveva il problema di disporre di un singolo stadio di accelerazione (un'unica differenza di potenziale) disponendo in linea retta una serie di elettrodi cilindrici a cui era applicata una differenza di potenziale pulsata tale che nello spazio tra due cilindri contigui ci fosse sempre un campo elettrico accelerante in una direzione e in fase con il passaggio della particella da accelerare. Con questo tipo di macchine, per\u00f2, non era possibile accelerare un fascio continuo di particelle (poich\u00e9 vengono accelerate solo quelle in fase con il campo elettrico), perci\u00f2 il fascio veniva diviso in pacchetti (\"bunch\").\nLa necessit\u00e0 di raggiungere energie sempre maggiori prese forma con il ciclotrone, il primo \"acceleratore circolare\" costruito da Lawrence nel 1930. L'idea era quella di far passare ripetutamente le particelle in una stessa cavit\u00e0 accelerante (a differenza dei LINAC, dove per aumentare l'energia del fascio accelerato occorre aumentare la lunghezza della macchina). Il ciclotrone \u00e8 costituito da due elettrodi cavi a forma di \"D\", immersi in campo magnetico costante e collegati ad una differenza di potenziale alternata a frequenza costante. La sorgente di particelle (originariamente ioni) \u00e8 posta esattamente nel centro. Gli ioni emessi dalla sorgente vengono accelerati dal campo elettrico ed entrano in uno dei due elettrodi dove sono soggetti solo al campo magnetico. Qui vengono curvati e descrivono una semicirconferenza che li riporta nella regione accelerante e poi nell'altro elettrodo. \nIl processo va avanti fino a che il raggio dell'ultima semicirconferenza descritta dalle particelle \u00e8 minore del raggio dell'elettrodo, dopodich\u00e9 le particelle escono dalla macchina. La massima energia raggiungibile \u00e8 limitata dal raggio degli elettrodi e dall'intensit\u00e0 del campo magnetico. Inoltre le particelle vengono accelerate ad ogni passaggio tra le due cavit\u00e0 se arrivano in fase con il campo elettrico, vale a dire se la loro frequenza di rivoluzione \u00e8 uguale alla frequenza del campo: questa condizione \u00e8 verificata per velocit\u00e0 non relativistiche. A velocit\u00e0 maggiori (e quindi al crescere dell'energia) diviene necessario diminuire la frequenza del campo elettrico durante il ciclo di accelerazione. Le macchine che funzionano in questo modo sono chiamate sincro-ciclotroni e riescono ad accelerare protoni e ioni fino ad energie di circa 500 MeV.\nI ciclotroni erano stati progettati per accelerare principalmente ioni e protoni ed erano quindi poco adatti all'accelerazione di elettroni, per i quali si raggiungono subito velocit\u00e0 relativistiche. Per questo motivo, Donald William Kerst e Serber modificarono l'idea di Wider\u00f6e e costruirono una macchina che chiamarono betatrone (il nome \u00e8 dovuto al modo in cui venivano chiamati gli elettroni originariamente, cio\u00e8 raggi beta). Il suo funzionamento sfrutta l'induzione elettromagnetica senza la necessit\u00e0 di dover impiegare campi elettrici acceleranti: le particelle vengono immesse in un anello immerso in un campo che viene gradualmente intensificato. La variazione del flusso del campo magnetico nell'anello fornisce agli elettroni la forza elettromotrice che li accelera. In questo schema, l'energia massima raggiungibile \u00e8 dovuta solamente alla massima intensit\u00e0 del campo magnetico raggiungibile.\nDopo la guerra, si incominci\u00f2 nuovamente a pensare al modo di incrementare ancora le energie raggiungibili dagli acceleratori costruiti fino ad allora, e questa rinnovata necessit\u00e0 port\u00f2 allo sviluppo del concetto di sincrotrone, alla base dei moderni acceleratori circolari e anelli di accumulazione che ancora oggi sono uno strumento indispensabile alla fisica delle alte energie. Queste nuove macchine riassumono le principali caratteristiche dei precedenti acceleratori: accelerazione tramite cavit\u00e0 risonanti, variazione della frequenza dei campi acceleranti e variazione dell'intensit\u00e0 dei campi magnetici.\nDescrizione.\nPrincipio: urti e acceleratori.\nIl principio fisico della generazione di nuove particelle \u00e8 quello semplice degli urti ad elevata energia: facendo collidere tra di loro particelle ad alta energia cinetica, ovvero prossime alla velocit\u00e0 della luce c, il prodotto (sintesi) \u00e8, per l'uguaglianza tra massa ed energia, una nuova particella a massa/energia superiore che generalmente decade in altre particelle figlie. Dall'analisi di tali decadimenti \u00e8 possibile risalire alle caratteristiche della particella madre. L'accelerazione di particelle fino alle velocit\u00e0/energie desiderate \u00e8 ottenuta agendo su particelle cariche attraverso l'applicazione di opportuni campi elettromagnetici.\nIn fisica delle particelle in generale sono possibili due modi per rilevare nuove particelle subatomiche:\nTipi di acceleratori.\nAcceleratori ad alte energie.\nGli acceleratori pi\u00f9 noti sono quelli usati nella ricerca dai fisici delle particelle per investigare la struttura della materia su scala subnucleare. Questi acceleratori, come per esempio LHC al CERN di Ginevra, che ha una circonferenza di 27\u00a0km, sono estremamente costosi e la loro costruzione \u00e8 possibile grazie a sinergie e collaborazioni tra molti enti di ricerca di diversi paesi.\nAcceleratori a bassa energia.\nI pi\u00f9 numerosi sono gli acceleratori a bassa energia, come pu\u00f2 essere un tubo catodico della televisione o gli apparecchi per le radiografie con raggi X. Questi semplici acceleratori usano la differenza di potenziale di qualche migliaia di volt per accelerare elettroni o ioni fino ad un'energia massima dell'ordine dei . Gli acceleratori a bassa energia sono usati per esempio per impiantare ioni nei circuiti integrati, nella ricerca di fisica nucleare, come preacceleratori per quelli pi\u00f9 potenti, per creare isotopi instabili che non si possono sintetizzare nei reattori nucleari. Un importante utilizzo \u00e8 quello nella medicina, nella radioterapia per la cura di tumori.\nAltre classificazioni.\nGli acceleratori si possono distinguere in base alla traiettoria seguita dalle particelle, che di solito \u00e8 lineare, oppure circolare o a spirale. Nel primo caso si parla di acceleratori lineari e sono di solito a bersaglio fisso, cio\u00e8 il fascio di particelle \u00e8 fatto collidere su un bersaglio fermo rispetto al laboratorio. Gli acceleratori circolari invece fanno scontrare due fasci di particelle tra di loro curvati mediante campi magnetici; il vantaggio in quest'ultimo caso \u00e8 la maggiore energia disponibile nel centro di massa, indicata con s2, lo svantaggio principale \u00e8 la radiazione di sincrotrone.\nAltre distinzioni si possono fare a seconda della tecnologia di accelerazione usata: campi elettrostatici, campi elettrici variabili, campi magnetici o tecniche particolari, come nei futuri acceleratori, per esempio ciclotrone nel quale si vuole accelerare un fascio di particelle principale attraverso dei fasci secondari.\nUn'ultima distinzione si pu\u00f2 fare considerando il tipo di particella accelerata. Per quanto riguarda le macchine circolari quelle pi\u00f9 comuni sono quelle elettrone-positrone e quelle adroniche, di solito protone-protone o protone-antiprotone. Per studi di fisica nucleare esistono acceleratori che accelerano nuclei pesanti.\nAcceleratore lineare.\nIn un acceleratore lineare (LINAC) le particelle sono accelerate lungo un percorso rettilineo contro un bersaglio fisso. Gli acceleratori lineari sono molto comuni, per esempio un tubo a raggi catodici \u00e8 un acceleratore lineare di elettroni. Questi acceleratori sono usati anche per fornire l'energia iniziale alle particelle che saranno immesse in acceleratori circolari pi\u00f9 potenti. L'acceleratore lineare pi\u00f9 lungo al mondo \u00e8 lo Stanford Linear Accelerator, che \u00e8 lungo 3 chilometri.\nGli acceleratori lineari sono anche ampiamente usati in medicina, per la radioterapia e radiochirurgia."}
{"id": "41081", "revid": "1305772", "url": "https://it.wikipedia.org/wiki?curid=41081", "title": "Eneide (disambigua)", "text": ""}
{"id": "41083", "revid": "3732", "url": "https://it.wikipedia.org/wiki?curid=41083", "title": "Accademia Nazionale dei Lincei", "text": "L'Accademia Nazionale dei Lincei \u00e8 una delle istituzioni scientifiche pi\u00f9 antiche d'Europa. Venne fondata a Roma nel 1603 da Federico Cesi, Francesco Stelluti, Anastasio De Filiis e Johannes van Heeck, con lo scopo di costituire una sede di incontri rivolti allo sviluppo delle scienze. Il suo nome si richiama all'acutezza che deve avere la vista di coloro che si dedicano alle scienze, propriet\u00e0 fisiologica che leggendariamente caratterizza la lince.\n\u00c8 membro dell'Unione internazionale degli istituti di archeologia.\nL'accademia ha sede nel Palazzo Corsini alla Lungara e nella vicina Villa Farnesina. Dal 2021 \u00e8 presieduta da Roberto Antonelli, che \u00e8 subentrato a Giorgio Parisi.\nStoria.\nLa prima Accademia (1603-1630).\nL'Accademia dei Lincei ha subito nel tempo vari cambiamenti. Dopo un primo periodo di grande prestigio, dovuto all'opera di Cesi e degli altri fondatori e alla presenza di soci quali Galileo Galilei e Giovanni Battista Della Porta, dopo la morte di Cesi nel 1630 ridusse le sue attivit\u00e0 fino a scomparire; la prima sede fu presso Palazzo Cesi ad Acquasparta (in Umbria).\nLa doppia rifondazione (1847 e 1874).\nNell'Ottocento, dopo un tentativo di rianimarla da parte dell'abate Feliciano Scarpellini che cerc\u00f2 di attivare un'accademia dei \"Nuovi lincei\", si ebbe una vera ripresa delle sue attivit\u00e0 solo nel 1847, quando papa Pio IX rifond\u00f2 una \"Pontificia Accademia dei Nuovi Lincei\", tuttora esistente (dal 1936 ha il nome di \"Pontificia accademia delle scienze\").\nDa parte sua, il Regno d'Italia procedette ad una rifondazione del sodalizio nel 1874, per opera di Quintino Sella, con la costituzione dell\"'Accademia Nazionale Reale dei Lincei\". Questa ampli\u00f2 i suoi scopi con la costituzione della Classe di scienze morali o umanistiche, che ebbe fra i suoi primi membri il filosofo Giuseppe Ferrari, e riusc\u00ec ad assumere un grande prestigio.\nIl primo Novecento.\nNel 1926 Benito Mussolini promosse la nascita di una nuova accademia, in sintonia con la politica culturale del regime: nacque l'Accademia d'Italia. Questo port\u00f2 il presidente dei Lincei, Vito Volterra, a dimettersi. Ne prese il posto Vittorio Scialoja. L'Accademia d'Italia fu poi inaugurata solo nel 1929.\nNel 1933 avviene il commissariamento dell'Accademia; e con il nuovo statuto il governo richiese nel 1934 a tutti i soci il giuramento di fedelt\u00e0 al regime fascista per restare a farne parte. Tra i Lincei non giurarono in dieci:\nNel 1938, in seguito alle leggi razziali imposte dal governo, l'accademia fu epurata dei soci ebrei, tra i quali Guido Castelnuovo. Inoltre si dimise da socio straniero Albert Einstein (lo era diventato nel 1921 e torn\u00f2 ad esserlo nel 1946).\nNel 1939 il regime fascista accorp\u00f2 l'istituzione con l'Accademia d'Italia, al fine di ridurne l'indipendenza. Ultimo presidente fu Federico Millosevich, che fu nominato membro dell'ufficio di presidenza dell'Accademia d'Italia.\nDal 1944 ad oggi.\nDopo la Liberazione di Roma, avvenuta il 4 giugno 1944, l'Accademia d'Italia fu soppressa, su suggerimento di Benedetto Croce, e i Lincei riebbero la loro indipendenza. Fu poi costituita una commissione di epurazione composta dai lincei Vincenzo Rivera (Presidente), Benedetto Croce, Vittorio Emanuele Orlando, Gaetano De Sanctis, Giulio Emanuele Rizzo, Guido Castelnuovo, cui si aggiunsero successivamente Carlo Calisse, Giuseppe Armellini e Raffaello Morghen, che si insedi\u00f2 il 17 luglio 1944. Nel maggio 1945 fu istituita una seconda commissione, formata da Benedetto Croce (Presidente), Guido Castelnuovo, Arturo Carlo Jemolo, Giuseppe Levi, Quirino Majorana, Vittorio Emanuele Orlando e Giulio Emanuele Rizzo. I lavori si protrassero fino al 1946.\nLa commissione decise di radiare dall'Accademia 36 tra i membri pi\u00f9 compromessi con il fascismo. Tra di essi Giuseppe Bottai, Cesare Maria De Vecchi, Luigi Federzoni e Sabato Visco. Tra gli epurati figurarono anche alcuni accademici che avevano inizialmente sostenuto il fascismo, pur subendo successivamente discriminazioni e persecuzioni, tra i quali Tullio Terni, Mario Camis e Carlo Fo\u00e0.\nNel 1946 fu eletto nuovo presidente (dai soci, che tornarono a votare per la prima volta dopo il 1932) Guido Castelnuovo.\nOrganizzazione.\nL'Accademia dei Lincei dal 1986 \u00e8 retta da uno statuto che prevede che sia composta da 540 accademici, divisi secondo tre qualifiche, ognuna delle quali raccoglie un terzo di essi; 180 sono infatti i soci ordinari \"nazionali\", 180 i soci ordinari \"stranieri\" e 180 sono i soci \"corrispondenti\".\nTutti i soci sono poi ripartiti in due classi:\nDal 2001 la Classe di Scienze Fisiche \u00e8 ripartita in 5 categorie:\nLa Classe di Scienze Morali \u00e8 ripartita in 7 categorie:\nPremi.\nL'Accademia Nazionale dei Lincei conferisce con cadenza regolare premi prestigiosi a ricercatori e studiosi di talento. Tra questi premi si segnalano:"}
{"id": "41086", "revid": "88740", "url": "https://it.wikipedia.org/wiki?curid=41086", "title": "Eneide travestita", "text": ""}
{"id": "41091", "revid": "1632387", "url": "https://it.wikipedia.org/wiki?curid=41091", "title": "Piazza del Popolo (Roma)", "text": "Piazza del Popolo \u00e8 una delle pi\u00f9 celebri piazze di Roma, ai piedi del Pincio.\nStoria.\nL'origine del nome della piazza \u00e8 incerta: c'\u00e8 un'etimologia che deriva \"popolo\" dal latino \"populus\" (pioppo), sulla base della tradizione che vuole ci fosse, nella zona, un boschetto di pioppi pertinente alla tomba di Nerone, che era l\u00ec presso. \u00c8 notizia storica, comunque, che papa Pasquale II fece costruire a ridosso delle mura una cappella, a spese del popolo romano (quella su cui poi sarebbe sorta la chiesa attuale di Santa Maria del Popolo): del popolo era la Madonna, del Popolo divent\u00f2 la piazza.\nArchitettura.\nLa piazza e la sua porta sono un ottimo esempio di \"stratificazione\" architettonica, un fenomeno che si \u00e8 verificato per i continui avvicendamenti di pontefici che comportavano modifiche e rielaborazioni dei lavori edilizi e viari. Sulla piazza si affacciano ben tre chiese. \nLa pi\u00f9 antica \u00e8 la basilica di Santa Maria del Popolo, a lato della porta omonima. Venne eretta (sul sepolcro dei Domizi dove Nerone fu sepolto) nell'XI secolo da papa Pasquale II, ma venne poi ricostruita sotto papa Sisto IV da Baccio Pontelli e Andrea Bregno tra il 1472 ed il 1477, che le danno un aspetto maggiormente rinascimentale. Tra il 1655 ed il 1660 papa Alessandro VII decise di restaurare la chiesa dandole un aspetto pi\u00f9 ; per questo incaric\u00f2 Gian Lorenzo Bernini, che restaura nuovamente la chiesa, donandole questa volta una chiara impronta barocca che si pu\u00f2 ammirare ancora oggi. La chiesa ospita dei dipinti di grandissima importanza: del Caravaggio sono presenti capolavori come \"Conversione di san Paolo\" e \"Crocifissione di san Pietro\", nonch\u00e9 diversi affreschi del Pinturicchio, l'\"Assunzione\" di Annibale Carracci, oltre alle architetture di Raffaello Sanzio e del Bramante e ad alcune sculture di Andrea Bregno e dello stesso Gian Lorenzo Bernini, come il magnifico organo sorretto da due angioletti in bronzo.\nNel 1562-1565 Nanni di Baccio Bigio, su commissione di papa Pio IV (Medici), sistema la facciata esterna della Porta del Popolo. Successivamente, nel 1655, papa Alessandro VII (Chigi) commissiona a Gian Lorenzo Bernini i lavori per risistemare la facciata interna ed il cornicione superiore.\nNel 1573, papa Gregorio XIII (Boncompagni) colloca al centro della piazza una fontana di Giacomo della Porta, una delle nuove diciotto fontane progettate dopo il restauro dell'acquedotto Vergine. Ma nel 1589 papa Sisto V (Felice Peretti) innalza un grande Obelisco Flaminio al centro della piazza, alto 24 metri, costruito ai tempi dei faraoni Ramesse II e Merenptah (1232-1220 a.C.), portato a Roma sotto Augusto e precedentemente collocato al Circo Massimo. Domenico Fontana sposta la fontana di Della Porta verso l'inizio di via del Corso.\nLe due \"chiese gemelle\", come vengono chiamate Santa Maria in Montesanto (1675) e Santa Maria dei Miracoli (1678), vengono costruite per volere di Alessandro VII, ma i lavori terminano solo dopo la scomparsa del pontefice (1667), rinnovando profondamente l'aspetto della piazza, e costituendo i due poli del \"Tridente\", formato da via del Corso, via del Babuino e via di Ripetta. I due edifici, che conferiscono alla piazza un aspetto barocco, vengono iniziati da Carlo Rainaldi e completati da Gian Lorenzo Bernini, con la collaborazione di Carlo Fontana.\nLa forma della piazza assume la conformazione attuale solo alla fine del XIX secolo. Precedentemente era una modesta piazza di forma trapezoidale, che si allargava verso il \"Tridente\". Al tempo dell'occupazione napoleonica, infatti, l'aspetto architettonico ed urbanistico della piazza venne rivisto dall'architetto neoclassico Giuseppe Valadier, che gi\u00e0 nel 1793 aveva presentato un progetto secondo il quale due caserme di cavalleria avrebbero dovuto essere disposte ai lati della piazza stessa. Ma con la prima invasione da parte di Napoleone (che entra a Roma nel 1798 e poi nel 1809) i francesi imposero a Valadier un progetto di \"pubblica villa e passeggiata\", che per\u00f2 non pot\u00e9 essere realizzato perch\u00e9 non teneva conto dei dislivelli del terreno tra il Pincio e la piazza sottostante. Dopo un secondo progetto che presentava lo stesso problema, l'opera di sistemazione fu affidata all'architetto Berthault, ma appena i francesi furono andati via da Roma fu di nuovo Valadier a realizzare il progetto della definitiva trasformazione. Grazie al suo intervento, la piazza assunse l'attuale forma ellittica, nella parte centrale, completata da una duplice esedra, decorata con numerose fontane e statue, che si protende verso la terrazza del Pincio e verso il fiume Tevere. Nel 1818 sempre Valadier rimosse la vecchia fontana di Giacomo Della Porta che, sotto il pontificato di papa Leone XII (1822 \u2013 1829) venne sostituita da una nuova architettura. Valadier continu\u00f2 la sua opera di rinnovamento sistemando anche la zona delle pendici del Pincio, raccordando Piazza del Popolo e il colle con delle ampie rampe, adornate da alberi e carrozzabili, terminate nel 1834. La terrazza del Pincio divenne cos\u00ec una delle pi\u00f9 celebri passeggiate di Roma, frequentata dal popolo, dalla borghesia, dalla nobilt\u00e0, dall'alto clero e dagli stessi pontefici.\nLe fontane.\nNel 1823 Valadier rimpiazz\u00f2 la vecchia fontana dellaportiana con una struttura del tutto nuova. Riprendendo forse un'idea che era stata gi\u00e0 di papa Sisto V allorch\u00e9 commission\u00f2 a Giacomo Della Porta l'edificazione della fontana centrale, posizion\u00f2 ai quattro spigoli dell'obelisco altrettanti leoni in marmo in stile egizio (in armonia dunque con le origini dell'obelisco stesso), dalle cui fauci un getto d'acqua precipita in una vasca, disposta su una breve gradinata su cui \u00e8 posto l'intero monumento.\nSubito dopo realizz\u00f2 anche altre due fontane quasi gemelle, posizionandole al centro delle pareti curve che delimitano l'ellisse della piazza. La struttura delle due fontane \u00e8 uguale: un'ampia vasca a livello stradale alla base di un muro lungo quanto il diametro della vasca stessa, nella quale l'acqua tracima da un catino semicircolare a forma di conchiglia appoggiato al muro stesso, che a sua volta viene riempito dall'acqua che, uscendo dal muro, riempie un altro piccolo catino. In cima al muro di ciascuna fontana, per ogni estremit\u00e0, una coppia di delfini con le code attorcigliate, mentre al centro un gruppo statuario costituisce l'unica differenziazione tra le due opere. Nella fontana occidentale, quella sul lato del Tevere, su un gruppo di rocce una statua di Nettuno affiancata da due tritoni altrettanti delfini. In quella orientale, sul lato del Pincio, il gruppo di rocce sorregge la statua della dea Roma, affiancata dalle statue sedute del Tevere e dell'Aniene, tra le quali, ai piedi della dea Roma, la lupa capitolina che allatta i gemelli.\nAnche la rampa di raccordo tra la piazza ed il Pincio fu ornata da una fontana maestosa pi\u00f9 per le dimensioni che per l'effettivo valore artistico. Nella parte intermedia della salita, praticamente dietro alla \u201cdea Roma\u201d, Valadier realizz\u00f2 una struttura composta da due architetture differenti, l'una sull'altra. Nella met\u00e0 superiore tre grosse nicchie, delimitate da colonne su alti pilastri che sembrano sostenere la balconata del noto terrazzo che, dal Pincio, guarda verso la piazza. All'interno delle nicchie l'acqua precipita dall'alto come in una cascata. La met\u00e0 sottostante, leggermente pi\u00f9 avanzata rispetto ai nicchioni superiori, \u00e8 costituita da un muro nel quale si aprono, in corrispondenza di quelle superiori, tre nicchie pi\u00f9 piccole, dotate ciascuna di un piccolo catino di raccolta dell'acqua.\nUltimi interventi.\nNel 1878-1879 vennero abbattute le due torri laterali che servivano a fortificare la porta, che all'epoca aveva ancora un solo fornice, e furono aggiunti i due fornici laterali, pi\u00f9 piccoli. Dopo la breccia di Porta Pia, venne ricavata una nuova via d'accesso alla piazza, adornata di giardinetti laterali, strade e scalette, dietro l'esedra sul fiume, a seguito della costruzione del ponte Margherita (1886\u20131891). L'ultimo intervento strutturale rilevante avvenne in epoca fascista, nel 1936, quando fu inaugurata la mostra del rinnovato acquedotto Vergine nel grande nicchione sotto la terrazza del Pincio.\nOggi Piazza del Popolo \u00e8 un'ampia isola pedonale di circa 16000\u00a0m\u00b2, luogo di eventi pubblici importanti: la sua capienza le permette di ospitare sino a persone. Qui ha anche sede il Comando Regione Carabinieri Lazio nella caserma (ex convento agostiniano, poi caserma dei gendarmi pontifici, poi \u2013 nel 1870\u00a0\u2013 prima sede dei Reali Carabinieri dei Savoia) intitolata a Giacomo Acqua.\nCollegamenti e dintorni.\nDintorni:\nNella cultura popolare.\nA Piazza del Popolo \u00e8 dedicato il brano di apertura, dallo stesso titolo, del celebre album di Claudio Baglioni del 1972 Questo piccolo grande amore"}
{"id": "41094", "revid": "1543377", "url": "https://it.wikipedia.org/wiki?curid=41094", "title": "Vittoriano", "text": "Il Monumento nazionale a Vittorio Emanuele II o (mole del) Vittoriano, chiamato per sineddoche Altare della Patria, \u00e8 un monumento nazionale italiano situato a Roma, in piazza Venezia, sul versante settentrionale del colle del Campidoglio, opera dell'architetto Giuseppe Sacconi. \u00c8 situato al centro della Roma antica e collegato a quella moderna grazie a strade che si dipartono a raggiera da piazza Venezia.\nLa sua costruzione inizi\u00f2 nel 1885 e i lavori si conclusero nel 1935: tuttavia, gi\u00e0 nel 1911, il monumento fu inaugurato ufficialmente ed aperto al pubblico, in occasione delle celebrazioni del 50\u00ba anniversario dell'Unit\u00e0 d'Italia. Da un punto di vista architettonico \u00e8 stato pensato come un moderno foro, un'agor\u00e0 su tre livelli collegati da scalinate e sovrastati da un portico caratterizzato da un colonnato.\nHa un grande valore rappresentativo, essendo architettonicamente e artisticamente incentrato sul Risorgimento, il complesso processo di unit\u00e0 nazionale e liberazione dalla dominazione straniera portato a compimento sotto il regno di Vittorio Emanuele II di Savoia, cui il monumento \u00e8 dedicato: per tale motivo il Vittoriano \u00e8 considerato uno dei simboli patri italiani. Il Vittoriano racchiude l'Altare della Patria, dapprima un'ara della dea Roma e poi, dal 1921, anche sacello del Milite Ignoto. Poich\u00e9 questo elemento \u00e8 percepito come il centro emblematico dell'edificio, l'intero monumento \u00e8 spesso chiamato Altare della Patria.\nFin dalla sua inaugurazione fu teatro di importanti momenti celebrativi. Ci\u00f2 ha accentuato il suo ruolo di simbolo dell'identit\u00e0 nazionale. Le celebrazioni pi\u00f9 importanti che hanno luogo al Vittoriano si svolgono annualmente in occasione dell'Anniversario della liberazione d'Italia (25 aprile), della Festa della Repubblica Italiana (2 giugno) e della Giornata dell'Unit\u00e0 Nazionale e delle Forze Armate (4 novembre), durante le quali il Presidente della Repubblica Italiana e le massime cariche dello Stato rendono omaggio al sacello del Milite Ignoto deponendovi una corona d'alloro in memoria dei caduti e dei dispersi italiani nelle guerre.\nIl monumento ha un'ampia valenza simbolica rappresentando \u2013 grazie al richiamo della figura di Vittorio Emanuele II e alla realizzazione dell'Altare della Patria \u2013 un tempio laico dedicato metaforicamente all'Italia libera e unita e celebrante \u2013 in virt\u00f9 della tumulazione del Milite \u2013 il sacrificio per la patria e per gli ideali connessi.\nStoria.\nLe premesse.\nDopo la morte di Vittorio Emanuele II di Savoia, avvenuta il 9 gennaio 1878, furono molte le iniziative destinate a innalzare un monumento permanente che celebrasse il primo re dell'Italia unita, artefice del processo di unificazione e della liberazione dalla dominazione straniera. Per questo motivo, Vittorio Emanuele \u00e8 indicato dalla storiografia come uno dei quattro \"Padri della Patria\" insieme a Cavour, per la sua opera politica e diplomatica, a Garibaldi, per le sue azioni militari, e a Mazzini, il cui pensiero ha illuminato la mente e le azioni dei patrioti italiani. L'obiettivo era quindi quello di commemorare l'intera stagione risorgimentale tramite uno dei suoi protagonisti.\nIl 26 marzo 1878 il parlamentare Francesco Perroni Paladini deposit\u00f2 alla Camera dei deputati del Regno d'Italia un disegno di legge il cui obiettivo era quello di erigere un monumento permanente intitolato a Vittorio Emanuele II da costruire a Roma. Il 4 aprile il governo recep\u00ec questa indicazione nella persona di Giuseppe Zanardelli, ministro dell'interno del Regno d'Italia, che deposit\u00f2 in Consiglio dei ministri un disegno di legge con il medesimo obiettivo. La proposta di legge di Zanardelli fu approvata dal Parlamento del Regno d'Italia il 16 maggio 1878 con 211 voti favorevoli e 10 voti contrari.\nI due concorsi.\nIl 13 settembre 1880 fu istituita la \"Commissione Reale per il Monumento a Vittorio Emanuele II\", che il 23 settembre successivo band\u00ec un concorso internazionale a cui parteciparono 311 concorrenti. I fondi pubblici destinati all'opera sarebbero stati pari a 8 milioni di lire, cui si sarebbe aggiunto il denaro raccolto da una sottoscrizione popolare aperta a tutti gli italiani, anche a quelli che si erano trasferiti all'estero tra la fine del XIX e l'inizio XX secolo. Il concorso fu vinto dal francese Henri-Paul N\u00e9not, al quale per\u00f2 non fece seguito una fase attuativa del progetto.\nFu deciso di non dare seguito al progetto per vari motivi. Sorsero infatti accese polemiche sul fatto che fosse stato scelto un progetto di uno straniero per un monumento rappresentante una figura di spicco della storia italiana. Inoltre venne contestato il fatto che l'idea di N\u00e9not fosse, come scoperto solo in seguito, una versione lievemente aggiornata del suo precedente progetto per la nuova sede della Sorbona, che aveva gi\u00e0 realizzato nel 1877. A questo si aggiunse la tensione dovuta al cosiddetto \"schiaffo di Tunisi\", ovvero all'occupazione francese della Tunisia. Altro motivo che fece scartare il progetto di N\u00e9not fu la troppa libert\u00e0 concessa agli artisti nella scelta del luogo di edificazione e della tipologia del monumento da realizzare, linee guida che avevano portato a un fiorire di proposte architettoniche troppo differenti tra loro \u2013 in totale furono 293 i progetti depositati. Si andava da monumenti molto semplici, formati da colonne monumentali e statue equestri, a edifici complessi e di grandi dimensioni.\nIl parlamento diede quindi alla Commissione Reale il mandato per bandire un secondo concorso, che stavolta avrebbe per\u00f2 dovuto stabilire sia il luogo di edificazione, sia le caratteristiche precise della costruzione. Nacque cos\u00ec un acceso dibattito, relativamente alla scelta del luogo dove far sorgere il monumento: il colle del Campidoglio, la piazza di Termini, che era al confine tra il centro storico di Roma ed edifici pi\u00f9 recenti (\"fra la vecchia e la nuova Roma\", com'\u00e8 riportato sui verbali della commissione reale), oppure piazza Esedra o ancora piazza della Rotonda, ove sorge il Pantheon, dove sarebbero sorti nuovi edifici monumentali.\nAlcuni membri della Commissione Reale, compreso lo stesso presidente Depretis (che era anche Presidente del Consiglio) erano rimasti favorevolmente colpiti dall'idea espressa nel progetto di Ettore Ferrari e Pio Piacentini, secondo classificato nel precedente concorso: quella di costruire il monumento sul Campidoglio, luogo che da millenni era rappresentativo del potere romano. Ci\u00f2 infatti avrebbe reso il Vittoriano non solo il memoriale del primo re d'Italia, ma il simbolo della Roma capitale (la terza Roma), vero contraltare di San Pietro, emblema della Roma papale, e del Colosseo, icona della Roma imperiale. La Commissione Reale, nonostante la contrariet\u00e0 di eminenti personalit\u00e0 della cultura del tempo, come Rodolfo Lanciani e Ferdinand Gregorovius, approv\u00f2 quindi la localizzazione del monumento sul Campidoglio. Segno dell'aspro dibattito che si era svolto furono le immediate dimissioni dei componenti contrari, preoccupati per le demolizioni di testimonianze storiche ed artistiche, che sarebbero state necessarie per la realizzazione del monumento nel luogo prescelto. La scelta tenne in considerazione il fatto che proprio su questo colle di Roma sono presenti il Palazzo Senatorio e il \"Tabularium\", monumenti dotati di cospicuo simbolismo nazionale e tra i pi\u00f9 rappresentativi dell'antichit\u00e0 romana: sono infatti il simbolo del potere di Roma e da essi deriva l'altro appellativo con cui \u00e8 conosciuto il Campidoglio (\"Monte Capitolino\", la cui etimologia ha a che fare con \"capitale\"), dacch\u00e9 avevano ospitato gli archivi pubblici di Stato dell'antica Roma, dai decreti del Senato romano ai trattati di pace. \nFu decisivo il fatto che solo costruendo il Vittoriano nel centro storico di Roma, esso avrebbe potuto rivaleggiare, anche da un punto di vista \"laico-spirituale\", con i monumenti della Roma dei papi: era ancora molto viva l'avversione per la Roma dello Stato Pontificio, personificata da papa Pio IX, pontefice che si mise in decisa contrapposizione con il neonato Regno d'Italia portando alla recrudescenza della questione romana.\nNel bando del secondo concorso si previde quindi la costruzione, a fianco della basilica dell'Ara Coeli, di un imponente monumento in marmo contraddistinto da gradinate ascendenti, con un maestoso colonnato sulla sua sommit\u00e0 e con una statua di Vittorio Emanuele II seduto su un trono, che sarebbe stata il centro del complesso architettonico. Questo fu il progetto seguito nell'edificazione del Vittoriano con le varianti del caso (la posa del re sar\u00e0 poi a cavallo e non su un trono).\nI partecipanti al concorso, che fu chiuso il 9 febbraio 1884, ebbero un anno di tempo per consegnare i loro progetti. Le proposte presentate furono novantotto: dato che la commissione reale non riusciva a decidere tra i progetti di Bruno Schmitz, di Manfredo Manfredi e di Giuseppe Sacconi, fu necessario bandire un terzo concorso, limitato per\u00f2 solo a queste tre proposte, che si concluse il 24 giugno 1884. Tra i tre progetti la commissione reale scelse quello di Giuseppe Sacconi, giovane architetto marchigiano, che vinse cos\u00ec il concorso ed ebbe l'incarico di redigere il progetto di dettaglio del Vittoriano.\nLe scelte progettuali.\nIl progetto del Vittoriano si ispir\u00f2 ai grandi santuari ellenistici, come l'Altare di Zeus a Pergamo e il Santuario della Fortuna Primigenia di Palestrina. Il Vittoriano fu ideato come un vasto e moderno foro aperto ai cittadini, situato su una sorta di piazza sopraelevata nel centro storico di Roma, organizzata come un'agor\u00e0 su tre livelli collegati da gradinate, con cospicui spazi riservati al passeggio dei visitatori.\nSulla sua sommit\u00e0 ci sarebbe stato un maestoso portico caratterizzato da un lungo colonnato e da due imponenti propilei, uno dedicato all'\"unit\u00e0 della patria\" e l'altro alla \"libert\u00e0 dei cittadini\", concetti metaforicamente legati, come gi\u00e0 accennato, alla figura di Vittorio Emanuele II: sarebbe quindi diventato uno dei simboli della nuova Italia, affiancandosi ai monumenti dell'antica Roma e a quelli della Roma dei papi. Essendo poi stato concepito come una grande piazza pubblica, il Vittoriano, oltre a rappresentare un memoriale dedicato alla persona del sovrano, fu investito di un altro ruolo: un moderno foro dedicato alla nuova Italia libera e unita.\nDa un punto di vista architettonico il monumento doveva essere costituito da una serie di scalinate adattate ai fianchi scoscesi del colle del Campidoglio, a nord della basilica di Santa Maria in Aracoeli. Tutto il complesso sarebbe apparso come una sorta di rivestimento marmoreo del versante settentrionale del Colle del Campidoglio, caricandosi di significati simbolici legati al Risorgimento. La collocazione garantiva anche due altri vantaggi: il Vittoriano sarebbe stato in asse con via del Corso, di cui avrebbe costituito il punto di fuga prospettico, e si sarebbe affacciato su un importante snodo urbano, piazza Venezia, di cui Sacconi infatti previde l'ampliamento, per adeguarne lo spazio all'imponenza e alla simmetria del monumento.\nIl progetto originario del Vittoriano (uno dei pi\u00f9 grandiosi realizzati nel XIX secolo in Italia) prevedeva l'utilizzo del marmo per il sommoportico e del travertino (pietra tradizionale degli edifici dell'antica Roma) per la restante parte del monumento: tuttavia fu impiegato il solo marmo botticino, pi\u00f9 facilmente modellabile e pi\u00f9 simile ai marmi bianchi che gli antichi romani usavano nelle costruzioni pi\u00f9 rappresentative. In realt\u00e0 la prima scelta era stata per il marmo di Carrara, ma la richiesta di un prezzo giudicato troppo elevato dalla commissione reale spinse quest'ultima, il 2 luglio 1889, a decretare l'utilizzo del marmo botticino.\nQuesto materiale fu inoltre preferito soprattutto per le sue peculiarit\u00e0 cromatiche: rispetto al marmo di Carrara, che \u00e8 caratterizzato da un bianco assoluto, il marmo botticino ha una tonalit\u00e0 bianca che possiede una leggera tendenza al giallo paglierino, caratteristica che gli conferisce un maggiore \"calore\". A causa del cambiamento del tipo di marmo, che avrebbe fornito una luminosit\u00e0 differente e un'elegante bicromia in sincrono con il travertino, Giuseppe Sacconi fu obbligato a rivedere il progetto e apport\u00f2 lievi modifiche. Il Vittoriano si arricch\u00ec di ulteriori fregi, trofei, bassorilievi e piccole statue, tutte collocate lungo i muri perimetrali che, nel complesso, fornivano un impatto visivo paragonabile alla bicromia dovuta al previsto uso di due diversi materiali di rivestimento. Per poi attirare lo sguardo dell'osservatore verso il sommoportico, in luogo di un materiale di copertura differente, Sacconi rese le decorazioni di questa parte del monumento pi\u00f9 vistose mediante l'aggiunta di statue.\nIl marmo botticino prende il nome dalla sua zona di estrazione, Botticino, comune italiano a nord-est di Brescia, che \u00e8 distante circa 500 chilometri da Roma. La sostituzione del travertino scelto da Sacconi gener\u00f2 cos\u00ec molte polemiche, che furono originate dalla distanza da Roma delle cave di marmo botticino, giudicata eccessiva: a pochi chilometri a sud-est di Roma, nei pressi dei Tivoli, esistono ampi giacimenti di travertino, tutt'oggi sfruttati in una molteplicit\u00e0 di cave da numerose aziende locali.\nL'apertura del cantiere e i ritrovamenti archeologici.\nLa direzione dei lavori fu affidata a Giuseppe Sacconi con un regio decreto datato 30 dicembre 1884 e l'apertura ufficiale del cantiere avvenne il 1\u00ba gennaio 1885. La solenne cerimonia della posa della prima pietra del Vittoriano avvenne il 22 marzo 1885 alla presenza di re Umberto I di Savoia, della regina Margherita di Savoia, dell'intera famiglia reale e di una folta rappresentanza straniera.\nDurante i primi scavi nel 1887, non si trov\u00f2, come tutti si aspettavano, il tufo compatto sul quale il monumento avrebbe dovuto poggiare. Vennero invece alla luce argille fluviali, banchi di sabbia e una cospicua presenza di caverne, cunicoli e antiche cave. Le caverne e i cunicoli erano stati previsti, visto che si sapeva che in tempi antichi la zona era stata scavata dai romani, ma non in simile e massiccia densit\u00e0. Giuseppe Sacconi fu costretto a modificare il progetto e a prevedere un'opera di rinforzamento dei cunicoli con la costruzione di strutture che poggiavano sulle loro volte. Alcune cave furono poi utilizzate durante la seconda guerra mondiale come rifugio antiaereo.\nCon la prosecuzione dei lavori di scavo venne anche alla luce un tratto delle mura serviane, prima cinta muraria della citt\u00e0 risalente al VI secolo a.C., ovvero all'epoca dei re di Roma, nonch\u00e9 i resti di un mammuth: entrambi i ritrovamenti furono inglobati nei muri dell'erigendo Vittoriano senza per\u00f2 distruggerli e lasciando la possibilit\u00e0 di ispezionarli, tranne alcune parti dell'animale fossile (trasferite all'universit\u00e0 di Roma). Furono poi rinvenuti molti altri reperti romani, sparsi sull'intera area del cantiere, tra cui resti di costruzioni, statue, capitelli, oggetti di uso comune, ecc.\nConseguenza del ritrovamento delle mura serviane fu una modifica sostanziale del progetto: furono aggiunti altri due piloni di fondazione al sommoportico, cos\u00ec da lasciare liberi e ispezionabili i reperti archeologici rinvenuti durante i lavori di sbancamento. Per tale motivo il sommoportico fu maggiormente incurvato e ne vennero cambiate le dimensioni, che passarono da 90 a 114 metri di lunghezza, con il numero di colonne, comprese quelle dei propilei, che aument\u00f2 da sedici a venti. Le colonne, inoltre, furono rese pi\u00f9 slanciate. In questo modo il Vittoriano pass\u00f2 dall'essere uno dei tanti monumenti del colle del Campidoglio senza spiccare in modo particolare (com'era previsto dal progetto originario) a vistosa e imponente costruzione che abbracciava in maniera pi\u00f9 avvolgente il versante settentrionale del colle.\nAltra modifica in corso d'opera provenne da Sacconi che, nel febbraio 1888, propose l'aggiunta degli spazi interni al Vittoriano. L'idea gli era venuta dopo la scoperta dei cunicoli e delle caverne nel sottosuolo: alcune di esse furono poi sfruttate per realizzare parte degli ambienti interni del Vittoriano, ovvero stanze, cripte, gallerie e corridoi. Questi ambienti interni avrebbero poi ospitato il Museo centrale del Risorgimento, il Sacrario delle Bandiere e la cripta del Milite Ignoto.\nA causa di queste modifiche il costo dell'opera pass\u00f2 dai 9 milioni di lire inizialmente preventivati ai 26,5 milioni finali. Per realizzare le fondamenta fu infine necessario sbancare metri cubi di terreno.\nLe demolizioni degli edifici circostanti.\nPer erigere il Vittoriano fu necessario, fra gli ultimi mesi del 1884 e il 1899, procedere a numerosi espropri e a estese demolizioni degli edifici che si trovavano nell'area del cantiere. Il luogo scelto era nel cuore del centro storico di Roma ed era quindi occupato da antichi edifici disposti secondo un'urbanistica che risaliva al Medioevo. In particolare, l'area era occupata dal Convento di Aracoeli, complesso monastico di origine medievale e gestito dall'ordine dei Frati Minori insieme all'annessa biblioteca, comprendente anche la cinquecentesca cosiddetta Torre di Paolo III affacciante su Via del Corso\nGli abbattimenti furono effettuati grazie a un preciso programma stabilito da Agostino Depretis, presidente del Consiglio. I lavori di demolizione, e conseguentemente quelli di costruzione del Vittoriano, procedettero speditamente grazie a strumenti urbanistici speciali resi disponibili dal governo. Tutti gli abbattimenti passarono al vaglio della commissione reale che, tra gli edifici e i resti archeologici, decise quali preservare e quali no.\nSi dovette affrontare anche la necessit\u00e0 di fare affacciare il Vittoriano verso uno spazio adeguatamente ampio. Piazza Venezia all'epoca era infatti di dimensioni pi\u00f9 limitate. Delimitata verso ovest dall'omonimo palazzo, il suo lato orientale era disordinatamente segnato da antichi immobili, tra cui alcuni tuttavia di pregio, quale il Palazzo Bolognetti-Torlonia. Dal 1900 al 1906 furono eseguiti i lavori, basati sulle idee di Giuseppe Sacconi, per ampliare la piazza e renderla di forma simmetrica, adeguandola alla grande mole del monumento e al suo significato simbolico: la celebrazione della nuova Italia libera e unita.\nIn questo modo scomparvero alcune strade storiche di Roma e i relativi quartieri, come via Della Pedacchia, via Di Testa Spaccata, via Della Ripresa Dei Barberi, via Macel De' Corvi e l'annessa piazza dove risiedette l'artista Michelangelo. Altre strade al contrario furono stravolte con la demolizione di tutti i caseggiati che vi sorgevano ai lati, come via Giulio Romano, via San Marco e via Marforio. Parte delle demolizioni furono effettuate per consentire la visione del monumento da via del Corso e da via Nazionale. In totale la superficie che fu rasa al suolo fu pari a metri quadrati.\nContro le demolizioni si espressero diverse personalit\u00e0, tra cui il sindaco di Roma Leopoldo Torlonia e l'archeologo Rodolfo Lanciani. In sede parlamentare fu invece Ruggiero Bonghi, il 10 maggio 1883, ad attaccare con veemenza le demolizioni. A queste critiche si aggiunsero quelle di Ferdinand Gregorovius, storico tedesco celebre per i suoi studi sulla Roma medievale, e di Andrea Busiri Vici, presidente dell'Accademia nazionale di San Luca. Di contro ci furono anche pareri autorevoli, come quello dello storico dell'arte Giovanni Battista Cavalcaselle e dell'architetto Camillo Boito, che erano invece favorevoli alle demolizioni, pur con i distinguo del caso.\nGi\u00e0 nei primi anni del XX secolo Primo Levi spieg\u00f2 la scelta di elevare il Vittoriano sul colle del Campidoglio, che defin\u00ec metaforicamente il centro della \"Terza Roma\", dopo la Roma antica e la Roma dei papi, richiamando una futura terza epoca della storia d'Italia (una successione storica vista come naturale, dettata dalla cesura della caduta dell'Impero romano d'Occidente), durante la quale la citt\u00e0 sarebbe potuta diventare nuovamente di riferimento per il mondo. In questo contesto fu reputato necessario dotarla di infrastrutture e di edifici, anche simbolici come il Vittoriano, che ne rimarcassero il ruolo di capitale del neonato Regno d'Italia.\nL'obiettivo generale era anche quello di fare di Roma una moderna capitale europea che rivaleggiasse con Berlino, Vienna, Londra e Parigi superando la secolare urbanistica pontificia. In questo contesto il Vittoriano sarebbe stato l'equivalente della Porta di Brandeburgo di Berlino, dell'Admiralty Arch di Londra e dell'Op\u00e9ra Garnier di Parigi: questi edifici sono infatti tutti accomunati da un aspetto monumentale e classicheggiante che comunica metaforicamente l'orgoglio e la potenza della nazione che li ha eretti.\nLa statua equestre di Vittorio Emanuele II.\nLa costruzione della statua equestre di Vittorio Emanuele II, prima opera realizzata e fulcro architettonico dell'intero monumento, fu affidata dalla commissione reale, previo altro concorso indetto il 9 febbraio 1884, a Enrico Chiaradia gi\u00e0 nell'aprile 1889, nel giorno stesso della chiusura del concorso per la costruzione del Vittoriano.\nLa statua, che fu completata da Emilio Gallori, visto che il suo ideatore era morto nel 1901, fu fusa con il bronzo proveniente da alcuni cannoni del Regio Esercito e poi montata sul basamento marmoreo dove furono scolpite le personificazioni allegoriche delle quattordici citt\u00e0 \"nobili\" d'Italia, tra il 1907 e il 1910. I centri raffigurati sono le capitali degli stati nobiliari preunitari, la cui nascita \u00e8 ascrivibile a un periodo precedente alla monarchia sabauda: per tale motivo furono reputate le \"madri nobili\" dell'Italia risorgimentale.\nIn occasione della visita di re Vittorio Emanuele III di Savoia le autorit\u00e0 decisero di offrire un rinfresco a un ristretto gruppo di invitati tra coloro che avevano partecipato al progetto. L'evento fu allestito all'interno del ventre del cavallo di bronzo, che fu in grado di ospitare pi\u00f9 di venti persone, come testimoniano le fotografie d'epoca, le cui copie sono esposte nella terrazza posteriore del Vittoriano.\nLa prosecuzione dei lavori e le varianti al progetto originario.\nDurante i lavori di costruzione del monumento, Giuseppe Sacconi prese la decisione di inserire all'interno del Vittoriano un altare dedicato alla patria. Il suggerimento pare che fosse venuto da Giovanni Bovio, filosofo e deputato repubblicano, che gli avrebbe consigliato di erigere un Altare della Patria su modello di quelli costruiti nel periodo della Rivoluzione Francese.\nIl luogo e il soggetto dominante dell'altare furono scelti subito: una grande statua della dea Roma che sarebbe stata collocata sul primo terrazzo dopo l'ingresso al monumento, appena sotto la statua equestre di Vittorio Emanuele II. Quindi l'Altare della Patria, perlomeno inizialmente e prima della tumulazione della salma del Milite Ignoto, fu pensato come un sacello della divinit\u00e0 che personifica Roma, per celebrare la grandezza e la maest\u00e0 della legittima capitale d'Italia. Questo richiamo alla classicit\u00e0 non fu un'eccezione: nel Vittoriano sono numerose le opere artistiche che richiamano la civilt\u00e0 romana. Con la realizzazione dell'Altare della Patria, il Vittoriano assunse un nuovo ruolo: oltre che un memoriale dedicato alla persona di re Vittorio Emanuele II e un moderno foro d'Italia, anche un tempio laico della Nazione.\nNel 1890, a causa degli imprevisti occorsi durante la costruzione, Giuseppe Sacconi aveva stilato un secondo progetto del Vittoriano, con alcune varianti: l'aggiunta di numerose finestre per illuminare i non previsti locali seminterrati, la costruzione di due scalinate laterali per potervi accedere e la conseguente eliminazione delle due fontane ai lati della scalinata centrale. La variante fu presentata in occasione della visita al cantiere di re Umberto I di Savoia. Inoltre, Sacconi dovette ripetutamente contrastare le varie proposte di porre all'interno dell'edificio anche opere d'arte che rappresentassero personaggi e fatti storici precisi. Egli infatti riteneva che solo attraverso un'arte allegorica e priva di ogni riferimento alla contemporaneit\u00e0 si potesse dare al monumento un valore universale, che non risentisse dello scorrere del tempo. Intorno al 1900, dopo un'interruzione dei lavori che dur\u00f2 dal 1896 al 1898 per mancanza di fondi, Sacconi espresse la sua volont\u00e0 di ricondurre il progetto alla sua forma originaria, tornando all'unica scalinata d'ingresso, centrale e affiancata dalle due \"fontane dei mari\".\nNel frattempo, durante il febbraio dell'anno 1900, si era verificato il passaggio della gestione del cantiere dalla \"Commissione Reale per il Monumento a Vittorio Emanuele II\" al Ministero dei lavori pubblici.\nGiuseppe Sacconi mor\u00ec nel 1905, dopo vent'anni quasi completamente dedicati alla costruzione del Vittoriano. Presero temporaneamente le redini del cantiere i suoi tre stretti collaboratori (Pompeo Passerini, Adolfo Cozza e Giulio Crimini), che nel 1906 elaborarono il terzo progetto del monumento. I lavori proseguirono e furono portati a termine sotto la direzione di Gaetano Koch, Manfredo Manfredi e Pio Piacentini. Manfredi, in particolare, era stato compagno di studi di Sacconi, e tra i due vi erano affetto e stima reciproci. La loro era un'amicizia solida, disinteressata e lealmente competitiva, avendo partecipato agli stessi concorsi, tra cui quello del Vittoriano. I tre architetti predisposero il quarto progetto generale, in cui accolsero il desiderio di Sacconi di tornare al disegno originario del monumento. In occasione dell'Esposizione internazionale di Milano, fu mostrato al pubblico un suo modello in gesso (poi andato perso in un incendio). Con questo quarto e ultimo progetto il Vittoriano ebbe la sua forma definitiva, che \u00e8 poi quella corrispondente alle idee sempre sostenute da Sacconi: un monumento caratterizzato da opere d'arte esclusivamente allegoriche, ad eccezione della statua equestre di Vittorio Emanuele II.\nNel 1906, tramite regio decreto datato 17 maggio, fu istituito il \"Comitato nazionale per la storia del Risorgimento\", antesignano del moderno e omonimo istituto. Nello stesso decreto fu decisa la sede di questo comitato: l'erigendo Vittoriano. Contestualmente fu decretato che il monumento, al suo interno, avrebbe anche ospitato il \"Centro culturale di studi e ricerche sul Risorgimento\", nonch\u00e9 un museo e una biblioteca sull'argomento. Si ponevano cos\u00ec le basi per l'attuale Museo centrale del Risorgimento.\nTra il 1906 e il 1911, anno di inaugurazione del Vittoriano, furono operate le ultime modifiche al progetto di Sacconi, tra cui l'abbassamento delle balaustre delle terrazze e la modifica di alcune scalinate, rese pi\u00f9 rettilinee al fine di slanciare ulteriormente la struttura e dare l'impressione che fosse la naturale prosecuzione architettonica di piazza Venezia.\nL'inaugurazione.\nIl complesso monumentale fu inaugurato davanti a un'immensa folla il 4 giugno 1911, in occasione degli eventi collegati all'esposizione nazionale durante le celebrazioni del 50\u00ba anniversario dell'Unit\u00e0 d'Italia, da re Vittorio Emanuele III.\nAlla cerimonia parteciparono anche la regina Elena, la regina madre Margherita di Savoia e la restante parte della famiglia reale, compresa Maria Pia di Savoia, figlia di Vittorio Emanuele II e regina madre del Portogallo, da poco deposta dalla rivoluzione che aveva instaurato la repubblica nel 1910. Erano anche presenti il presidente del Consiglio Giovanni Giolitti, i seimila sindaci d'Italia, i veterani delle guerre risorgimentali e tremila studenti delle scuole romane.\nTra i veterani delle guerre (sia quelli inquadrati nel Regio Esercito che i garibaldini) ci furono alcune personalit\u00e0 rilevanti, come l'ultimo sopravvissuto della Costituente che proclam\u00f2 la Repubblica romana del 1849. Presenziarono anche i tre garibaldini che fecero sfilare una bandiera tricolore durante la campagna del Trentino, operazione militare della terza guerra d'indipendenza italiana guidata nel 1866 da Giuseppe Garibaldi, e la battaglia di Digione \u2013 combattuta tra il 1870 e il 1871 durante la guerra franco-prussiana. Questo secondo vessillo accompagn\u00f2 i volontari italiani che decisero di combattere in supporto dell'alleato prussiano e, a causa di colpi di mitragliatrice, rimase assai danneggiato: era rimasta integra solo la banda verde, quella vicina all'asta, al contrario di quella bianca interamente sfilacciata.\nIl clima vissuto durante la cerimonia di inaugurazione del Vittoriano fu connotato da un intenso spirito unitario e nazionale. Nonostante questa atmosfera conciliante ci furono delle voci fuori dal coro. Alla solenne manifestazione erano infatti contrari i socialisti (in quel momento guidati dall'ala massimalista, che era quella pi\u00f9 intransigente e radicale) per via della loro ideologia internazionalistica, e i repubblicani, che erano critici verso questa cerimonia visti gli indiscutibili connotati monarchici del monumento.\nLa tumulazione del Milite Ignoto.\nDopo la prima guerra mondiale l'Altare della Patria fu scelto per ospitare la tomba del Milite Ignoto, ovvero un soldato italiano morto durante il primo conflitto mondiale la cui identit\u00e0 resta sconosciuta a causa delle gravi ferite che resero irriconoscibile il corpo. Proprio per questo motivo rappresenta tutti i militari italiani che morirono durante le guerre. L'impossibilit\u00e0 di identificare il soldato lo rende un simbolo molto forte, perch\u00e9 solo in questo modo \u00e8 possibile una transizione metaforica tra concetti sempre pi\u00f9 ampi: dalla figura del singolo soldato a quella di tutti i soldati dell'esercito e infine a quella dell'intera nazione.\nLa salma fu sepolta con una cerimonia solenne il 4 novembre 1921 in occasione della Giornata dell'Unit\u00e0 Nazionale e delle Forze Armate e da allora la sua tomba \u00e8 sempre vigilata da un picchetto d'onore e da due fiamme eterne. La cerimonia fu la pi\u00f9 importante e partecipata manifestazione patriottica dell'Italia unita, visto che vi presero parte un milione di persone. Tale celebrazione rappresent\u00f2 anche il recupero, da parte degli italiani, di quello spirito patriottico che era stato annacquato dalle sofferenze patite durante il sanguinoso conflitto. L'Altare della Patria, pensato inizialmente come ara della dea Roma, divent\u00f2 quindi anche sacello del Milite Ignoto.\nParteciparono anche i socialisti e i comunisti. Costoro, come gi\u00e0 accennato, erano legati a un'ideologia internazionalistica per definizione e, quindi, furono ufficialmente avversi a questa celebrazione dai vistosi connotati patriottici. Inoltre le forze politiche socialiste, durante il dibattito parlamentare che aveva portato l'Italia a partecipare alla prima guerra mondiale, erano in parte contrarie a un intervento diretto del Paese in questo conflitto. Ciononostante, i socialisti resero comunque onore al Milite Ignoto, definendolo \u00abproletario straziato da altri proletari\u00bb.\nIl Vittoriano fu cos\u00ec consacrato alla sua valenza simbolica definitiva diventando \u2013 grazie al richiamo della figura di Vittorio Emanuele II di Savoia e alla presenza dell'Altare della Patria \u2013 un tempio laico dedicato metaforicamente all'Italia libera e unita e celebrante \u2013 in virt\u00f9 della tumulazione del Milite Ignoto \u2013 il sacrificio per la patria e per gli ideali nazionali.\nIl completamento.\nNel 1925, in occasione del Natale di Roma (21 aprile), fu inaugurata la parte mancante dell'Altare della Patria, ovvero le sculture realizzate da Angelo Zanelli che affiancano la statua della dea Roma. Con la realizzazione della \"quadriga dell'Unit\u00e0\" e della \"quadriga della Libert\u00e0\", che furono poste sui rispettivi propilei fra il 1924 e il 1927, gli spazi esterni del Vittoriano poterono dirsi completati. Intanto il 19 febbraio 1921 era stata sciolta la \"Commissione Reale per il Monumento a Vittorio Emanuele II\".\nNel 1928 si decise di sistemare l'area adiacente al Vittoriano aprendo via del Teatro di Marcello. Ci\u00f2 comport\u00f2 lo smantellamento della seicentesca Chiesa di Santa Rita da Cascia in Campitelli, che sorgeva alle pendici della scalinata della basilica dell'Ara Coeli e che fu ricostruita, dieci anni pi\u00f9 tardi, nei pressi del teatro di Marcello. I lavori di scavo portarono alla luce l'insula dell'Ara Coeli, risalente al II secolo d.C. e ancora oggi visibile sul lato sinistro del Vittoriano. La sistemazione dell'area intorno al monumento fu completata tra il 1931 e il 1933 dall'architetto Raffaele De Vico, che progett\u00f2 le due esedre alberate e sistemate a gradoni di travertino.\nLa cripta del Milite Ignoto fu invece inaugurata durante la manifestazione del 24 maggio 1935, che era dedicata al ventennale dell'entrata in guerra dell'Italia nel primo conflitto mondiale. Questo ambiente \u00e8 situato sotto la statua equestre di Vittorio Emanuele II, in corrispondenza dell'Altare della Patria. Sulla cripta si affaccia il lato interno del sacello del Milite Ignoto, mentre quello esterno \u00e8 parte integrante dell'Altare.\nI lavori di completamento del Vittoriano ebbero luogo alla fine nel 1935 e riguardarono la realizzazione del Museo centrale del Risorgimento, inaugurato e aperto al pubblico soltanto nel 1970. Nell'occasione fu prevista anche la creazione di un Sacrario delle Bandiere, deputato a ospitare un'esposizione delle bandiere militari italiane storiche. I suoi prodromi furono il trasferimento all'interno del Vittoriano delle bandiere di guerra dei reggimenti disciolti che in precedenza si trovavano a Castel Sant'Angelo: anche il Sacrario delle Bandiere divenne visitabile solamente pi\u00f9 tardi, il 4 novembre 1968, in occasione della Giornata dell'Unit\u00e0 Nazionale e delle Forze Armate.\nIl completamento degli spazi interni, compresa la cripta del Milite Ignoto (con mosaici di Giulio Bargellini), \u00e8 da attribuire ad Armando Brasini, gi\u00e0 direttore artistico del Vittoriano. Lo stesso architetto si occup\u00f2 anche del prospetto laterizio a contrafforti su via di San Pietro in Carcere. In questo contesto, nel 1939, la gestione del Vittoriano pass\u00f2 dal Ministero dei lavori pubblici a quello della pubblica istruzione.\nIl fascismo.\nLa conclusione della prima guerra mondiale e gli esiti del trattato di Versailles lasciarono amareggiato il governo italiano che, secondo il Patto di Londra sottoscritto nell'aprile 1915 con la Triplice intesa, a ostilit\u00e0 terminate avrebbe potuto annettere tra gli altri territori anche la Dalmazia settentrionale. Al contrario, eccettuata la citt\u00e0 di Zara, l'area fu inglobata dal Regno dei Serbi, Croati e Sloveni nato dalla dissoluzione dell'Impero austro-ungarico. Pure le promesse di compensazioni sotto forma di mandati della Societ\u00e0 delle Nazioni (sostanzialmente alcune ex colonie tedesche e parte delle terre non turche che erano appartenute all'Impero ottomano) rimasero disattese. Di conseguenza nacque il mito della \"vittoria mutilata\" che fu rapidamente fatto proprio dal fascismo, ottima questione politica strumentale al richiamo delle sofferenze e dei sacrifici patiti dal popolo italiano durante la guerra. Quindi il Vittoriano, per la seconda volta, mut\u00f2 il suo significato metaforico: pur mantenendo l'esteriorit\u00e0 di tempio laico, si trasform\u00f2 in uno dei simboli del riscatto militare dell'Italia, del patriottismo e della capacit\u00e0 bellica del paese, ponendo in secondo piano la celebrazione di Vittorio Emanuele II e la natura di moderno foro.\nI prodromi alla politicizzazione del monumento si ebbero gi\u00e0 nel 1920, prima della tumulazione del Milite Ignoto (1921) e della marcia su Roma (1922), per via di manifestazioni antisocialiste e antibolsceviche organizzate dai partiti nazionalisti e patriottici che ebbero luogo al Vittoriano prima delle elezioni amministrative dell'ottobre 1920 e delle elezioni politiche del maggio 1921. A seguito della marcia su Roma e della presa del potere da parte di Mussolini, il Vittoriano divenne uno dei palcoscenici per le manifestazioni del regime. Inoltre sulle sue scalinate si assiepava parte del pubblico che assisteva ai discorsi proferiti da Mussolini dal balcone di Palazzo Venezia, aggettante sull'omonima piazza.\nPer fissare il Vittoriano nell'immaginario collettivo degli italiani, dalla fine degli anni venti il fascismo avvi\u00f2 un'imponente opera propagandistica, avvalendosi anche della nascente industria cinematografica italiana: l'edificio divenne una presenza costante nei filmati di regime, il cui sfondo era spesso il panorama di Roma. Dal 1928 al 1943 il Vittoriano comparve in 249 filmati distribuiti nei cinema italiani; 168 di queste apparizioni (il 67,5%) erano legate a un omaggio al Milite Ignoto, 81 (il restante 32,5%) furono teatro di una manifestazione fascista organizzata tra le sue mura.\nIn questo contesto l'architetto e ingegnere Gustavo Giovannoni propose la costruzione, nei pressi di piazza di Spagna, di un monumento paragonabile al Vittoriano che celebrasse l'Italia fascista, progetto che non ebbe mai seguito. Questo non fu l'unico punto di contatto tra l'Italia liberale e quella fascista: entrambe avevano l'obiettivo di forgiare una nuova Italia e ambedue avevano tendenze imperialistiche. Ci\u00f2 che invece le differenziava era il modo con cui volevano perseguire questo obiettivo: l'Italia liberale lasciando il libero arbitrio ai cittadini, il regime fascista con la coercizione e le violenze.\nDurante il ventennio, il Vittoriano spesso svolgeva il ruolo coreografico di sfondo, solenne e spettacolare, alle parate militari che da via dell'Impero (la moderna via dei Fori Imperiali) arrivavano sotto il balcone di Palazzo Venezia. Il monumento mantenne un certo ruolo nella cornice nazionalista fascista anche perch\u00e9 accoglieva il Milite Ignoto, a cui il regime rendeva spesso omaggio. Anche l'ara dei caduti fascisti, che si trovava sul colle del Campidoglio, aveva un ruolo analogo.\nL'oblio.\nCon la caduta del fascismo (25 luglio 1943) e la fine della seconda guerra mondiale in Europa (8 maggio 1945) in Italia pot\u00e9 avvenire una svolta democratica e, in conseguenza del referendum del 2 giugno 1946, nacque la Repubblica Italiana. Il Vittoriano fu svuotato dai contenuti militareschi associatigli dal fascismo e torn\u00f2 alla precedente funzione di tempio laico.\nDa quel momento in poi l'Altare della Patria \u00e8 tornato a essere il teatro di manifestazioni simboliche che rappresentano l'intero popolo italiano. Le pi\u00f9 importanti si svolgono annualmente in occasione dell'Anniversario della liberazione d'Italia (25 aprile), della Festa della Repubblica Italiana (2 giugno) e della Giornata dell'Unit\u00e0 Nazionale e delle Forze Armate (4 novembre), durante le quali il Presidente della Repubblica Italiana e le massime cariche dello Stato rendono omaggio al sacello del Milite Ignoto con la deposizione di una corona d'alloro.\nDagli anni sessanta del XX secolo, per\u00f2, il Vittoriano and\u00f2 incontro al disinteresse, se non quando nello sprezzo. Non era infatti pi\u00f9 considerato uno dei simboli dell'identit\u00e0 nazionale e rappresentava anzi, con la sua mole neoclassica, un'ingombrante testimonianza del passato italiano, del fascismo, del colonialismo, delle tragedie della prima met\u00e0 del Novecento. Complice il sempre pi\u00f9 evidente stato di abbandono, le celebrazioni che vi avvenivano erano sempre meno partecipate, incluse quelle che interessavano il Milite Ignoto. Da pi\u00f9 parti si giunse anche a proporre di abolirle oppure di trasferirle altrove, perch\u00e9 era ancora vivo il ricordo delle adunate oceaniche fasciste. Pertanto il Vittoriano, progressivamente, scivol\u00f2 in una \"damnatio memoriae\" che caus\u00f2 la sua esclusione dall'immaginario collettivo italiano.\nA questo si aggiunse la dolorosa memoria delle demolizioni e degli sventramenti di interi isolati storici di Roma, proseguiti per decenni sotto i governi liberali o durante la dittatura. Anche da parte delle istituzioni ci fu un mutamento: da eventi coinvolgenti e emozionanti si pass\u00f2 a commemorazioni rituali e asettiche, svolte per ordinaria necessit\u00e0 e con poco trasporto pubblico. Pure piazza Venezia, in conseguenza dell'espansione urbanistica di Roma nel dopoguerra e dell'incremento esponenziale del traffico veicolare, si tramut\u00f2 in un semplice nodo nevralgico del sistema stradale cittadino.\nIl 12 dicembre 1969 il Vittoriano fu luogo di un attentato: attorno alle 17:30 scoppiarono due bombe, a dieci minuti l'una dall'altra, in concomitanza con la strage di piazza Fontana a Milano. Presso il monumento non si ebbero comunque vittime. Erano state collocate lateralmente, in corrispondenza di ciascun propileo, e una riusc\u00ec a scardinare la porta del Museo centrale del Risorgimento (lanciata via per sette metri) e a rompere le vetrate della basilica di Santa Maria in Aracoeli. La seconda detonazione rese pericolante il basamento di un pennone. A causa dei danni dovuti all'attentato il Vittoriano fu chiuso al pubblico e tale rest\u00f2 per trent'anni: d'altronde l'edificio magniloquente era ormai ignorato e la sua utilit\u00e0 non era pi\u00f9 sentita o riconosciuta.\nSulla scia del clima politico degli anni settanta e a causa della chiusura al pubblico, il Vittoriano conobbe un lungo periodo di oblio da parte sia delle istituzioni sia dei cittadini. Nel 1975 pass\u00f2 in carico dal Ministero della pubblica istruzione al neonato Ministero per i beni culturali, dicastero cui tuttora compete. Nel 1981, tramite decreto datato 20 maggio, il ministero dichiar\u00f2 l'importanza storica e artistica del Vittoriano, riallacciandosi alla precedente legge n. 1089 del 1\u00ba giugno 1939.\nAlla fine degli anni ottanta sorse un movimento d'opinione, guidato da Ludovico Quaroni, che ne voleva la \"ruderizzazione\", ossia il completo abbandono a s\u00e9 stesso a cui sarebbe seguita una fase di smantellamento parziale, con l'asportazione delle opere artistiche pi\u00f9 importanti (che sarebbero state conservate in qualche museo) e la conversione del monumento a semplice passeggiata sopraelevata: ci\u00f2 avrebbe richiesto anche l'abbattimento delle sezioni pi\u00f9 imponenti e simboliche, come parte del sommoportico e dei propilei. In questo modo il Vittoriano non sarebbe pi\u00f9 spiccato agli occhi dei visitatori e avrebbe avuto una monumentalit\u00e0 paragonabile a quella degli edifici circostanti.\nLa riscoperta.\nFu il Presidente della Repubblica Italiana Carlo Azeglio Ciampi, all'inizio del XXI secolo, a iniziare un'opera di riscoperta e di valorizzazione dei simboli patri italiani, Vittoriano compreso. Grazie all'iniziativa di Ciampi esso ha riacquisito l'importanza simbolica che aveva un tempo. L'operato di Ciampi \u00e8 stato ripreso e continuato anche dal suo successore, Giorgio Napolitano, con particolare risalto durante le celebrazioni del 150\u00ba anniversario dell'Unit\u00e0 d'Italia.\nNello specifico, il monumento fu reso nuovamente accessibile al pubblico su pressioni di Carlo Azeglio Ciampi il 24 settembre 2000, dopo un accurato restauro e in occasione della cerimonia di apertura dell'anno scolastico 2000-2001, la cui parte pi\u00f9 importante avvenne proprio al Vittoriano alla presenza del Presidente della Repubblica Italiana. Nel 2003 il presidente Ciampi si espresse cos\u00ec, parlando alle scuole: \"...questo monumento sta vivendo una seconda giovinezza. Lo riscopriamo simbolo dell'eredit\u00e0 di valori che le generazioni del Risorgimento ci hanno affidato. Le fondamenta di questi valori sono qui incise nel marmo: l'unit\u00e0 della Patria, la libert\u00e0 dei cittadini\".\nDal 4 novembre 2000 le cerimonie simbolicamente pi\u00f9 importanti (Anniversario della liberazione d'Italia il 25 aprile, Festa della Repubblica Italiana il 2 giugno, Giornata dell'Unit\u00e0 Nazionale e delle Forze Armate il 4 novembre) avvengono stabilmente presso il monumento. Il Vittoriano \u00e8 anche diventato importante sede museale di collezioni inerenti all'identit\u00e0 nazionale italiana: gli spazi espositivi presenti (il Museo centrale del Risorgimento e il Sacrario delle Bandiere) sono stati rilanciati con un'opera di potenziamento e aggiornamento che li ha resi sempre pi\u00f9 frequentati.\nQuesta rinascita del Vittoriano \u00e8 andata di pari passo con la costante e crescente opera di valorizzazione degli altri simboli patri italiani. Attualmente il Vittoriano rimane propriet\u00e0 del Ministero dei beni culturali che, dal 1\u00ba febbraio 2005, lo ha gestito tramite la Direzione regionale per i beni culturali e paesaggistici del Lazio, poi Direzione regionale Musei Lazio. Nel 2020 il monumento \u00e8 stato unito al vicino Museo nazionale di Palazzo Venezia entro un'unica amministrazione, creando un nuovo ente dotato di autonomia speciale.\nAlla riscoperta del valore simbolico del Vittoriano si accompagna oggi anche un pi\u00f9 sereno giudizio del suo valore artistico che, come per ogni monumento, deve essere contestualizzato nella sua epoca di costruzione: il monumento \u00e8 oggi visto dalla pi\u00f9 aggiornata critica d'arte come un ottimo esempio dell'arte italiana di fine Ottocento e un importante passo nella ricerca dello \"stile nazionale\" che doveva caratterizzare il Regno d'Italia da poco costituito. Il Vittoriano riveste questo ruolo sia di per s\u00e9 stesso, sia per le numerosissime opere d'arte che accoglie, tra Neoclassicismo, Eclettismo e Liberty.\nOpere architettoniche e artistiche.\nGeneralit\u00e0.\nIl Vittoriano si trova sul colle del Campidoglio, nel centro simbolico della Roma antica, ed \u00e8 collegato a quella moderna grazie alle strade che si dipartono a raggiera da piazza Venezia. Il complesso monumentale del Vittoriano \u00e8 alto 70 metri (81 metri comprese le quadrighe di coronamento dei due propilei), largo 135 metri, profondo 130 metri, occupa una superficie di metri quadrati e possiede, grazie al cospicuo sviluppo degli spazi interni, una superficie calpestabile di metri quadrati.\nLa scalinata d'ingresso \u00e8 larga 41 metri e lunga 34 metri, la terrazza dove \u00e8 situato l'Altare della Patria \u00e8 larga 66 metri. La profondit\u00e0 massima dei sotterranei del Vittoriano raggiunge i 17 metri sotto il livello stradale. Il colonnato \u00e8 formato da colonne alte 15 metri e la lunghezza del porticato \u00e8 pari 72 metri. Dal giugno 2007 \u00e8 possibile salire alla terrazza delle quadrighe usufruendo di un ascensore: questa terrazza, che \u00e8 la pi\u00f9 alta del monumento, \u00e8 anche raggiungibile tramite 196 scalini che partono dal sommoportico.\nGli elementi architettonicamente preponderanti del Vittoriano sono le scalinate esterne, costituite nel complesso da 243 gradini, e il portico situato sulla sommit\u00e0 del monumento. Quest'ultimo, inserito tra due propilei laterali, \u00e8 chiamato sommoportico per la sua posizione sopraelevata (da \"sommo\", ossia \"alto\", \"grande\", \"parte pi\u00f9 elevata\"). Il sommoportico \u00e8 costituito da un ampio colonnato corinzio, ordine che caratterizza anche i due propilei.\nLe allegorie del monumento rappresentano, secondo i canoni dello stile Neoclassico, perlopi\u00f9 le virt\u00f9 e i sentimenti che hanno animato le lotte per l'unit\u00e0 nazionale durante il Risorgimento, ovvero nel periodo che va dai moti del 1820-1821 alla presa di Roma (1870), o, secondo altri, alla vittoria nella prima guerra mondiale. Nel Vittoriano \u00e8 cospicua la presenza di statue raffiguranti Vittorie alate, sia in marmo che in bronzo, che simboleggiano il buon auspicio di cui si godette nell'accorpamento politico della penisola.\nCome gi\u00e0 accennato, sono numerose anche le opere artistiche che richiamano la storia dell'antica Roma: fin dalla sua inaugurazione il complesso del Vittoriano celebra anche la grandezza e la maest\u00e0 di Roma, che \u00e8 eletta al ruolo di legittima capitale d'Italia. Diversi poi sono i simboli vegetali presenti, fra i quali la palma, che richiama la \"vittoria\", la quercia (la \"forza\"), l'alloro (la \"pace vittoriosa\"), il mirto (il \"sacrificio\") e l'ulivo (la \"concordia\"). Tutte le opere d'arte realizzate per il Vittoriano hanno impegnato i maggiori artisti allora attivi in Italia.\nNel Vittoriano sono diffusi significati allegorici che avrebbero dovuto essere chiari e univoci, secondo le intenzioni dei loro realizzatori. Secondo alcuni autori, questo obiettivo non fu per\u00f2 raggiunto, visto che le opere, a loro parere, hanno spesso subito delle interpretazioni ambigue. Chi sostiene quest'ambivalenza intrinseca del Vittoriano ne trova le cause nel Risorgimento che, secondo la visione revisionistica, fu caratterizzato da una natura duale: da una parte ci sarebbero stati i patrioti, dall'altra la maggioranza silenziosa, formata principalmente da contadini e dalla classe media, che sarebbe rimasta indifferente al processo di unificazione italiana. Gli stessi patrioti avevano vedute diverse sul futuro sistema di governo italiano: fin dall'inizio furono infatti divisi in centralisti e federalisti, in monarchici e repubblicani. Tutti, in ogni caso, si riconoscevano nella stessa bandiera tricolore e condividevano gli stessi ideali di unit\u00e0 e di indipendenza.\nA questo va aggiunta la stratificazione storica e la profonda differenza di impiego pubblico del Vittoriano, in particolare il contrasto politico tra l'Italia liberale e quella fascista nel diffondere i rispettivi messaggi politici. Se l'Italia liberale vedeva nel Vittoriano un tempio laico dove celebrare metaforicamente l'unit\u00e0 e la libert\u00e0 della patria, il fascismo considerava il monumento come un palcoscenico dove ostentare la potenza militare aggressiva del paese, mentre dalla nascita della Repubblica Italiana esso \u00e8 considerato come il \"foro della Repubblica\".\nDa un punto di vista stilistico, l'architettura e le opere d'arte che impreziosiscono il Vittoriano sono state concepite con l'obiettivo di creare uno \"stile nazionale\", un modello da utilizzare poi anche in altri ambiti. Era questa, infatti, l'esigenza manifestata dai critici d'arte in quei primi decenni di unit\u00e0, in cui la nazione metteva a punto la propria identit\u00e0, anche dal punto di vista artistico. Questo \"stile nazionale\", secondo Camillo Boito, che ne fu il teorico, non poteva essere \"nuovo di pianta\", ma anzi, per avere indole compiutamente nazionale, avrebbe dovuto collegarsi alle architetture italiane del passato. Lo studio dei classici, per\u00f2, doveva essere considerato un punto di partenza e non di arrivo. Questa era la responsabilit\u00e0 sentita da Sacconi nel suo progetto.\nIn tale ambito, per la realizzazione del Vittoriano, Giuseppe Sacconi prese spunto dall'architettura neoclassica, l'erede dell'architettura classica greca e romana, sulla quale furono innestati elementi italici secondo lo spirito dell'Eclettismo. Sacconi tenne presente anche lo stile architettonico in voga durante il Secondo Impero francese di Napoleone III (1852-1870), che fu assai comune nei nuovi edifici costruiti a Parigi in quel periodo, portando alla completa trasformazione della capitale francese. Questo stile era infatti l'unico che egli apprezzasse tra quelli a lui contemporanei, pur non condividendone l'eccessivo decorativismo e la sontuosit\u00e0. Secondo alcuni autori, Sacconi si sarebbe ispirato inoltre alle forme utilizzate, anche in ambito coloniale, da diverse nazioni imperialiste dell'epoca come il Regno Unito, la Francia, l'Impero tedesco e il Belgio.\nLe fontane dei due mari.\nAddossate al basamento esterno del Vittoriano, ai lati della cancellata d'ingresso di piazza Venezia, si trovano le \"fontane dei due mari\" che sono dedicate al mare Adriatico e al mar Tirreno. Entrambe sono inserite in un'aiuola e possiedono, fin dall'origine, un sistema idraulico che ne ricicla l'acqua evitando gli sprechi. Un tempo era anche attiva una cisterna da litri d'acqua, poi abbandonata, che si trova nei sotterranei del monumento. Le due fontane rappresentano dunque i due maggiori mari italiani e, pertanto, in quest'ottica il Vittoriano viene assimilato alla penisola italiana. In questo modo \u00e8 rappresentato, anche geograficamente, l'intero Paese. A destra della fontana dell'Adriatico si osservano i resti del Sepolcro di Gaio Publicio Bibulo, monumento dell'epoca repubblicana, importante punto di riferimento per la toponomastica romana antica.\nLe scalinate esterne e le terrazze.\nLe scalinate esterne del Vittoriano si adattano ai fianchi ascendenti del versante settentrionale del colle del Campidoglio e conducono, partendo dall'ingresso di piazza Venezia, alla terrazza dell'Altare della Patria, poi alla terrazza delle citt\u00e0 redente (quella immediatamente al di sotto del colonnato del sommoportico) e infine alle terrazze dei due propilei, che si affiancano al sommoportico costituendone i due ingressi.\nIl Vittoriano, come gi\u00e0 accennato, \u00e8 stato ideato come un grande foro aperto ai cittadini, una specie di piazza sopraelevata nel cuore della capitale organizzata come un'agor\u00e0 su tre livelli dove sono ampi gli spazi riservati al transito e alla sosta dei visitatori, di cui le scalinate e le terrazze costituiscono l'elemento fondamentale.\nIl monumento, nel complesso, appare come una sorta di rivestimento marmoreo del versante settentrionale del colle del Campidoglio: \u00e8 stato quindi pensato come un luogo dov'\u00e8 possibile compiere una passeggiata patriottica ininterrotta tra le opere presenti, che hanno quasi tutte significati allegorici legati alla storia d'Italia. Il percorso non ha infatti una fine architettonica, dato che gli ingressi alla parte pi\u00f9 elevata sono due, una per ciascun propileo.\nAll'ingresso \u00e8 presente un'imponente scalinata che porta alla terrazza dell'Altare della Patria e del Milite Ignoto e che rappresenta la prima piattaforma sopraelevata del Vittoriano, nonch\u00e9 il suo centro simbolico. Il percorso lungo la scalinata continua anche oltre la tomba del Milite Ignoto a rappresentare simbolicamente un corteo di italiani continuo e senza interruzioni che prosegue la sua camminata fino al punto pi\u00f9 elevato della costruzione: il sommoportico e i propilei.\nLa cancellata artistica d'accesso al Vittoriano, che \u00e8 opera di Manfredo Manfredi, ha la particolarit\u00e0 di essere \"a scomparsa\", ossia di poter scorrere verticalmente nel sottosuolo grazie a dei binari. L'impianto che permette l'abbassamento dell'inferriata, originariamente idraulico, era considerato all'epoca della sua costruzione tra i pi\u00f9 avanzati tecnologicamente al mondo. La cancellata d'ingresso ha una lunghezza di 40 metri e un peso di 10,5 tonnellate.\nSu entrambi i lati della scalinata d'ingresso si trovano una serie di sculture che accompagnano il visitatore verso l'Altare della Patria. Le prime sculture che si incontrano sono due gruppi scultorei in bronzo dorato, con soggetti ispirati al pensiero di Giuseppe Mazzini, \"Il Pensiero\" e \"L'Azione\" (rispettivamente, a sinistra e a destra della scalinata per chi proviene da piazza Venezia), a cui seguono due gruppi scultorei (anche in questo caso uno per parte) che raffigurano altrettanti \"Leoni alati\" e infine, sulla sommit\u00e0 della scalinata, prima dell'inizio della terrazza dell'Altare della Patria, due \"Vittorie alate\".\nLa presenza di queste figure non \u00e8 casuale, visto che hanno un preciso significato. \"Il Pensiero\" e \"L'Azione\" sono stati infatti fondamentali nel processo di unificazione italiana, visto che sono necessari per far cambiare il corso della storia e per trasformare una societ\u00e0. La forma complessiva dei due gruppi scultorei richiama le caratteristiche intrinseche dei due concetti: \"L'Azione\" ha un profilo triangolare e spigoloso, mentre \"Il Pensiero\" ha una foggia circolare.\nI due \"Leoni alati\" rappresentano l'iniziazione dei patrioti che decidono di unirsi all'impresa di unificazione italiana motivati da ardore e forza, le quali controllano anche il loro lato istintivo: diversamente i patrioti scivolerebbero verso l'ottenebramento delle loro capacit\u00e0 se l'istinto fosse lasciato completamente libero. Le \"Vittorie alate\", oltre a richiamare i successi militari e culturali dell'epoca romana, simboleggiano invece allegoricamente il buon auspicio avuto per la realizzazione dell'unit\u00e0 nazionale.\nAl termine della scalinata d'ingresso, subito dopo le statue delle Vittorie alate, si apre il terrazzo dell'Altare della Patria, prima piattaforma sopraelevata del Vittoriano, che \u00e8 dominata centralmente dalla statua della dea Roma e dal sacello del Milite Ignoto. Sul terrazzo dell'Altare della Patria si trovano anche i gruppi scultorei in marmo botticino che simboleggiano i valori morali degli italiani, ovvero i principi ideali che rendono salda la nazione. I quattro gruppi hanno un'altezza di 6 metri e sono situati a destra e a sinistra dell'ingresso alla terrazza dell'Altare della Patria (due per parte), lateralmente alle statue de \"Il Pensiero\" e de \"L'Azione\" e in corrispondenza delle fontane dei due mari, lungo i parapetti che si affacciano su piazza Venezia. Ci\u00f2 non \u00e8 un caso: i concetti espressi da questi quattro gruppi scultorei, \"La Forza\", \"La Concordia\", \"Il Sacrificio\" e \"Il Diritto\", sono l'emanazione tangibile de \"Il Pensiero\" e de \"L'Azione\".\nAi lati dell'Altare della Patria la scalinata riprende dividendosi in due rampe simmetriche e parallele alla tomba del Milite Ignoto. Entrambe giungono a un pronao dove si aprono due grandi portoni (uno per lato, entrambi posizionati simmetricamente e lateralmente al Milite Ignoto e ciascuno in corrispondenza di uno dei due propilei) che conducono agli spazi interni del Vittoriano. Sopra ciascun portone sono collocate due statue: sul portone di sinistra \"La Politica\" e \"La Filosofia\", mentre sul portone di destra sono collocate due statue raffiguranti \"La Guerra\" e \"La Rivoluzione\".\nDai due ripiani dove si aprono i portoni che danno accesso agli spazi interni partono due ulteriori rampe di scale che convergono, esattamente dietro all'Altare della Patria, verso il basamento della \"statua equestre di Vittorio Emanuele II\": quest'ultima \u00e8 situata sulla seconda grande piattaforma sopraelevata, in ordine di altezza, del Vittoriano. Dietro di essa la scalinata riprende la sua ascesa in direzione del sommoportico giungendo a un piccolo ripiano, da cui partono lateralmente due scalinate che portano, ciascuna, all'ingresso di un propileo. Prima di giungere agli ingressi dei propilei ciascuna delle due scalinate si interrompe creando un piccolo ripiano intermedio, che consente l'accesso alla terrazza delle citt\u00e0 redente, terza grande e ultima piattaforma sopraelevata del Vittoriano, che si trova esattamente dietro alla \"statua equestre di Vittorio Emanuele II\" e immediatamente sotto il colonnato del sommoportico.\nLe citt\u00e0 redente sono quelle unite all'Italia in seguito al trattato di Rapallo (1920) e al trattato di Roma (1924), accordi di pace a conclusione della prima guerra mondiale: queste municipalit\u00e0 sono Trieste, Trento, Gorizia, Pola, Fiume e Zara. In seguito ai trattati di Parigi del 1947 Pola, Fiume e Zara sono passate alla Jugoslavia e \u2013 dopo la dissoluzione di quest'ultima \u2013 alla Croazia. Dopo il conflitto Gorizia \u00e8 stata divisa in due: una parte \u00e8 restata all'Italia mentre l'altra, che \u00e8 stata ribattezzata \"Nova Gorica\", \u00e8 passata prima alla Jugoslavia e poi alla Slovenia. Ogni citt\u00e0 redenta \u00e8 rappresentata da un altare addossato alla parete di fondo, che reca scolpito lo stemma comunale corrispondente. I sei altari sono stati collocati sulla terrazza tra il 1929 e il 1930.\nAl centro della fila degli altari delle citt\u00e0 redente, incisa sullo stilobate, \u00e8 collocata una monumentale iscrizione scolpita in occasione della solenne cerimonia di tumulazione del Milite Ignoto (4 novembre 1921) che riporta il testo del Bollettino della Vittoria, documento ufficiale scritto dopo l'armistizio di Villa Giusti con il quale il generale Armando Diaz, comandante supremo del Regio Esercito, annunci\u00f2, il 4 novembre 1918, la resa dell'Impero austro-ungarico e la vittoria dell'Italia nella prima guerra mondiale.\nAlla base del testo del Bollettino della Vittoria si trovano altri due altari simili a quelli delle citt\u00e0 redente ma che hanno, in luogo dello stemma comunale delle municipalit\u00e0, un elmetto: questi due altari recano la scritta: \" quello di sinistra e \" quello di destra. Riecheggiano la locuzione latina \"et facere et pati fortia romanum est\" (\"\u00c8 da romano compiere e patire cose forti\"), che deriva dalle parole che Muzio Scevola disse a Porsenna, come riferisce Tito Livio.\nL'Altare della Patria.\nL'Altare della Patria \u00e8 la parte pi\u00f9 nota del Vittoriano ed \u00e8 quella con cui esso viene spesso identificato. Situato sulla sommit\u00e0 della scalinata d'ingresso, fu disegnato dallo scultore bresciano Angelo Zanelli, che vinse un concorso appositamente indetto nel 1906. \u00c8 formato dal lato della tomba del Milite Ignoto che d\u00e0 verso l'esterno, mentre l'altro lato \u00e8 situato in una cripta. In un'edicola, esattamente sopra la tomba, si trova la statua della dea Roma, e verso di essa convergono i due rilievi marmorei situati ai lati.\nLo scultore Angelo Zanelli ha interrotto la consuetudine ottocentesca, che voleva la rappresentazione della dea Roma con tratti esclusivamente guerreschi: l'artista decise invece di realizzare la statua ispirandosi alle caratteristiche iconografiche di Atena, dea greca della sapienza, oltre che della guerra. La grande statua della divinit\u00e0 emerge da uno sfondo dorato. La presenza nel Vittoriano della dea Roma vuole rimarcare il pensiero dei patrioti risorgimentali: la Citt\u00e0 eterna \u00e8 l'unica ed irrinunciabile capitale d'Italia, e tutta la storia italiana converge verso quest'idea.\nIl Milite Ignoto fu trasferito all'Altare della Patria il 4 novembre 1921. L'epigrafe sotto alla statua riporta la scritta latina \" e gli anni di inizio e di fine della partecipazione italiana al primo conflitto mondiale, ovvero \" (1915) e \" (1918).\nLa sua tomba \u00e8 un sacello che rappresenta simbolicamente tutti i caduti e i dispersi in guerra. Il lato della tomba del Milite Ignoto che d\u00e0 verso l'Altare della Patria \u00e8 sempre vigilato da una guardia d'onore e da due fiamme che ardono perennemente nei bracieri. Alla guardia provvedono militari delle varie armi delle forze armate italiane, che si avvicendano ogni dieci anni.\nLe fiamme che ardono perennemente sono un antichissimo simbolo, che affonda le sue origini nell'antichit\u00e0 classica e in particolar modo nel culto dei morti: rappresentano il ricordo che rimane vivo nonostante il passare del tempo. In questo caso, simboleggiano quindi l'imperitura memoria negli italiani del sacrificio del Milite Ignoto e del suo amor patrio. Ci\u00f2 \u00e8 valido, naturalmente, anche per gli italiani lontani dal loro Paese e non a caso la realizzazione dei due bracieri perenni \u00e8 dovuta alle donazioni fatte dagli emigrati italiani, come ricorda la targa posta alla loro base, il cui testo recita \".\nIl bassorilievo a sinistra dell'Altare della Patria rappresenta il \"Trionfo del Lavoro\" e quello di destra simboleggia il \"Trionfo dell'amor patrio\": entrambi convergono scenograficamente verso la statua della dea Roma. La concezione generale dei bassorilievi richiama uno le \"Bucoliche\" e l'altro le \"Georgiche\" di Virgilio, completando con la statua della divinit\u00e0 romana il trittico dell'Altare della Patria.\nIl significato allegorico dei bassorilievi \u00e8 legato alla volont\u00e0 di rappresentare con la scultura l'animo italiano. Nelle \"Georgiche\" \u00e8 infatti presente il richiamo all'Eneide e in entrambe le opere \u00e8 rievocata l'operosit\u00e0 nel lavoro degli italiani.\nLa tomba del Milite Ignoto \u00e8 annualmente scenario di cerimonie ufficiali durante le celebrazioni dell'Anniversario della liberazione d'Italia (25 aprile), della Festa della Repubblica Italiana (2 giugno) e della Giornata dell'Unit\u00e0 Nazionale e delle Forze Armate (4 novembre), occasioni in cui il Presidente della Repubblica Italiana e le massime cariche dello Stato le rendono solenne omaggio.\nLa statua equestre di Vittorio Emanuele II.\nDopo aver superato l'Altare della Patria si continua a salire la scalinata e si incontra la \"statua equestre di Vittorio Emanuele II\", opera bronzea di Enrico Chiaradia e centro architettonico del Vittoriano. Sul basamento marmoreo della statua sono scolpite le personificazioni delle citt\u00e0 italiane nobili. La statua \u00e8 di bronzo, alta 12 metri e lunga 10 e pesa 50 tonnellate. Compreso il basamento marmoreo, l'intero gruppo scultoreo \u00e8 alto 24,80 metri.\nLa \"statua equestre di Vittorio Emanuele II\" \u00e8 l'unica rappresentazione non simbolica del Vittoriano. La scelta di rappresentarlo a cavallo non \u00e8 casuale, visto che le statue equestri hanno, fin dai tempi pi\u00f9 antichi, un simbolismo preciso. Nell'antichit\u00e0 classica le statue equestri erano finalizzate all'esaltazione del soggetto ritratto, di cui venivano sottolineate le virt\u00f9 guerresche. Inoltre, cavalcando e controllando un destriero, si comunicava la capacit\u00e0 del personaggio di controllare gli istinti primordiali: in tale modo si riconoscevano al soggetto anche virt\u00f9 civiche.\nAnche la collocazione della statua al centro architettonico del Vittoriano, sopra l'Altare della Patria e davanti al colonnato del sommoportico, non \u00e8 fortuita: nell'antichit\u00e0 classica le statue equestri erano spesso situate di fronte a colonnati, piazze pubbliche, templi oppure lungo le vie trionfali; in luoghi, dunque, basilari per la loro centralit\u00e0. La presenza del basamento su cui sono scolpite le personificazioni delle citt\u00e0 nobili, infine, si riallaccia alle medesime tradizioni arcaiche.\nLe statue delle citt\u00e0 nobili.\nSul basamento della \"statua equestre di Vittorio Emanuele II\", come gi\u00e0 accennato, si trovano le raffigurazioni scultoree di quattordici citt\u00e0 nobili; ossia delle antiche capitali di Stati nobiliari italiani, storicamente convergenti verso il Regno d'Italia e verso la dinastia sabauda, in quanto essa spos\u00f2 la causa del Risorgimento. Non si tratta perci\u00f2 delle citt\u00e0 pi\u00f9 importanti d'Italia, ma di quelle considerate le sue \"madri nobili\".\nLe quattordici statue delle citt\u00e0 nobili sono poste alla base della \"statua equestre a Vittorio Emanuele II\" perch\u00e9 metaforicamente esse sono le fondamenta dell'Italia e, in senso pi\u00f9 ampio, l'unit\u00e0 della Patria \u00e8 basata sull'unione dei suoi comuni.\nAl contrario di quelle dedicate alle regioni d'Italia, le statue raffiguranti le quattordici citt\u00e0 sono tutte opera di uno stesso scultore: Eugenio Maccagnani.\nIl sommoportico e i propilei.\nCaratteristiche generali.\nContinuando a salire la scalinata oltre la \"statua equestre di Vittorio Emanuele II\", si arriva all'elemento architettonicamente pi\u00f9 imponente di tutto il complesso architettonico: il grande portico, leggermente incurvato, situato sulla sommit\u00e0 del monumento e perci\u00f2 chiamato \"sommoportico\". Alle sue estremit\u00e0 si trovano due propilei, sporgenti rispetto al corpo centrale, di cui costituiscono gli ingressi.\nIl sommoportico \u00e8 lungo 72 metri ed \u00e8 costituito da sedici colonne corinzie alte 15 metri, sormontate da capitelli impreziositi dal volto dell'Italia turrita (situato al centro) e da foglie d'acanto. Sul fregio superiore si trovano sedici statue, personificazioni allegoriche delle regioni italiane. Ogni statua si trova in corrispondenza di una colonna. Per le colonne del sommoportico, Giuseppe Sacconi si ispir\u00f2 a quelle del Tempio dei Dioscuri del Foro Romano, situato nelle vicinanze.\nCiascun propileo ha come coronamento un gruppo scultoreo in bronzo, raffigurante una Vittoria alata su una quadriga. Ci\u00f2 richiama la celebrazione del trionfo della Roma repubblicana, quando i comandanti vittoriosi salivano al Campidoglio su una quadriga tirata da quattro cavalli bianchi. I Romani credevano che gli dei inviassero le Vittorie sulla terra, per portare doni al vincitore di uno scontro militare.\nLe due quadrighe, come dichiarano espressamente le iscrizioni latine poste sui frontoni dei sottostanti propilei, simboleggiano la libert\u00e0 dei cittadini (\", a destra) e l'unit\u00e0 della patria (\", a sinistra), i due concetti cardine che informano l'intero monumento. Il messaggio implicito \u00e8 che l'Italia, tornata nuovamente un'unica compagine politica e conquistata l'indipendenza, \u00e8 pronta a diffondere nel mondo un nuovo Rinascimento, sostenuto dalle virt\u00f9 morali rappresentate allegoricamente nel Vittoriano.\nI concetti di \"libert\u00e0 dei cittadini\" e di \"unit\u00e0 della patria\" possono essere riferiti al contributo dato da Vittorio Emanuele II al Risorgimento, all'inizio e alla fine del suo regno. Per la libert\u00e0 dei cittadini, fu fondamentale il proclama di Moncalieri, con il quale il Re, salito al trono da pochi mesi, conferm\u00f2 il regime liberale, nonostante le repressioni seguite alla \"primavera dei popoli\" in altri stati europei. Per quanto riguarda poi l'\"unit\u00e0 della patria\", si pu\u00f2 invece ricordare che Vittorio Emanuele, pochi anni prima della sua morte, si assunse la responsabilit\u00e0 della presa di Roma, passo decisivo per unificare il Paese. Dopo che Roma divenne capitale, per il completamento dell'unit\u00e0 mancavano infatti solo il Trentino-Alto Adige e la Venezia Giulia, annessi solo dopo la prima guerra mondiale, chiamata anche \"quarta guerra d'indipendenza italiana\".\nLe quadrighe, previste gi\u00e0 nel progetto originario, furono realizzate e posizionate nel 1927. All'interno dei frontoni dei due propilei si trovano gruppi scultorei che hanno lo stesso tema delle rispettive quadrighe sovrastanti.\nLe statue delle regioni.\nLa scalinata che conduce alla terrazza delle citt\u00e0 redente \u00e8 il miglior punto di osservazione delle statue delle regioni d'Italia, che si trovano sul fregio del sommoportico, ognuna in corrispondenza di una colonna. La presenza di statue ritraenti allegoricamente le regioni italiane trae ispirazione dalle personificazioni delle province romane. Per la tipologia del fregio, altissimo e con statue alternate a clipei, Sacconi si ispir\u00f2 a quello del porticato del vicino Foro di Traiano. Le statue collocate sul cornicione del sommoportico sono sedici, pari al numero delle regioni italiane all'epoca di costruzione del monumento. Ogni statua \u00e8 alta cinque metri e fu affidata a uno scultore diverso, quasi sempre nativo della regione di cui avrebbe scolpito l'immagine. Il cornicione \u00e8 impreziosito anche da aquile e teste di leone.\nDall'epoca in cui fu realizzato il Vittoriano, il criterio di individuazione di alcune regioni italiane e le denominazione di alcune di esse sono cambiati, e conseguentemente i nomi delle statue non sempre corrispondono a quelli attuali. Per quanto riguarda i nomi, nel periodo coevo al progetto del monumento l'Emilia-Romagna era chiamata semplicemente Emilia e la Basilicata era chiamata Lucania. Inoltre, l'Abruzzo e il Molise sono rappresentati da un'unica statua, dato che sino al 1963 costituirono un'unica regione (Abruzzi e Molise); anche il Triveneto \u00e8 rappresentato da un'unica statua, visto che il Trentino-Alto Adige e la Venezia Giulia all'epoca appartenevano ancora all'Impero austro-ungarico; la Valle d'Aosta e il Piemonte, parimenti, sono rappresentati da una sola statua, dato che formavano una sola entit\u00e0 amministrativa: la regione Valle d'Aosta fu istituita solo nel 1948.\nGli spazi interni.\nAgli spazi interni del sommoportico e dei propilei si accede grazie a due scalinate d'ingresso trionfali situate in corrispondenza di ciascun propileo. Le due scalinate d'entrata si trovano su un piccolo ripiano raggiungibile tramite una breve scalinata che si innesta sulla terrazza delle citt\u00e0 redente. Alla base della scalinata d'ingresso dei propilei sono situate quattro statue di \"Vittorie alate\" su colonne trionfali: realizzate nel 1911, due sono in corrispondenza dell'ingresso del propileo di destra e due dell'entrata di quello di sinistra.\nCiascun ingresso introduce a un grande vestibolo quadrangolare, affacciato all'esterno attraverso un colonnato. Dai vestiboli si accede agli spazi interni del sommoportico. Questi ambienti sono decorati da mosaici, importanti opere del Liberty floreale e del simbolismo pittorico, che ricoprono le lunette e le due cupole dei propilei. Anche i mosaici hanno come soggetto la rappresentazione metaforica delle virt\u00f9 e dei sentimenti, molto spesso resi come personificazioni allegoriche, che hanno animato gli italiani durante il Risorgimento. Gli interni del sommoportico sono decorati dalle allegorie delle scienze, mentre le porte che mettono in comunicazione i propilei e il sommoportico sono impreziosite da raffigurazioni sulle arti.\nLa decorazione del soffitto del propileo di sinistra fu affidata a Giulio Bargellini. In questi mosaici egli adott\u00f2 accorgimenti tecnici innovativi, come l'uso di materiali di varia natura e di tessere di dimensioni diverse e inclinate in modo da creare studiati riflessi luminosi. Inoltre \u00e8 da notare come le linee delle raffigurazioni musive proseguano verso quelle delle colonne sottostanti.\nI mosaici di Bargellini lungo la parte pi\u00f9 elevata delle pareti rappresentano figurativamente \"La Fede\", resa come la consacrazione dei figli alla patria officiata dal popolo (sullo sfondo una citt\u00e0 che ricorda Gerusalemme); \"La Forza\", ovvero un guerriero che accompagna un giovane all'incontro con una donna armata di spada; \"Il Lavoro\", personificato da una famiglia di agricoltori che si ritrova insieme dopo una giornata nei campi; \"La Sapienza\", proposta come un maestro in cattedra di fronte ai suoi alunni seduti sui banchi.\nLa decorazione del soffitto del propileo di destra fu invece affidata ad Antonio Rizzi.\nLungo la parte pi\u00f9 elevata delle pareti, Rizzi realizz\u00f2: \"La Legge\" (opera composta dalle allegorie della \"Giustizia\" seduta sul trono, della \"Sapienza\", della \"Ricchezza\", della \"Prudenza\", della \"Fortezza\" e della \"Temperanza\", ognuna con i suoi classici attributi); \"Il Valore\" (rappresentato con un giovane che tempra la sua spada sulle ali della \"Libert\u00e0\" e che \u00e8 attorniato dai fondatori della stirpe italica, tra cui Enea e Ascanio); \"La Pace\" (una figura femminile che regge un fascio di grano e altre che portano i frutti della terra, mentre colombe bianche volano verso una fonte d'acqua); \"L'Unione\" (figurata con un giovane che incontra \"La Poesia\").\nLe porte interne che conducono dai due propilei al sommoportico sono ornate da sculture allegoriche rappresentanti l\"Architettura\" e la \"Musica\", che si trovano nel vestibolo di sinistra e che sono opera di Antonio Garella, e la \"Pittura\" e la \"Scultura\", che sono situate nel vestibolo di destra e che sono state realizzate da Lio Gangeri. L'interno del sommoportico ha un pavimento di marmi policromi e un soffitto a cassettoni: quest'ultimo, che \u00e8 stato progettato da Gaetano Koch, \u00e8 chiamato \"soffitto delle scienze\".\nIl soffitto deve il suo nome alle sculture in bronzo di Giuseppe Tonnini collocate all'interno del sommoportico, note collettivamente come \"Allegorie delle Scienze\": sono tutte costituite da personificazioni femminili, la \"Geometria\" con compasso e squadra, la \"Chimica\" con storta e distillatore, la \"Fisica\" con lanterna e barometro, la \"Mineralogia\" con un cristallo di quarzo, la \"Meccanica\" con ruota dentata, la \"Medicina\" con coppa e bastone di Asclepio, l\"Astronomia\" con il globo dello zodiaco e il sestante e la \"Geografia\" con goniometro e globo terrestre. La parete verticale opposta alle colonne \u00e8 decorata superiormente da mosaici a fondo dorato, posteriori al 1925. Altre sculture presenti all'interno del sommoportico sono i \"Trofei d'arme\", vale a dire un vasto insieme di scudi, corazze, alabarde, lance, bandiere, frecce e faretre; in un trofeo si mostrano la corona d'Italia, l'aquila con lo scudo crociato e il collare dell'Annunziata: gli emblemi della Casa Savoia.\nLa cripta interna del Milite Ignoto.\nLa cripta del Milite Ignoto \u00e8 un locale situato sotto la statua equestre di Vittorio Emanuele II. Vi si accede dal Sacrario delle Bandiere. Da essa \u00e8 possibile vedere il lato del sacello del Milite Ignoto che d\u00e0 verso gli spazi interni del Vittoriano; si trova quindi in corrispondenza dell'Altare della Patria, da cui invece si pu\u00f2 vedere il lato della tomba che d\u00e0 verso l'esterno dell'edificio.\nL'epigrafe della parte interna della pietra sepolcrale riporta la scritta \" e le date di inizio e di fine della partecipazione italiana al primo conflitto mondiale, ovvero \" (24 maggio 1915) e \"\" (4 novembre 1918). Come gi\u00e0 accennato, il lato esterno della pietra sepolcrale riporta invece solo gli anni della partecipazione italiana alla guerra.\nAl Milite Ignoto, il 1\u00ba novembre 1921, fu conferita la Medaglia d'oro al valor militare, massima decorazione militare italiana, con una motivazione che fu riportata anche sul lato interno del sacello, nell'omonima cripta:\nSulla porta del simulacro \u00e8 invece presente il seguente epitaffio, redatto da Vittorio Emanuele III in persona:\nIl Milite fu insignito anche di onorificenze straniere. Gi\u00e0 il 12 ottobre 1921 era stata elargita la Medal of Honor, massima decorazione militare assegnata dal Governo federale degli Stati Uniti d'America. Seguirono la Croce della Libert\u00e0 per il comando militare di I Classe, la pi\u00f9 alta conferibile dal governo dell'Estonia, e la Croix de guerre, onorificenza militare francese.\nLa cripta del Milite Ignoto \u00e8 opera dell'architetto Armando Brasini. \u00c8 un locale a forma di croce greca con volta a cupola a cui si accede tramite due rampe di scale. Dalla cripta si diparte un breve cunicolo che raggiunge la nicchia del sacello del Milite Ignoto. La nicchia \u00e8 inserita in un arcosolio ispirato allo stile degli edifici paleocristiani, in particolar modo alle catacombe. Il soffitto della cripta richiama invece l'architettura romana, alternando volte a crociera e volte a botte. Il locale, costruito in laterizi, \u00e8 caratterizzato dalla presenza di archi a tutto sesto e di nicchie. \u00c8 anche presente un piccolo altare per le funzioni religiose.\nLe pareti della cripta sono decorate da un mosaico di stile bizantino, opera di Giulio Bargellini, di natura religiosa. La crocifissione di Ges\u00f9 \u00e8 situata sopra la tomba del Milite Ignoto, sulle pareti si stagliano invece i santi protettori delle forze armate italiane: san Martino patrono della fanteria, san Giorgio per la cavalleria, san Sebastiano per la polizia locale e santa Barbara per la Marina Militare, gli artificieri e i genieri. Nella cupola, infine, si trova la Madonna di Loreto, patrona dell'Aeronautica Militare.\nParti della cripta e del sepolcro sono state realizzate con materiali lapidei provenienti dalle montagne che furono teatro degli scontri della prima guerra mondiale: il pavimento \u00e8 in marmo del Carso, mentre il piccolo altare \u00e8 stato realizzato da un unico blocco di pietra proveniente dal monte Grappa.\nGli spazi espositivi del Vittoriano.\nAll'interno del Vittoriano si trovano alcuni spazi espositivi dedicati alla storia d'Italia, in particolar modo quella risorgimentale: il Museo centrale del Risorgimento con annesso istituto di studio, il Sacrario delle Bandiere e un'area che ospita mostre temporanee di interesse artistico, storico, sociologico e culturale detta \"ala Brasini\", dal nome dell'architetto che la progett\u00f2. \u00c8 anche visitabile parte dei gi\u00e0 citati ritrovamenti archeologici rinvenuti durante i lavori di costruzione del Vittoriano. Nel Sacrario delle Bandiere sono visitabili i locali dove, durante la costruzione del monumento, era situato lo studio di Giuseppe Sacconi.\nL'accesso al Museo centrale del Risorgimento \u00e8 sul fianco sinistro del monumento, sul retro della Basilica di Santa Maria in Aracoeli, lungo via di San Pietro in Carcere. Illustra un periodo della storia italiana, compreso tra la fine del XVIII secolo e la prima guerra mondiale, attraverso l'esposizione di cimeli, dipinti, sculture, documenti (lettere, diari e manoscritti), disegni, incisioni, armi e stampe.\nSulla scalinata d'ingresso del Museo centrale del Risorgimento sono visibili incisioni relative ad alcuni episodi significativi per la nascita del movimento risorgimentale, dal seme gettato dalla Rivoluzione francese alle imprese napoleoniche, allo scopo di meglio inquadrare e ricordare la storia nazionale compresa tra la riforma degli antichi Stati italiani e la fine della prima guerra mondiale. Lungo le pareti altre incisioni marmoree riportano alcuni brani di testi enunciati da personalit\u00e0 di spicco, che meglio testimoniano e descrivono questa parte di storia d'Italia.\nIl Museo centrale del Risorgimento comprende anche il Sacrario delle Bandiere, luogo dove sono raccolte e custodite le bandiere di guerra dei reparti militari disciolti e delle unit\u00e0 navali radiate, i vessilli degli istituti militari e delle unit\u00e0 soppresse appartenenti ai corpi armati dello Stato (Esercito Italiano, Aeronautica militare, Marina Militare, Arma dei Carabinieri, Polizia di Stato, Polizia penitenziaria e Guardia di Finanza). L'accesso al Sacrario si trova lungo via dei Fori Imperiali: presso questo spazio museale sono custoditi anche cimeli, relativi alle guerre soprattutto risorgimentali, a cui hanno preso parte le forze armate italiane.\nL'ala Brasini, riservata alle mostre temporanee, \u00e8 dedicata ad Armando Brasini, principale promotore del Museo centrale. L'ala dispone di tre locali espositivi: il \"salone grandi mostre\", avente una superficie di 700\u00a0m\u00b2 e in genere ospitante le mostre d'arte, che sono quelle che di solito richiedono pi\u00f9 spazio, il \"salone centrale\" di 400\u00a0m\u00b2 e la \"sala giubileo\", che ha una superficie di 150\u00a0m\u00b2."}
{"id": "41096", "revid": "71155", "url": "https://it.wikipedia.org/wiki?curid=41096", "title": "Campo de' Fiori", "text": "Campo de' Fiori \u00e8 una piazza di Roma, tra via dei Giubbonari e piazza della Cancelleria, ai confini dei rioni Parione e Regola.\nStoria.\nFino al Quattrocento la piazza non esisteva in quanto tale, e al suo posto vi era un prato fiorito con alcuni orti coltivati, da cui il nome. Secondo una tradizione inattendibile, la piazza dovrebbe invece il suo nome a Flora (donna amata da Pompeo, il quale aveva costruito nei pressi il suo teatro).\nLa piazza dette il nome al lungo asse viario noto nel secolo XV come \"Via Florea\" che collegava Sant'Angelo in Pescheria con il ponte S. Angelo, passando per le attuali via Portico di Ottavia, via dei Giubbonari (gi\u00e0 Via Pelamantelli), Via del Pellegrino e via dei Banchi Vecchi. Lo stesso tragitto da via dei Giubbonari a via del Pellegrino assunse dal secolo XV anche il nome di via \"Mercatoria\".Gi\u00e0 dalla seconda met\u00e0 del secolo XIII la famiglia Orsini, subentrando in parte ai loro antenati Boboni, acquist\u00f2 numerosi beni tra cui case con torri e mura merlate che occupavano tutto il lato sud-est della piazza, giacenti in gran parte su suolo che occupava parte dell'area del Teatro di Pompeo e appartenente alla chiesa di Sant'Angelo in Pescheria, in posizione strategica lungo la citata via Florea, tra le attuali Piazza del Biscione e Via dei Giubbonari mediante le strutture fortificate dell'adiacente Torre dell\"'Arpacata\", divenendo la dimora fortificata del ramo degli Orsini \"de Campoflore\" o semplicemente \"de Campo\" che includeva le linee di Vicovaro e Tagliacozzo. Ancora al principio del Settecento la famiglia Orsini vantava diritti di baronia sulla piazza. Successivamente il corpo principale della residenza degli Orsini con accesso da Piazza del Biscione, fu ceduto nel secolo XV ai Condulmer, per tornare agli Orsini nel secolo XVI, e quindi ai Pio di Savoia che ristrutturarono interamente l'edificio, passato poi ai Righetti e ad altri proprietari.\nPosta al confine con il rione Regola, con la progressiva crescita di importanza del luogo sito nei pressi dell'area dei Banchi e lungo l'importante tragitto che conduceva al Vaticano, nel 1456, Papa Callisto III fece lastricare la zona, nell'ambito di un progetto pi\u00f9 ampio di risistemazione dell'intero rione Parione, che si protrasse anche per buona parte del secolo XVI con l'apertura e la rettificazione per volont\u00e0 di Paolo III della trasversale via dei Baullari dalla via \"Papalis\", presso le case della famiglia Massimo, per raggiungere la piazza del Duca o Farnese. Questo rinnovamento fece s\u00ec che molti palazzi importanti fossero costruiti in zona tra cui i pi\u00f9 importanti nelle immediate vicinanze furono il nuovo palazzo della Cancelleria ed il palazzo della famiglia Farnese. Per questo motivo la piazza divenne un luogo di passaggio obbligato per personalit\u00e0 di spicco quali ambasciatori e cardinali. Ci\u00f2 port\u00f2 un certo benessere nella zona: Campo de' Fiori divenne sede di un fiorente mercato dei cavalli che si teneva due volte la settimana (luned\u00ec e sabato), e nei dintorni della piazza sorsero molti alberghi, locande e botteghe di artigiani. La piazza divenne il centro di varie attivit\u00e0 sia commerciali sia culturali. All'angolo con via dei Cappellari \u00e8 ancora visibile la Locanda del Gallo, che fu propriet\u00e0 di Vannozza Cattanei.\nLa piazza raggiunse la sua attuale estensione dopo il 1858 quando furono demolite le case esistenti sul lato nord tra via dei Baullari e vicolo del Gallo, spostando nella nuova area recuperata la copia della fontana della Terrina, posta precedentemente al centro della piazza.\nIn Campo de' Fiori avevano luogo le esecuzioni capitali e le punizioni con tratti di corda. Gioved\u00ec 17 febbraio 1600 vi fu arso vivo il filosofo e frate domenicano Giordano Bruno, accusato di eresia. Nel 1876 si costitu\u00ec un comitato di studenti universitari, ferventi repubblicani, allo scopo di promuovere in ricordo del filosofo nolano la realizzazione di un monumento bronzeo sul luogo stesso del rogo. Al comitato aderirono numerosi intellettuali di ogni parte del mondo quali Walt Whitman, Ernest Renan, Victor Hugo, Silvio Spaventa e Henrik Ibsen Nonostante la forte ostilit\u00e0 del mondo ecclesiastico il monumento a Giordano Bruno, opera dallo scultore Ettore Ferrari, venne inaugurato il 9 giugno 1889.\nDal 1869 la piazza \u00e8 sede di un vivace e pittoresco mercato, la cui atmosfera popolare \u00e8 ben resa dal noto film \"Campo de' fiori\" del 1943, con Anna Magnani e Aldo Fabrizi.\nCampo de' Fiori \u00e8 l'unica piazza storica di Roma dove non \u00e8 presente una chiesa.\nCampo de' Fiori \u00e8 divenuto uno dei ritrovi notturni preferiti dai pi\u00f9 giovani, sia italiani sia stranieri, grazie alla presenza di molti locali e pub. A causa di episodi di violenza, vandalismo e schiamazzi notturni avvenuti dagli anni '10 di questo secolo, la piazza \u00e8 spesso presidiata dalla polizia durante le ore notturne."}
{"id": "41102", "revid": "140509", "url": "https://it.wikipedia.org/wiki?curid=41102", "title": "Monte Mario", "text": "Monte Mario \u00e8 propriamente l'altura che sorge nell'area nord-ovest di Roma, sulla riva destra del Tevere, attraversata dalla via Trionfale. La collina \u00e8 inclusa amministrativamente nel territorio del Municipio XIV (\"Roma Monte Mario\") e in misura minore del Municipio I (\"Roma Centro\") e del Municipio XV (Cassia/Flaminia) di Roma. Sull'altura si estendono le aree urbane denominate Trionfale, Della Vittoria e Balduina. Il toponimo si estende in direzione nordoccidentale per includere le propaggini che saldano l'altura al sistema collinare formato dall'antico Vulcano Sabatino, includendo le aree urbane denominate Monte Mario Alto e Torrevecchia (limitatamente alla parte pi\u00f9 a monte), tra le quali \u00e8 collocata la stazione ferroviaria di Roma Monte Mario.\nCon i suoi 139 metri d'altezza \u00e8 il rilievo pi\u00f9 imponente di Roma e per tale ragione \u00e8 considerato, assieme al Gianicolo e al Pincio, uno dei punti pi\u00f9 panoramici della citt\u00e0, in particolare dal belvedere di Parco Mellini presso lo storico locale \"\"Lo\" \"Zodiaco\"\", con vista a sud e a est sui quartieri limitrofi, sui pi\u00f9 importanti monumenti architettonici della citt\u00e0, sulla Citt\u00e0 del Vaticano, sui Colli Albani, sui Monti Tiburtini e Prenestini e sulle maggiori cime dell'Appennino centrale e occidentale. Includendo le propaggini nord-occidentali attorno alla stazione di Roma Monte Mario si raggiunge tuttavia la quota di 141 metri s.l.m. in via Achille Mauri 4\nL'altura \u00e8 attraversata dal Parco Lineare pi\u00f9 lungo di Roma (circa 4 km corredati di percorso ciclopedonale), che congiunge la stazione di Roma Monte Mario con il Parco di Monte Ciocci, sito a breve distanza dalla Citt\u00e0 del Vaticano.\nQuesta localit\u00e0 \u00e8 stata inoltre scelta come vertice geodetico nella proiezione cartografica di Gauss-Boaga, originando il datum \"Roma 40\".\nStoria.\nAntichit\u00e0.\nTracce di un abitato fortificato (\"oppidum\" secondo la terminologia romana) di epoca orientalizzante (VIII-VII sec. a.C.) e arcaica (VI sec. a.C.) con grandi fossati e una necropoli con tombe a camera scavate nel tufo (forse uno dei Septem pagi sottratti, secondo la tradizione, da Romolo agli Etruschi di Veio) sono state messe in luce durante l'edificazione del quartiere di Monte Mario Alto. Il ritrovamento del fossato largo tra i 5 e gli 8 metri permette di collocare con precisione l'insediamento sull'altura tra via Giuseppe Taverna e via Giuseppe Allievo / via Floridiana, con il limite meridionale costituito dalla via Trionfale e quello settentrionale dal giardino di via Allievo, per una superficie complessiva di 10 ettari. Le necropoli, secondo consuetudine, si estendevano sui rilievi intorno all'abitato e particolarmente nell'area attorno alla Chiesa di Nostra Signora di Guadalupe a Monte Mario, oggi principale nucleo del quartiere: furono messe in luce almeno due tombe a camera, due a forno, una a fossa e due tombe a corridoio.\nIn epoca romana la sommit\u00e0 della collina era attraversata dalla \"via Triumphalis\", il cui percorso \u00e8 all'incirca ricalcato dalla moderna via Trionfale. La strada prende il nome dal trionfo celebrato da Marco Furio Camillo nel 396 a.C. per festeggiare la caduta della citt\u00e0 etrusca di Veio al termine del lungo assedio. La via dovette avere un'importanza fondamentale nel garantire il vettovagliamento delle truppe romane di stanza attorno alla citt\u00e0 nemica. Ritrovamenti di sepolture e di resti di monumenti sepolcrali di diverse epoche sono segnalati in pi\u00f9 punti della strada lungo l'intero crinale di Monte Mario.\nDeve considerarsi quasi certa la presenza sulla cima dell'altura, tra l'87 e l'82 a.C., del campo trincerato dei soldati al soldo di Lucio Cornelio Cinna durante gli scontri tra i sostenitori di Mario e di Silla: da questi eventi deriv\u00f2 il toponimo di \"clivus Cinnae\" attribuito alla collina da un'iscrizione sepolcrale del III sec. d.C. (CIL, VI 10247). La presenza dell'esercito di Cinna sulla cima di Monte Mario, da cui controllava minacciosamente la citt\u00e0, ebbe fine nell'82 a.C. con il ritorno di Silla e del suo esercito dalla campagna in Oriente contro Mitridate.\nParallelo alla via Trionfale presso l'attuale Monte Mario Alto corre l'Acquedotto Traiano (\"aqua Traiana\"), costruito non su arcuazioni ma a livello del piano di campagna; restaurato da papa Paolo V agli inizi del XVII secolo \u00e8 oggi noto come Acqua Paola ed \u00e8 tuttora in uso (un ingresso per l'ispezione e la manutenzione \u00e8 costituito da una piccola costruzione moderna in mattoni visibile in via Ottavio Assarotti). All'incrocio con via della Pineta Sacchetti l'Acquedotto Traiano / Acqua Paola abbandona la via Trionfale e prosegue parallelo a via della Pineta Sacchetti verso la via Aurelia Antica, per giungere infine a Trastevere dove conclude il suo percorso.\nResti di ville o fattorie antiche sono segnalate sulla Carta Storica Archeologica Monumentale e Paesistica del Suburbio e dell'Agro Romano a Monte Mario Alto (via delle Benedettine) e presso lo Stadio Olimpico (via Edmondo de Amicis). Nel 1957 in largo Aldo Zucchi sono emersi i resti parziali di una cisterna del diametro di 6,90 m, appartenuta verosimilmente ad una villa posta nelle immediate vicinanze, forse quella dei Minicii la cui esistenza \u00e8 supposta dal ritrovamento presso il sito del Forte Monte Mario dell'Ipogeo dei Minicii e dei resti di murature di sostruzione di una villa. L'evidente rarit\u00e0 di ville suburbane rispetto ad altre aree dell'agro romano \u00e8 presumibilmente da imputare all'orografia scoscesa, incompatibile con le attivit\u00e0 agricole, e all'ambiente in buona parte silvestre che ha da sempre caratterizzato il territorio di Monte Mario.\nMedioevo.\nNel Medioevo Monte Mario si trovava lungo il tragitto della via Francigena, fondamentale via di comunicazione con l'Europa nordoccidentale, comunemente utilizzata dai pellegrini italiani e stranieri diretti a Roma: dopo aver seguito il tragitto dell'antica via Cassia fino alla cosiddetta Tomba di Nerone, il percorso piegava a sud tagliando attraverso l'attuale Riserva naturale dell'Insugherata e risaliva in direzione della via Trionfale percorrendo l'odierno quartiere di Monte Mario Alto (via Augusto Conti, via Achille Mauri, via Vincenzo Troya); successivamente i pellegrini proseguivano lungo la via Trionfale o altri percorsi secondari in direzione dei Prati di Castello e del quartiere di Borgo e concludevano il viaggio negli ostelli presso la Basilica di San Pietro in Vaticano. I pellegrini definivano la collina \"Mons Gaudii\" (monte della gioia) per la meraviglia che provavano osservando la Citt\u00e0 Eterna dall'alto al termine del lungo cammino. Anche Dante Alighieri, quando venne a Roma con un'ambasceria fiorentina mandata a discutere con Bonifacio VIII nel 1301, transit\u00f2 quasi certamente per la via Francigena e si sofferm\u00f2 su un belvedere della via Trionfale per ammirare Roma dall'alto: il poeta dimostra di conoscere Monte Mario (indicato nel Medioevo con il toponimo \"Montemalo\") e la vista dalla sua sommit\u00e0 sulla Citt\u00e0 Eterna ai vv. 109-111 del canto XV del Paradiso.\nEt\u00e0 moderna.\nNel 1889 viene approvata la realizzazione della linea ferroviaria Roma-Capranica-Viterbo, con inizio del tracciato dalla stazione di Roma Trastevere. La ferrovia fu progettata per attraversare a mezzacosta l'altura di Monte Mario dal lato occidentale affacciato sulla Valle dell'Inferno fino alla localit\u00e0 Sant'Onofrio (ove oggi sorge il Policlinico Agostino Gemelli), per poi dirigersi da qui verso il Lago di Bracciano e la sua destinazione finale. Nelle ultime propaggini nord-occidentali di Monte Mario (Colle di Sant'Agata) fu realizzata una stazione denominata stazione di Sant'Onofrio. La linea fu inaugurata il 29 aprile 1894. Il 1 giugno 1926 la stazione di Sant'Onofrio mut\u00f2 il nome in Roma Monte Mario.\nMonte Mario Alto, incluso nel suburbio Della Vittoria, costituisce l'area di pi\u00f9 antica urbanizzazione del colle: negli anni venti del Novecento una cooperativa di postelegrafonici costru\u00ec a breve distanza dalla via Trionfale un primo insediamento denominato Case Nostre, contraddistinto da villini cinti da giardini sull'esempio della coeva Citt\u00e0 Giardino Aniene e pi\u00f9 in generale delle \"garden cities\" d'ispirazione anglosassone, villini che ancora in buona parte si conservano nel tessuto urbano di pi\u00f9 recente edificazione incentrato sulla neoromanica Chiesa di Nostra Signora di Guadalupe (1928-1932) e sull'omonima piazza. Monte Mario Alto \u00e8 altres\u00ec storicamente e topograficamente legato al complesso dello storico ex manicomio provinciale di Santa Maria della Piet\u00e0 che sorge sul lato opposto della via Trionfale, uno dei pi\u00f9 grandi e antichi d'Europa (edificato tra il 1909 ed il 1914), i cui padiglioni siti all'interno di un vasto giardino alberato sono oggi adibiti a varie funzioni pubbliche.\nSul finire degli anni 60 del XX secolo cominciano i lavori di trasformazione della linea ferroviaria per Viterbo in un servizio di tipo metropolitano: il 2 maggio 1968 viene inaugurata la fermata di Roma Balduina, il 27 novembre 1970 viene aperta la fermata di Roma San Filippo Neri, il 1 marzo del 1971 viene aperta anche la fermata di Roma Pineta Sacchetti. In vista del Giubileo del 2000 viene deciso un completo rinnovamento della linea nel suo tratto urbano e suburbano, con rifacimento delle stazioni, elettrificazione e raddoppio della tratta; Roma Pineta Sacchetti muta la sua denominazione in Gemelli; vengono inoltre create la nuova stazione di Appiano e la stazione di Valle Aurelia, la prima in Italia su un viadotto, utile per l'interscambio con la linea A della Metropolitana. I lavori si concludono il 28 maggio del 2000. L'altura di Monte Mario si trova cos\u00ec ad essere servita da 6 stazioni ferroviarie poste ad intervalli regolari lungo l'intero crinale; i binari della linea sono stati in gran parte \"tombati\" per attutire l'impatto visivo e sonoro della ferrovia. Negli anni successivi al Giubileo il tombamento \u00e8 stato gradualmente trasformato in un Parco Lineare (inaugurato il 14 giugno 2014) corredato da un percorso ciclopedonale che congiunge la stazione di Roma Monte Mario con il Parco di Monte Ciocci, situato quasi 5 km pi\u00f9 a sud.\nL'importante sviluppo urbanistico di Monte Mario durante la seconda met\u00e0 del XX secolo unitamente alle difficolt\u00e0 create dall'orografia di questi luoghi aveva portato negli ultimi decenni del Novecento allo sviluppo di gravi problematiche relative al traffico automobilistico. Per garantire migliori collegamenti con i restanti quartieri di Roma, posti per lo pi\u00f9 ad una quota di circa 100 metri inferiore rispetto al pianoro sommitale di Monte Mario, sul finire degli anni '90 fu presentato dalla giunta Rutelli un progetto di tunnel stradale a 4 corsie di prolungamento della Tangenziale Est che avrebbe dovuto mettere in collegamento l'area della Farnesina con via della Pineta Sacchetti, presso l'ingresso del Policlinico Agostino Gemelli. I lavori ebbero inizio il 1 ottobre 2001 durante il mandato del sindaco Walter Veltroni e l'inaugurazione avvenne il 22 dicembre 2004, con la denominazione di Galleria Giovanni XXIII in memoria di papa Roncalli.\nOrigine del nome.\nL'origine del toponimo non \u00e8 chiara. Nell'antichit\u00e0 l'altura (o pi\u00f9 verosimilmente una parte di essa) appare indicata come \"clivus Cinnae\" su un'iscrizione (CIL, VI 10247) relativa ad un monumento sepolcrale posto tra il secondo ed il terzo miglio della via Trionfale. Il toponimo sembra derivare dal nome del console dell'87 a.C. Lucio Cornelio Cinna, che si era accampato con il suo esercito sulle alture intorno a Roma (evidentemente sulla cima di Monte Mario) per mettere in scacco la citt\u00e0 durante gli scontri tra le fazioni guidate da Mario e da Silla. Essendo Cinna uno stretto alleato di Mario, non pu\u00f2 escludersi che il toponimo \"Monte Mario\" risalga proprio a tali eventi e che possa essere stato impiegato in modo alternativo a quello di Clivo di Cinna attestato dall'iscrizione. In un passo di Cicerone si fa riferimento al Tevere che da Ponte Milvio lambisce i \"montes Vaticani\", espressione plurale con la quale sono apparentemente indicati sia il colle oggi chiamato Vaticano che la collina di Monte Mario. \"Clivo di Cinna\" \u00e8 oggi il nome di una via nella zona Balduina che a sua volta sorge su Monte Mario.\nNel Medioevo, almeno a partire dal pontificato di Pasquale II nell'XI secolo, l'altura era comunemente chiamata \"Monte Malo\" o \"Montemalo\", forse a seguito dell'uccisione nel 998 di Crescenzio Nomentano (aristocratico romano a capo di una rivolta popolare contro le ingerenze straniere nel papato) da parte dell'imperatore Ottone III e della successiva esibizione del cadavere appeso ad una forca sulla sommit\u00e0 della collina. A \"Montemalo\", per bocca di Cacciaguida, fa riferimento Dante Alighieri nel canto XV del Paradiso (vv. 109-111), allorch\u00e9 paragona la vista dalla collina a quella del colle Uccellatoio nei pressi di Firenze. Toponimo alternativo utilizzato dai pellegrini medievali che si recavano a Roma seguendo il percorso della via Francigena \u00e8 quello di \"Mons Gaudii\" (monte della gioia), con riferimento all'entusiasmo per la vista dall'alto della citt\u00e0 al termine del viaggio.\nIl toponimo \"Monte Mario\" \u00e8 attestato sulle opere a stampa a partire dalla prima met\u00e0 del XVI secolo. Tuttavia il Nibby ricorda il riferimento topografico \"in Monte Marii\" presente nella cronaca manoscritta denominata \"Diarium Romanum\" del 1409. Non \u00e8 tuttavia certo che la forma \"Monte Mario\" si sia diffusa per corruzione del toponimo medievale, non potendosi escludere che essa abbia convissuto con la forma \"Malo\" gi\u00e0 durante il Medioevo. In ogni caso, sulla base di tali testimonianze, l'ipotesi diffusa su guide, siti web e pubblicazioni non specialistiche che il nome del rilievo derivi dalla presenza della villa appartenuta a Mario Mellini, umanista del XV secolo, poi restaurata come sede dell'osservatorio astronomico di Roma e dal 1935 sede anche del Museo Astronomico e Copernicano, appare destituita di ogni fondamento.\nLa proposta di far derivare il toponimo moderno dall'attestato \"mons Aureus\" \u00e8 anch'essa da rigettare perch\u00e9 \u00e8 noto che tale toponimo era comunemente usato in epoca medievale per designare il Gianicolo, sulla base della particolare colorazione giallastra del terreno, come testimoniato ad esempio dal nome della Chiesa di S. Pietro in Montorio (nei documenti medievali in latino designata esplicitamente come \"Ecclesia Sancti Petri Montis Aurei\"). Proprio per analogia con il toponimo medievale del Gianicolo \u00e8 stato proposto che il toponimo \"Monte Mario\" possa derivare non dal gentilizio latino \"Marius\" ma dal termine latino \"mare\", con riferimento alle conchiglie fossili che si rinvengono in alcuni punti dell'altura.\nDescrizione.\nInsediamenti civili.\nLa zona edificata del colle si estende essenzialmente lungo i crinali, su cui si sviluppano quartieri residenziali medio e altoborghesi (Balduina, Trionfale, Belsito e Della Vittoria) nella parte centro-meridionale e medio/popolari nella parte pi\u00f9 a nord (comprendente la porzione settentrionale del quartiere Primavalle, detta Torrevecchia, e l'area urbana di Monte Mario Alto sita a ridosso della Riserva naturale dell'Insugherata).\nMonumenti e luoghi di interesse.\nSiti archeologici.\nMolteplici sono le notizie di ritrovamenti di sepolcri romani lungo l'asse della via Trionfale (ad esempio riemersi durante i lavori di costruzione del Forte Trionfale o all'incrocio tra via Trionfale e via Troya) o pi\u00f9 di rado in altri luoghi della collina. Nel 2017 due sarcofagi in marmo sono stati dissotterrati all'incrocio tra via Edmondo de Amicis e viale dello Stadio Olimpico, poco a monte della tribuna Monte Mario dell'impianto sportivo.\nCircuito di Monte Mario.\nIl 22 febbraio del 1925 si tenne a Roma sul circuito cittadino che si sviluppava sulla collina di Monte Mario e sulla pianura sottostante il primo Reale Premio di Roma (o Gran Premio Reale di Roma). La gara fu vinta da Carlo Masetti a bordo di una Bugatti Type 35 percorrendo una distanza complessiva di 424 km ad una media di 97,287 km/h, precedendo Emilio Materassi su Itala 55. Il 24 febbraio lo stesso circuito ospit\u00f2 la gara motociclistica vinta da Tazio Nuvolari con la sua Bianchi 350, la leggendaria \"Freccia Celeste\". Si legge negli archivi: T.G. Nuvolari finale: 1\u00aa classe 350. Tempo impiegato: 2 ore 04'57\u201d3/5; media 76,344 km/h; giro veloce: 7'55\"1/5; media 80,303 km/h; percorso 159 km (10,600x15 giri).\nIl circuito di poco pi\u00f9 di dieci chilometri partiva da viale delle Milizie, tra viale Beato Angelico e largo Trionfale, piegava in via della Giuliana e si sviluppava verso via Trionfale e lungo la salita di Monte Mario fino alla barriera del dazio. Il tracciato proseguiva poi attraverso via della Camilluccia sino alla via Cassia per ridiscendere in corrispondenza di piazza dei Giuochi Delfici continuando verso piazzale di Ponte Milvio, via Capoprati, piazzale Maresciallo Giardino e viale Angelico per tornare infine su viale delle Milizie.\nA cura di Moto Guzzi Roma e col patrocinio della Regione Lazio, della Provincia di Roma e di Roma Capitale, dal 2004 \u00e8 stata riproposta una rievocazione del Circuito di Monte Mario con moto d'epoca."}
{"id": "41106", "revid": "140509", "url": "https://it.wikipedia.org/wiki?curid=41106", "title": "Ponte Duca d'Aosta", "text": "Ponte Duca d'Aosta \u00e8 un ponte sul fiume Tevere a Roma. Collega il lungotevere Flaminio a piazza Lauro De Bosis, nei quartieri Flaminio e Della Vittoria.\nDescrizione.\nRealizzato in cemento armato interamente rivestito di travertino di Tivoli, ha una lunghezza di e una larghezza di , di cui di manto stradale pi\u00f9 due marciapiedi larghi ciascuno. Si compone di tre arcate a sesto ribassato di cui la pi\u00f9 ampia centrale scavalca interamente il fiume con una luce di e le altre due, lunghe e concepite in origine come sfiatatoi delle acque di piena, poggiano interamente sulle opposte golene a quota rialzata rispetto alle banchine del fiume.\nCiascuna testata del ponte \u00e8 affiancata su ambo i lati da ampie scalinate marmoree che dal piano stradale discendono alla quota della rispettiva arcata minore; dalla spalla opposta di quest'ultima, altre due rampe pi\u00f9 piccole giungono poi alla banchina. Sul fianco sud-est, le rampe prossime alla riva sono nel tempo crollate e la vegetazione spontanea le ha ricoperte.\nAi quattro angoli a livello strada, la struttura presenta cippi larghi e alti 5, anch'essi rivestiti in marmo, illuminati alla sommit\u00e0 e con le facciate decorate da altorilievi \u2013 opera degli scultori Ercole Drei, Domenico Ponzi, Oddo Aliventi e Vico Consorti \u2013 raffiguranti scene di battaglie combattute nella prima guerra mondiale presso i fiumi Sile, Piave, Tagliamento e Isonzo dalla 3\u00aa Armata comandata da Emanuele Filiberto di Savoia-Aosta, il Duca d'Aosta eponimo del ponte.\nStoria.\nIl \"Foro Mussolini\" (l'odierno Foro Italico), ideato da Enrico Del Debbio e inserito nel piano regolatore generale del 1931, prevedeva fin dal progetto del 1927 un ponte sul Tevere che ne costituisse lo scenografico ingresso dal quartiere Flaminio, in asse con la stele in marmo intitolata a Mussolini, col retrostante \"piazzale dell'Impero\" (oggi viale del Foro Italico) e con la fontana della Sfera posta di fronte allo \"stadio dei cipressi\" (attuale stadio Olimpico) addossato alle pendici di Monte Mario.\nNel 1935 il Ministero dei Lavori Pubblici band\u00ec un concorso-appalto per la progettazione e realizzazione del ponte; furono presentati diciotto progetti, alcuni dei quali a firma di architetti del calibro di Vittorio Ballio Morpurgo, Pietro Aschieri, Giuseppe Vaccaro e lo stesso Del Debbio. Vinse il concorso il progetto di Vincenzo Fasolo e l'ingegnere Antonio Martinelli per l\u2019impresa Aureli si aggiudic\u00f2 l\u2019appalto; la costruzione ebbe inizio il 21 giugno 1936 e il ponte fu inaugurato il 26 marzo 1939 nell'ambito delle celebrazioni per il ventennale dei Fasci italiani di combattimento."}
{"id": "41111", "revid": "1632387", "url": "https://it.wikipedia.org/wiki?curid=41111", "title": "Villa Borghese", "text": "Villa Borghese \u00e8 un grande parco cittadino nella citt\u00e0 di Roma che comprende sistemazioni a verde di diverso tipo, dal giardino all'italiana alle ampie aree di stile inglese, edifici, piccoli fabbricati, fontane e laghetti.\n\u00c8 il quarto pi\u00f9 grande parco pubblico a Roma (circa 80 ettari), dopo la parte pubblica del Parco regionale dell'Appia antica, villa Doria Pamphilj e villa Ada e si estende in gran parte sul quartiere Pinciano e in piccola parte sul rione Campo Marzio, divisi dalle Mura aureliane.\nStoria.\nIl nucleo della tenuta era gi\u00e0 di propriet\u00e0 dei Borghese nel 1580, sul sito del quale \u00e8 stata identificata anche la posizione dei giardini di Lucullo (o \"horti luculliani\").\nIl possedimento fu ampliato con una serie di acquisti e acquisizioni dal cardinale Scipione Borghese, nipote di papa Paolo V e futuro patrono di Gianlorenzo Bernini, con l'intento di crearvi una \"villa di delizie\" e il pi\u00f9 vasto giardino costruito a Roma dall'antichit\u00e0. Nel 1606 la realizzazione degli edifici fu affidata dal cardinale agli architetti Flaminio Ponzio e, dopo la morte del predecessore, a Giovanni Vasanzio (Jan van Santen); gli architetti furono affiancati dal giardiniere Domenico Savini da Montelpulciano e dall'intervento anche di altri artisti, quali Pietro e Gianlorenzo Bernini. La villa fu completata nel 1633.\nNel 1766 lavori di trasformazione furono intrapresi dal principe Marcantonio IV Borghese (1730-1809), nel \"Casino nobile\" (ora sede della Galleria Borghese) e nel \"Casino dei giuochi d'acqua\" (attuale \"Aranciera\" e sede del Museo Carlo Bilotti), e soprattutto nel parco, con la sistemazione del \"Giardino del lago\", ad opera degli architetti Antonio Asprucci ed il figlio Mario. Tutto il giardino venne ornato di fontane e piccole fabbriche che permettevano di godere di scorci prospettici suggestivi.\nAgli inizi del XIX secolo la villa venne ulteriormente ampliata da Camillo Borghese con l'acquisto di terreni verso porta del Popolo e porta Pinciana, che furono integrati alla villa con l'intervento dell'architetto Luigi Canina. Nel corso del secolo gran parte del precedente giardino all'italiana fu trasformato in giardino di paesaggio di gusto inglese.\nDurante tutto il secolo i giardini furono aperti per il passeggio festivo e vi erano ospitate feste popolari con canti e balli.\nIl complesso - caso unico tra le grandi ville patrizie della citt\u00e0, i cui parchi furono tutti assoggettati a lottizzazione, e anche le ville raramente salvate - fu acquistato dallo Stato italiano nel 1901 e ceduto al comune di Roma nel 1903 per essere stabilmente aperto al pubblico, proprio mentre iniziava la lottizzazione della confinante Villa Ludovisi sui cui terreni stava sorgendo l'omonimo quartiere. La villa fu acquistata per 3 milioni di lire dell'epoca (equivalenti a circa 10 milioni di euro attuali), e denominata ufficialmente \"Villa comunale Umberto I gi\u00e0 Borghese\". I romani non smisero mai di chiamarla villa Borghese.\nDescrizione.\nIl grande parco contiene diversi edifici ed ha 9 ingressi: tra i pi\u00f9 frequentati quello di porta Pinciana, quello dalla scalinata di Trinit\u00e0 dei Monti, quello dalle rampe del Pincio a piazza del Popolo e l'ingresso monumentale di piazzale Flaminio.\nIl \"giardino del Pincio\" (corrispondente al colle Pincio), nella parte sud del parco, offre un noto panorama su Roma.\nL'edificio della villa (\"villa Borghese Pinciana\"), oggi sede della Galleria Borghese, fu costruita dall'architetto Flaminio Ponzio, che svilupp\u00f2 gli schizzi di Scipione Borghese. Alla morte di Ponzio, i lavori furono terminati dal fiammingo Giovanni Vasanzio. L'edificio fu destinato da Camillo Borghese a contenere le sculture di Bernini, tra cui il \"David\" e \"Apollo e Dafne\", e di Antonio Canova (\"Paolina Borghese\") nonch\u00e9 le pitture di Tiziano, Raffaello e del Caravaggio.\nContigua a villa Borghese, ma oggi fuori dal perimetro vero e proprio del parco, ai piedi del colle, \u00e8 villa Giulia, costruita nel 1551 - 1555 come residenza estiva per papa Giulio III, che ora ospita il Museo nazionale etrusco. Era legata a villa Borghese anche villa Medici, sede dell'Accademia francese a Roma. Altri edifici sparsi nei giardini di villa Borghese, su viale delle Belle Arti, sono stati edificati in occasione della Esposizione internazionale tenutasi a Roma nel 1911 per festeggiare il primo cinquantenario dell'Unit\u00e0 d'Italia. La Galleria nazionale d'arte moderna risale a questo periodo.\nLa villa ospita anche lo zoo di Roma trasformato recentemente in Bioparco ed il Museo civico di zoologia, mentre la \"Casina delle Rose\" \u00e8 oggi la sede della Casa del Cinema. Nei pressi di quest'ultima si trova il Cinema dei Piccoli, la sala cinematografica pi\u00f9 piccola al mondo.\n\u00c8 sede del concorso ippico \"Piazza di Siena\", giunto nel 2009 alla 77\u00aa edizione.\nNel 2003 \u00e8 stato inaugurato il Silvano Toti Globe Theatre, una ricostruzione del Globe Theatre di Shakespeare a Londra.\nIl compositore bolognese Ottorino Respighi, amante della citt\u00e0 di Roma, dedica un brano ai \"Pini di Villa Borghese\" nel suo noto poema sinfonico intitolato \"I pini di Roma\".\nEdifici.\nIl parco della villa ospita numerosi edifici. Tra i pi\u00f9 importanti vi sono:\nI recinti.\nNei pressi del Casino Nobile erano 2 boschi di lauri, un boschetto di lecci e abeti con siepi in alloro, qualche cipresso e olmo; presso il Viale degli Olmi erano parecchi pini che attorniavano l'abitazione del custode del parco, che veniva chiamato \"Casino del pineto\", edificio distrutto nel 1849. Il vialone di confine tra il primo e il terzo recinto era attorniato da melograni e terminante in una piccola ragnaia (piccolo bosco con una rete, detta ragna, per la cattura di uccelli), sita presso il terzo recinto e ampia circa un ettaro, con al centro un canale in peperino ove scorreva l'acqua. I frutti e l'acqua attiravano gli uccelli, che venivano predati in battute di caccia mediante la chiusura della zona mediante delle reti. La ragnaia, cos\u00ec come la pi\u00f9 ampia ragnaia del terzo recinto, erano opera verosimilmente del giardiniere Domenico Savino, che con le ragnaie ha dato alla villa un'impronta tipicamente toscana.\nIl primo recinto, con l'abbattimento dei muri di cinta nel Settecento, ha mantenuto la suddivisione in riquadri e il sistema viario; tuttavia la ragnaia gi\u00e0 nel XIX secolo risulta scomparsa e, successivamente, scomparvero anche gli olmi colpiti dalla grafiosi, che negli anni trenta del XX secolo ha portato alla scomparsa della specie nella villa. Ci\u00f2 nonostante, il primo recinto \u00e8 quello che ha avuto meno ritocchi rispetto agli altri due e ancora presenta un aspetto neoclassico.\nIl secondo recinto era zona riservata al principe: era possibile accedervi solamente dal Casino Nobile ed era cinto di mura che lo dividevano dalla campagna circostante.\nPochi edifici adornavano il secondo recinto, tra essi: l'edificio detto gli \"Uffici\", poi in parte demolito per l'ampliamento della strada e attualmente utilizzato come asilo; l'edificio anticamente utilizzato come fienile e in seguito totalmente demolito; il pi\u00f9 recente serbatoio dell'Acqua Marcia di Raffaele de Vico.\nOltre alla ragnaia, vi erano lepri, daini, cervi e caprioli usati per battute di caccia per tutta la zona di questo recinto.\nUn altro edificio del recinto \u00e8 il Casino dei Giochi d'Acqua o Aranciera, pi\u00f9 volte modificato nel corso del tempo.\nIl terzo recinto \u00e8 quello che ha avuto maggiori modifiche: il Piano dei Licini \u00e8 stato trasformato in giardino all'inglese, la grande ragnaia in piazza di Siena, la peschiera della valle dei Platani \u00e8 stata prosciugata e nel grande prato attualmente \u00e8 il Bioparco\nFontane.\nLe fontane di Villa Borghese furono costruite tra l'inizio del XVII e gli inizi del XX secolo. Le fontane si dividono in vari tipi: fontane usate come decorazione, fontane usate come punto di sosta e di refrigerio e fontane minori come elementi naturali.\nLe fontane sotto elencate sono le principali, con cui quest'elenco vuole ripercorrere la collocazione originaria delle primitive fontane nel parco ideato da Flaminio Ponzio su commissione del cardinale Scipione Borghese Caffarelli, nipote di papa Paolo V. Nel 1610 fu affidato a Giovanni Fontana la costruzione dell'acquedotto dell'Acqua Felice e le fontane della villa. Alla morte di Flaminio Ponzio l'incarico di cura dell'abbellimento del parco fu affidato a Jan van Santen e successivamente da Girolamo Rainaldi. Durante il periodo di Marcantonio IV Borghese si iniziano nuovi ampliamenti ed abbellimenti della villa. Tali lavori furono affidati a Antonio e Mario Asprucci. In questo periodo fu realizzato il Giardino del Lago, rinnovando l'interesse per le fontane, che furono collocate secondo un nuovo schema e nuovi gusti, diventando costituenti essenziali dei lavori che proseguirono nei primi anni dell'Ottocento e del Novecento, quando Villa Borghese venne unita al Pincio. Raffaele De Vico costru\u00ec il serbatoio dell'Acqua Pia Antica Marcia, che approvvigionava l'acqua destinata alle fontane e ai laghetti della villa, ora fornita dal Peschiera.\nMusei.\nAll'interno o in prossimit\u00e0 del parco sono situati numerosi musei:\nInoltre Il parco ospita la Casa del Cinema, la Casina di Raffaello, il Gigi Proietti Globe Theatre e il Bioparco.\nFlora.\nDi seguito ecco la lista dei principali alberi di Villa Borghese:\nEd ecco di seguito la lista delle piante erbacee di Villa Borghese:\nFauna.\nAvifauna sita in tutta la villa:\nAvifauna sita nel piccolo lago artificiale:\nIttiofauna:\nMammiferi:\nRettili:\nTra gli insetti xilofagi, infine, \u00e8 da citare il Cerambicide (\"Cerambix cerdo\") visibile in tarda primavera verso il tramonto sui tronchi degli alberi.\nCollegamenti di trasporto.\n\u00c8 raggiungibile dal capolinea Flaminio del tram \n\u00c8 raggiungibile dal capolinea Valle Giulia e dalle fermate Galleria Arte Moderna, Aldrovandi e Bioparco del tram "}
{"id": "41112", "revid": "2128848", "url": "https://it.wikipedia.org/wiki?curid=41112", "title": "Palazzo Montecitorio", "text": "Palazzo Montecitorio \u00e8 un edificio storico di Roma che si affaccia su piazza del Parlamento da un lato e su piazza di Monte Citorio dall'altro, in cui ha sede la Camera dei deputati della Repubblica Italiana e il Parlamento italiano riunito in seduta comune (insieme deputati e senatori).\nStoria.\nOrigine e periodo pontificio.\nLa storia del palazzo ha inizio nel 1653 quando Innocenzo X commission\u00f2 a Gian Lorenzo Bernini la realizzazione di una residenza per la famiglia Ludovisi.\nSi parla ancora della modesta altura sulla quale fu costruito il palazzo: c'\u00e8 chi ritiene che in epoca romana vi si svolgessero le assemblee elettorali (da cui \"mons citatorius\") e chi pensa che il nome deriverebbe dal fatto che vi venivano scaricati i materiali di risulta della bonifica del vicino Campo Marzio (\"mons acceptorius\").\nIl Bernini, straordinario interprete del barocco romano, realizz\u00f2 un edificio che, sia nella struttura sia nelle decorazioni, si adatta all'assetto urbanistico preesistente. L'unica testimonianza del progetto berniniano \u00e8 rappresentata dal dipinto attribuito a Mattia de' Rossi, allievo prediletto di Bernini (Roma, collezione Doria-Pamphili). La facciata del palazzo, costituita da una poligonale di cinque partiture che segue l'andamento curvo della strada prospiciente e gli elementi di pietra appena sbozzata, dai quali fuoriescono foglie e rametti spezzati, simulano un edificio costruito nella viva roccia.\nI lavori subirono un brusco rallentamento nel 1654 a causa di una lite per ragioni diplomatiche, tra Innocenzo X e il Principe Niccol\u00f2 Ludovisi (che aveva sposato la nipote del Papa, Costanza Pamphili). Alla morte del Ludovisi (1664) i lavori vennero definitivamente interrotti, per essere ripresi circa vent'anni dopo dall'architetto Carlo Fontana che convinse Innocenzo XII (famoso per il suo anti-nepotismo), a installarvi due importanti attivit\u00e0: il massimo organismo dell'amministrazione della giustizia: la Curia Pontificia (che rimase a lungo denominata \"Curia innocenziana\") e il dazio. I proventi di tali attivit\u00e0 sarebbero andati a beneficio dell'Ospizio Apostolico dei poveri invalidi, detto \"Il San Michele\". Questa destinazione \u00e8 ancor oggi ricordata da un bassorilievo con l'effigie del Salvatore e l'intestazione \u00ab\"Hospitii apostolici pauperum invalidorum\"\u00bb, spostati sull'angolo destro della facciata dal cortile dove originariamente erano posti.\nCarlo Fontana conserv\u00f2 la caratteristica facciata convessa aggiungendovi il campanile a vela e modific\u00f2 il progetto dell'ingresso, aggiungendo due porte al lato dell'ingresso principale. La Curia fu inaugurata nel 1696. Oltre ai tribunali pontifici, il palazzo fu anche sede del Governatorato di Roma e della direzione di polizia, assumendo cos\u00ec un ruolo di spicco nella vita giudiziaria e amministrativa del governo pontificio.\nDopo il Risorgimento.\nCon il Risorgimento, Palazzo Montecitorio fu espropriato dal Regno d'Italia e destinato a ospitare la Camera dei deputati (vennero scartati nella scelta Palazzo Venezia e il Campidoglio).\nLe modifiche necessarie alle nuove mansioni del palazzo vennero compiute rapidamente, il compito di edificare l'aula dell'assemblea fu affidato a un poco noto ingegnere dei lavori pubblici, Paolo Comotto, che costru\u00ec nel cortile una sala semicircolare a gradinate su un'intelaiatura di ferro interamente ricoperta di legno, inaugurata il 27 novembre 1871. La nuova aula si dimostr\u00f2 tuttavia inadeguata, dotata di una pessima acustica, freddissima d'inverno e troppo calda d'estate. Inoltre, a causa di copiose infiltrazioni d'acqua, fu dichiarata pericolante e chiusa nel 1900. Nel frattempo, fallito un tentativo di costruire un nuovo palazzo del Parlamento in Via Nazionale venne costruita una nuova aula provvisoria in via della Missione, e solo nel 1918 fu inaugurata la sede definitiva nel Palazzo Montecitorio.\nI lavori di ampliamento del palazzo furono affidati all'architetto palermitano Ernesto Basile, esponente di primo piano della stagione liberty italiana, che esegu\u00ec importanti interventi costruendo un nuovo edificio alle spalle dell'originale. Basile mantenne infatti solo la parte frontale del palazzo berniniano, riducendo invece il cortile e demolendo le ali e la parte posteriore, innalzando, sulla piazza del Parlamento, il nuovo corpo di fabbrica caratterizzato da quattro torri angolari rivestite in mattoni rossi e travertino. All'interno di questo blocco Basile colloc\u00f2 l'aula delle sedute, illuminata da uno straordinario lucernario a ventaglio in stile \"liberty\", il famoso \"Velario\" di Giovanni Beltrami.\nSotto il velario in vetro colorato di Beltrami fu posto un fregio pittorico, che circonda l'aula in alto, di Aristide Sartorio, dedicato alla storia del popolo italiano. Esso decora tutta in circolo la parte alta dell'aula e reca figure di uomini e donne anche nudi, con cavalli; fu eseguito con una tale fretta da richiedere l'uso di una specie di proiettore. Sartorio disegn\u00f2 i volti anche sulla base di diapositive che ritraevano i malati di mente del Policlinico.\nCon Basile collaborarono anche altri ingegneri, tra i quali gli artisti Leonardo Bistolfi e Domenico Trentacoste, autori dei gruppi marmorei e della facciata posteriore.\nIl pannello bronzeo dell'Aula, posto alle spalle dello scranno del Presidente \u00e8 intitolato: \"La glorificazione della dinastia sabauda\", \u00e8 opera del torinese Davide Calandra ed \u00e8 stato fuso a Pistoia.\nA Basile si deve anche il grande salone detto \"Transatlantico\", lungo e imponente, posto sul diametro dell'emiciclo e centro informale della vita politica italiana, caratterizzato da un pavimento in marmo siciliano, che deve la curiosa denominazione all'arredo tipico delle grandi navi d'inizio Novecento.\nMiriam Mafai fa notare in proposito: \u00abGli uomini si trattengono volentieri a Montecitorio, anche al di l\u00e0 del necessario orario di lavoro perch\u00e9 ci si trovano bene come in un club, perch\u00e9 non hanno altro da fare e il Transatlantico diventa il loro punto di incontro dove fumano, si scambiano informazioni ed esperienze [...], che servono a stabilire solidariet\u00e0 di gruppo pi\u00f9 o meno strette fino a vere e proprie cordate che poi verranno messe alla prova e giocate, fino ai tavoli della contrattazione. Non si tratta solo e sempre di affinit\u00e0 politiche. C\u2019\u00e8 una grande trasversalit\u00e0 nello scambio di queste esperienze e nella costituzione di queste cordate\u00bb.\nDescrizione.\nAl primo piano si trovano:\nLe pi\u00f9 importanti sale di rappresentanza si trovano al secondo piano, insieme con gli uffici del presidente e dei componenti dell'Ufficio di presidenza e del Segretario generale.\nAttraverso uno scalone monumentale, si accede al cosiddetto corridoio dei busti, lungo il quale sono esposti una trentina di busti in bronzo e marmo di illustri deputati e di presidenti della Camera.\nUn altro salone \u00e8 chiamato Sala della Lupa, l'ambiente pi\u00f9 ampio dell'ala berniniana, che deve il suo nome alla presenza di una scultura in bronzo della lupa capitolina. Qui fu proclamato il risultato del referendum istituzionale del 2 giugno 1946 e si svolgono ancora oggi riunioni importanti.\nA sinistra della Sala della Lupa si affaccia la Biblioteca del presidente, dove si tengono le riunioni dell'Ufficio di presidenza e degli altri organi della Camera.\nSul lato destro \u00e8 invece situata la sala Aldo Moro, dominata da una rappresentazione delle nozze di Cana di Paolo e Benedetto Caliari. L'intitolazione della storica sala \u00e8 avvenuta il 13 maggio 2008, alla presenza del Presidente della Camera Gianfranco Fini, quando ricorreva il trentesimo anniversario della scomparsa del politico. La sala, che prima era soprannominata Sala gialla per il colore della tappezzeria, \u00e8 arredata con mobili in stile rococ\u00f2 provenienti dalla Reggia di Caserta ed \u00e8 attigua alla sala del Cavaliere.\nPatrimonio artistico.\nA Palazzo Montecitorio si trovano pi\u00f9 di mille dipinti e sculture datati tra il XVI e XX secolo, alcune migliaia di incisioni e stampe di varie epoche, un nucleo consistente di reperti archeologici e una discreta quantit\u00e0 di beni artistici, come: orologi, mobili d'epoca, arazzi e busti.\nUna buona parte di queste opere \u00e8 di propriet\u00e0 delle varie Soprintendenze e si trova in deposito temporaneo presso la Camera dei deputati.\nLa rimanente parte del patrimonio artistico, rappresentata soprattutto da opere d'arte moderna e contemporanea, \u00e8 stata direttamente acquisita in propriet\u00e0 dalla Camera a partire dagli anni trenta. Una piccola parte del patrimonio artistico \u00e8 inoltre rappresentata da donazioni fatte sia dagli artisti sia dagli eredi.\nNel corso della XIII legislatura, si \u00e8 deciso di procedere alla restituzione, alle varie Soprintendenze proprietarie, di un buon numero di opere collocate temporaneamente alla Camera dei deputati per favorire la ricostituzione del patrimonio museale di tali istituzioni. Tra le opere pi\u00f9 famose restituite figurano:\nIl palazzo ospita comunque diverse opere d'arte di grande valore, raccolte in buona parte per abbellire l'edificio dopo i lavori di ampliamento del 1918, tra le tante vanno citate \"L'Adorazione dei pastori,\" del 1630 di Pacecco De Rosa, e nella nuova Aula dei Gruppi Parlamentari anche l'opera \"Orme di Leggi\", di Maria Lai.\nNella Galleria dei Presidenti, anch'essa progettata da Ernesto Basile, sono collocate le effigie e i ritratti della storia parlamentare dell'Italia, inclusi gli eletti delle esperienze parlamentari degli Stati pre-unitari. Dalla stampa del volto di Matteo Galdi, primo presidente del Parlamento delle Due Sicilie nel 1820 e nel 1821, collocato nel 2020 a inizio della Collezione per il Bicentenario della prima seduta del primo Parlamento pre-unitario, per passare ai ritratti dei Presidenti della Camera dei deputati."}
{"id": "41121", "revid": "1363894", "url": "https://it.wikipedia.org/wiki?curid=41121", "title": "Michael Phelps", "text": "Soprannominato \"The Baltimore Bullet\" (Il Proiettile di Baltimora), \u00e8 l'olimpionico pi\u00f9 decorato della storia con il maggior numero di medaglie (28), medaglie d'oro (23), medaglie individuali (16) e medaglie d'oro individuali (13).\nConquistando 8 ori a , raggiunse il pi\u00f9 alto numero di medaglie d'oro vinte da un atleta in una singola edizione dei Giochi olimpici, superando il primato di 7 ori vinti da Mark Spitz a ; con quell'impresa eguagli\u00f2 anche il record di medaglie in una singola edizione (8, ottenuto gi\u00e0 in precedenza ad ) e di medaglie d'oro individuali (5). Con 4 ori consecutivi nei 200\u00a0m misti (, , e ) eguagli\u00f2 il record di medaglie d'oro in una singola specialit\u00e0.\nAi campionati mondiali vinse 33 medaglie di cui 26 d'oro, 7 delle quali nell'edizione di Melbourne 2007, sorpassando l'australiano Ian Thorpe che ne aveva vinte 11, di cui 6 d'oro a Fukuoka 2001. Contando tutte le competizioni internazionali a cui ha preso parte ha ottenuto in totale 83 medaglie: 66 d'oro, 14 d'argento e 3 di bronzo. Dal 2001 al 2009 ha battuto 39 record del mondo in otto discipline.\nLa rivista \"Swimming World Magazine\" lo nomin\u00f2 otto volte nuotatore dell'anno, gli ex nuotatori Mark Spitz e Ian Thorpe lo definirono il pi\u00f9 grande nuotatore di tutti i tempi, mentre nel 2008 l'allora presidente del CIO Jacques Rogge lo defin\u00ec \"l'icona dei Giochi\". Nel 2012 vinse un premio alla carriera con la seguente motivazione:\nNel 2008 fond\u00f2 la \"Michael Phelps Foundation\", con l'intento di promuovere una vita sana e attiva, soprattutto per i bambini, ampliando le opportunit\u00e0 di partecipazione al nuoto, obiettivo perseguito anche dopo il suo ritiro, avvenuto il 13 agosto 2016.\nCaratteristiche tecniche.\nAlto 193\u00a0cm per 88\u00a0kg di peso, l'apertura delle sue braccia raggiunge i 201\u00a0cm, misura 81\u00a0cm dalla cintola in gi\u00f9, incontrando di conseguenza meno resistenza dell'elemento liquido durante la nuotata. \u00c8 dotato di spalle, gomiti, ginocchia e caviglie molto flessibili, oltre che di una notevole resistenza per il fatto di aver cominciato a sette anni a praticare questo sport; ha il piede di misura 48,5 e le mani cos\u00ec grandi da essere paragonate a piatti da cucina. La sua capacit\u00e0 di recupero tra una gara e l'altra era dovuta alla minore produzione di acido lattico: rispetto alla media ne produce la met\u00e0 e questo gli consent\u00ec di effettuare pi\u00f9 gare in brevi periodi.\nDotato di una potente gambata, prolungava la fase subacquea il pi\u00f9 possibile nei limiti permessi, usando la gambata a delfino che, essendo un farfallista per disposizione naturale, gli fu facile acquisire. Svilupp\u00f2 la velocit\u00e0 e la resistenza per rinvigorire la sua versatilit\u00e0, nuotando in media 60\u00a0km alla settimana, con punte di 85, il suo allenatore Bob Bowman calcol\u00f2 che tra e Phelps avrebbe percorso a nuoto oltre \u00a0km. Dopo il 2005 rafforz\u00f2 la velocit\u00e0 nello scatto eseguendo esercizi con i pesi.\nIn gara nuotava spesso con la tecnica del \"negative split\" (parziale negativo), andando pi\u00f9 veloce nella seconda vasca, mentre secondo il principio dell\"'easy speed\" era in grado di nuotare veloce rimanendo rilassato, tuttavia nelle gare veloci questo lo portava a nuotare con pi\u00f9 calma i primi 50 metri, costringendolo a recuperare nella seconda parte. La sua dieta prevedeva l'assunzione di 8000- calorie al giorno, tre volte tanto rispetto alla media adulta; durante gir\u00f2 voce che ne assumesse persino , ma fu smentita da Phelps stesso.\nBiografia.\nInfanzia.\nCresciuto senza padre (i genitori si separarono quando aveva sette anni), Michael Phelps visse insieme alla madre Debbie e le sue due sorelle maggiori Whitney e Hilary. Di cinque e sette anni pi\u00f9 grandi di lui, queste ultime furono a loro volta campionesse nel nuoto, in particolare Whitney (medaglia d'argento nella 4x100\u00a0m mista ai mondiali di Roma 1994) sembrava destinata a diventare un'olimpionica, ma dovette rinunciare alla carriera a causa di problemi ricorrenti alla schiena.\nA sette anni, su spinta delle sorelle, cominci\u00f2 a praticare il nuoto per sfogare la sua energia interna; inizialmente non amava mettere la testa sott'acqua ed era solito lamentarsi, ma impar\u00f2 poi a seguire correttamente tutto il programma. Due anni dopo si rivel\u00f2 essere affetto dal disturbo da deficit di attenzione/iperattivit\u00e0 (ADHD). Per la cura gli fu somministrato dal medico di famiglia Charles Wax il Ritalin, che smise gradualmente di assumere un anno dopo per sua scelta. A 12 anni, su consiglio del suo allenatore Bob Bowman, smise di praticare qualsiasi altro sport, per dedicarsi pi\u00f9 seriamente al nuoto, nella speranza di diventare un giorno un nuotatore olimpico. Nel 1999 prese parte per la prima volta a una competizione nazionale in Minnesota, sui 400\u00a0m misti. Prima del compimento dei 15 anni di et\u00e0 deteneva il record della categoria \"ragazzi\" (13-14 anni) sui 400\u00a0m, 800\u00a0m stile libero, 100\u00a0m, 200\u00a0m farfalla e 200\u00a0m, 400\u00a0m misti.\nGiochi olimpici di Sydney 2000.\nTra marzo e aprile del 2000 partecip\u00f2 ai campionati nazionali su tre discipline, migliorando il record della categoria \"ragazzi\" sui 200\u00a0m farfalla (per due volte) e sui 400\u00a0m misti. Ai \"Trials\" statunitensi si qualific\u00f2 per i Giochi olimpici di sui 200\u00a0m farfalla dietro al primatista mondiale Tom Malchow. In quella stessa edizione gareggi\u00f2 anche sui 200\u00a0m e 400\u00a0m misti, registrando rispettivamente il ventesimo e l'undicesimo tempo nelle batterie di qualificazione.\nFece la sua comparsa in campo internazionale a Sydney, a 15 anni d'et\u00e0 fu il pi\u00f9 giovane nuotatore statunitense a prendere parte ai Giochi olimpici fin da , quando Ralph Flanagan vi partecip\u00f2 a 13 anni. In finale si miglior\u00f2 ulteriormente arrivando quinto in 1'56\"50; il giorno seguente si pose come nuovo obiettivo il record mondiale.\nCampionati mondiali di Fukuoka 2001.\nNei mesi successivi continu\u00f2 a migliorare i suoi tempi e le sue posizioni: ai campionati statunitensi di Austin arriv\u00f2 ottavo nei 1500\u00a0m stile libero e terzo in entrambe le gare dei misti, mancando per un posto la qualificazione ai mondiali. Il 30 marzo sui 200\u00a0m farfalla batt\u00e9 il record mondiale in 1'54\"92, diventando a 15 anni e 9 mesi il pi\u00f9 giovane nuotatore a battere un record, superando l'australiano Ian Thorpe che a 16 anni e 10 mesi batt\u00e9 il primato dei 400\u00a0m stile libero. Lo miglior\u00f2 ulteriormente ai campionati mondiali di Fukuoka, vincendo a 16 anni la sua prima medaglia d'oro davanti al campione olimpico Tom Malchow.\nQuell'estate firm\u00f2 un contratto di sponsorizzazione con la Speedo di quattro anni, che fece di lui il pi\u00f9 giovane nuotatore professionista degli Stati Uniti. Qualche mese dopo la rivista \"Swimming World Magazine\" lo premi\u00f2 come nuotatore americano dell'anno.\nCampionati panpacifici di Yokohama 2002.\nNell'estate 2002 cominci\u00f2 la collaborazione con il suo agente Peter Carlisle, a cui Phelps espose il suo desiderio di cambiare lo sport del nuoto. Ai campionati estivi statunitensi di Fort Lauderdale, validi per la selezione ai Campionati mondiali di Barcellona 2003, ottenne il record del mondo nei 400\u00a0m misti, migliorando il proprio personale di oltre 22 secondi. Nella stessa occasione batt\u00e9 anche il record statunitense nei 100\u00a0m farfalla (a 7 centesimi dal record mondiale) e nei 200\u00a0m misti, divenendo il secondo atleta dopo Mark Spitz a detenere quattro record statunitensi.\nAi Campionati panpacifici di Yokohama si iscrisse a tre gare individuali e due staffette, vincendo 3 ori e 2 argenti; dopo la vittoria dei 400\u00a0m misti, fu battuto sui 200\u00a0m farfalla da Tom Malchow, Phelps attribu\u00ec questa sconfitta a una sovrastima delle sue capacit\u00e0 in seguito all'abbattimento del record mondiale, che lo port\u00f2 a rinunciare ad alcune serie supplementari in allenamento. Si rifece nei 200\u00a0m misti in cui batt\u00e9 il record dei campionati come nella doppia distanza. Nella staffetta 4x200\u00a0m gli Stati Uniti registrarono il record nazionale e chiusero secondi dietro l'Australia, in cui erano presenti gli allora pi\u00f9 noti Ian Thorpe e Grant Hackett. Ottenne la rivincita nella staffetta 4x100\u00a0m mista, nuotando la frazione a delfino pi\u00f9 veloce della storia in 51\"13 e battendo il primato mondiale con Aaron Peirsol, Brendan Hansen e Jason Lezak.\nAlla fine della manifestazione fu invitato da Ian Thorpe ad allenarsi con lui in Australia, Phelps accett\u00f2 con entusiasmo ma una settimana prima della partenza fu annullato l'impegno. Con grande delusione Phelps si allen\u00f2 comunque con l'altra stella australiana Grant Hackett, notando la grande importanza del nuoto che veniva data da questa nazione e aumentando la sua voglia di accrescere la popolarit\u00e0 di questo sport anche negli Stati Uniti.\nCampionati mondiali di Barcellona 2003.\nDopo il successo a Fort Lauderdale si prepar\u00f2 per i campionati mondiali nuotando in media 85 km alla settimana, riducendoli a 75 in primavera. Ai campionati statunitensi primaverili fu il primo nuotatore statunitense a vincere tre stili diversi in un campionato nazionale (200\u00a0m stile libero, 200\u00a0m dorso e 100\u00a0m farfalla). Il 6 aprile, al \"Duel in the Pool\" (Duello in piscina) tra Stati Uniti e Australia, vinse quattro gare in un pomeriggio, migliorando il record sui 400\u00a0m misti e avvicinando ancora quello dei 100\u00a0m farfalla per 3 centesimi. Il 29 giugno, al \"meeting\" di Santa Clara, ottenne anche quello dei 200\u00a0m misti, battendo il record del finlandese Jani Sievinen che resisteva da quasi nove anni. Questi risultati lo fecero mettere a confronto con la star del momento Ian Thorpe, che lo defin\u00ec uno dei nuotatori pi\u00f9 talentuosi al mondo:\nAi campionati mondiali di Barcellona esord\u00ec con i 200\u00a0m farfalla, ottenendo il record in semifinale e l'oro in finale. Nella 4x200\u00a0m sl batt\u00e9 il primato statunitense nei 200\u00a0m stile libero in prima frazione e quello della staffetta, in cui gli statunitensi arrivarono secondi dietro l'Australia. Sui 200\u00a0m misti abbass\u00f2 il record del mondo in semifinale e in finale, dove distacc\u00f2 Ian Thorpe di 3\"62, la pi\u00f9 ampia differenza sul secondo classificato in un mondiale. Meno di un'ora prima aveva preso parte alla semifinale dei 100\u00a0m farfalla, battendo per la prima volta in questa disciplina il record e diventando il primo nel suo sport a stabilire due primati individuali nello stesso giorno, il terzo dopo Mark Spitz e Michael Gross a detenerne contemporaneamente quattro. Si miglior\u00f2 ulteriormente in finale, ma fu sconfitto dal connazionale Ian Crocker; un quotidiano spagnolo intitol\u00f2: \"Phelps es humano\" (Phelps \u00e8 umano), mettendo in evidenza la prima sconfitta individuale di Phelps, che dichiar\u00f2 ai giornalisti che quella sconfitta lo avrebbe spronato per le Olimpiadi. Il giorno successivo vinse la medaglia d'oro nei 400\u00a0m misti e nella staffetta 4\u00d7100\u00a0m mista.\nSi aggiudic\u00f2 cos\u00ec 4 ori e 2 argenti in totale, risultando il miglior medagliato mondiale, nonch\u00e9 il primo nuotatore a battere cinque record mondiali in una sola edizione, meglio di Thorpe che ne batt\u00e9 quattro nel 2001. Subito dopo i campionati, nel Maryland, si miglior\u00f2 in cinque gare: 100\u00a0m, 200\u00a0m e 400\u00a0m stile libero, 200\u00a0m dorso e 200\u00a0m misti, in cui con 1'55\"94 abbass\u00f2 per la quarta volta nell'anno il record mondiale. Don Talbot lo defin\u00ec un nuotatore con un potenziale tremendo e che poteva dimostrare un enorme successo. La rivista \"Swimming World Magazine\" lo scelse per la prima volta come nuotatore dell'anno.\nGiochi olimpici di Atene 2004.\nTrials.\nNel novembre 2003, in occasione delle Olimpiadi di , il suo agente Peter Carlisle stabil\u00ec con la Speedo un premio di un milione di dollari se fosse riuscito a vincere 7 medaglie d'oro in un'unica edizione olimpica, come fece Mark Spitz a , un traguardo che Ian Thorpe defin\u00ec irraggiungibile per chiunque.\nNei mesi successivi Phelps corresse alcuni difetti tecnici come la virata e la respirazione nello stile libero, Ai \"Trials\" vinse i 200\u00a0m stile libero, i 200\u00a0m farfalla e i 200\u00a0m e 400\u00a0m misti, mentre arriv\u00f2 secondo nei 100\u00a0m farfalla e 200\u00a0m dorso; fu il primo nuotatore in assoluto a qualificarsi in sei diverse gare ai Giochi olimpici. Per Atene rinunci\u00f2 ai 200\u00a0m dorso aggiungendo come nuova gara al suo programma olimpico i 200\u00a0m stile libero, per sua scelta personale di competere contro Ian Thorpe. La sua partecipazione alla staffetta 4x100\u00a0m sl cre\u00f2 una polemica da parte di Gary Hall Jr (terzo classificato sui 100\u00a0m sl), che critic\u00f2 la scelta dell'allenatore della nazionale Eddie Reese di scegliere Phelps in finale, dal momento che non aveva partecipato alle selezioni. La decisione fu dovuta ai risultati conseguiti durante l'anno, avendo Phelps registrato a febbraio il tempo di 49\"05 e avendo in seguito battuto in uno scontro diretto il vincitore dei \"Trials\" Jason Lezak.\nOlimpiadi.\nEsord\u00ec ad Atene sui 400\u00a0m misti, in cui divenne il primo americano a vincere in quell'edizione, centrando l'obiettivo della doppietta statunitense insieme a Erik Vendt; subito dopo incontr\u00f2 la sua famiglia a cui mostr\u00f2 la medaglia d'oro che aveva sempre sognato. Nella staffetta 4x100\u00a0m sl gli Stati Uniti arrivarono terzi, fu il peggior piazzamento della nazione nella storia olimpica, dovuto anche alla frazione iniziale di Ian Crocker (la peggiore di tutta la gara) che aveva il naso che gocciolava e il mal di gola. Nei 200\u00a0m stile libero sfum\u00f2 definitivamente il cosiddetto \"Spitz Crono\": Phelps sfid\u00f2 in quella che fu definita la \"Gara del secolo\" Ian Thorpe, Pieter van den Hoogenband e Grant Hackett, storici rivali che si erano gi\u00e0 scontrati a ; il record americano gli permise di arrivare solo terzo dietro a Thorpe e van den Hoogenband.\nIl giorno seguente vinse prima i 200\u00a0m farfalla, poi la 4x200\u00a0m sl in cui gli Stati Uniti precedettero di 13 centesimi l'Australia, mettendo fine al loro dominio risalente al 1998. Vinse in seguito i 200\u00a0m misti, in cui si scontr\u00f2 per la prima volta in ambito internazionale contro Ryan Lochte e i 100\u00a0m farfalla, precedendo di 4 centesimi il favorito Ian Crocker. La vittoria gli assegn\u00f2 di diritto il posto nella finale della staffetta mista, ma cedette la sua frazione a Crocker, per permettere anche a lui di vincere l'oro che non aveva ancora ottenuto ad Atene. La squadra statunitense vinse la finale con il nuovo record mondiale e Phelps conquist\u00f2 la medaglia d'oro per aver partecipato alle batterie di qualificazione.\nCon 6 medaglie d'oro e 2 di bronzo risult\u00f2 essere il secondo miglior titolato in una singola edizione olimpica, oltre che il secondo nuotatore di sesso a maschile a ottenere pi\u00f9 di 2 ori individuali dopo Mark Spitz; mentre vinse il pi\u00f9 alto numero di medaglie eguagliando il ginnasta russo Aleksandr Ditjatin (vincitore di 8 medaglie a ).\nCampionati mondiali in vasca corta di Indianapolis 2004.\nNell'autunno 2004 si procur\u00f2 alla schiena una lieve frattura da stress, nonostante la preoccupazione di avere problemi permanenti come fu per sua sorella Whitney riusc\u00ec a guarire anche grazie al sostegno di Bob Bowman. Quell'anno prese parte per l'unica volta nella sua carriera ai campionati mondiali in vasca corta, svoltisi a Indianapolis, limitandosi a vincere i 200\u00a0m stile libero e rinunciando anche alla relativa staffetta.\nCampionati mondiali di Montr\u00e9al 2005.\nNell'inverno 2005 and\u00f2 cauto con l'allenamento a causa di alcuni problemi alla schiena e questo port\u00f2 un rendimento minore alle gare. Ai campionati statunitensi vinse i 100\u00a0m, 200\u00a0m e 400\u00a0m stile libero, i 100\u00a0m farfalla e i 200\u00a0m misti, rinunciando rispetto agli anni precedenti ai 200\u00a0m farfalla e ai 400\u00a0m misti.\nI campionati mondiali di Montr\u00e9al si dimostrarono essere inferiori alle aspettative con varie sconfitte, prima nei 100\u00a0m e 400\u00a0m stile libero, in cui rimase in entrambe le gare fuori dal podio, poi nei 100\u00a0m farfalla in cui fu battuto di 1\"25 da Ian Crocker. Prov\u00f2 grande delusione per questa sconfitta al punto di dichiarare al suo allenatore di \"voler mettere la testa sotto la sabbia\". Vinse invece i 200\u00a0m stile libero migliorando per la quarta volta il record statunitense, in assenza di Ian Thorpe che si era preso un anno sabbatico e di Pieter Van den Hoogenband che aveva sub\u00ecto un intervento chirurgico alla schiena, oltre che i 200\u00a0m misti.\nOttenne l'oro anche in tutte e tre le staffette, ma ancora una volta non batt\u00e9 nessun record del mondo e non lo fece per tutto il resto della stagione, come non gli capitava dal 2000. Un quotidiano intitol\u00f2 \"Il flop di Phelps\", mentre un articolista del \"Montreal Gazette\" lo defin\u00ec uno stanco age-grouper. L'annata meno vincente delle precedenti gli fece perdere il titolo di nuotatore dell'anno, che quell'anno fu assegnato a Grant Hackett, mentre il titolo di nuotatore americano dell'anno lo vinse Aaron Peirsol. La prima settimana di novembre si ruppe a met\u00e0 l'osso metacarpale sotto il mignolo della mano destra, sub\u00ec un intervento chirurgico e si allen\u00f2 nel frattempo con la cyclette, riprendendosi prima del previsto.\nCampionati panpacifici di Victoria 2006.\nNel 2006, ai campionati statunitensi di Irvine svoltisi a inizio agosto, vinse i 200\u00a0m stile libero, i 100\u00a0m e 200\u00a0m farfalla e i 200\u00a0m e 400\u00a0m misti, mentre arriv\u00f2 secondo nei 200\u00a0m dorso dietro ad Aaron Peirsol, battendo per la quinta volta Ryan Lochte.\nAi Campionati panpacifici di Victoria torn\u00f2 a gareggiare sui 200\u00a0m farfalla, in cui batt\u00e9 il record del mondo e sui 400\u00a0m misti, in cui vinse con oltre 3 secondi di distacco sul connazionale Robert Margalis. La staffetta 4x200\u00a0m sl la vinse insieme a Ryan Lochte, Peter Vanderkaay e Klete Keller, precedendo di oltre 7 secondi il Canada; nonostante la frazione iniziale di 1'45\"91 (il miglior tempo dei PanPacifici) decise di non prendere parte alla gara individuale a causa dell'assenza di Ian Thorpe, che quell'autunno annunci\u00f2 a sorpresa il suo ritiro, con grande dispiacere di Phelps per non poterlo pi\u00f9 affrontare in uno scontro diretto. Il 19 agosto ottenne l'argento nei 200\u00a0m dorso dietro Peirsol; batt\u00e9 in seguito il record mondiale nella 4x100\u00a0m sl (risalente al 1988) e nei 200\u00a0m misti.\nCampionati mondiali di Melbourne 2007.\nDal 16 al 19 febbraio 2007, al Missouri Grand Prix in Columbia, vinse cinque gare in quattro giorni (200\u00a0m farfalla, 200\u00a0m stile libero, 400\u00a0m misti, 100\u00a0m farfalla e 100\u00a0m dorso), arrivando invece quarto nei 100\u00a0m rana.\nAvvi\u00f2 i campionati mondiali a Melbourne con la vittoria della staffetta 4x100\u00a0m sl, nuotando nella frazione iniziale il primato stagionale di 48\"42. Sui 200\u00a0m stile libero batt\u00e9 per la prima volta il primato mondiale di Ian Thorpe risalente a sei anni prima, con una frazione finale che Bob Bowman defin\u00ec la migliore che avesse mai visto. Nei 200\u00a0m farfalla ebbe un exploit di cui si parl\u00f2 in tutto il mondo: con 1'52\"09 miglior\u00f2 il suo stesso record di 1\"62, distaccando di oltre 3 secondi il secondo classificato Wu Peng; il quotidiano australiano \"Herald sun\" gli dedic\u00f2 una pagina con scritto \"Greatest\" (Il pi\u00f9 grande), mentre il \"Baltimore Sun\" la defin\u00ec una prestazione sensazionale, paragonandola a quella di Bob Beamon a , quando salt\u00f2 in lungo 8,90. Batt\u00e9 il record anche sui 200\u00a0m misti e nella 4x200\u00a0m sl (fatto che per gli Stati Uniti non accadeva dal 1988), distanziando la seconda classificata Australia di 6\"81. Nei 100\u00a0m farfalla registr\u00f2 la terza miglior prestazione di sempre con 50\"77, sorpassando Ian Crocker nella seconda vasca. A causa della squalifica degli USA nelle batterie della 4x100\u00a0m mista (per un cambio anticipato di Crocker) gareggi\u00f2 nei 400\u00a0m misti come ultima gara, battendo il quinto primato mondiale come aveva fatto a Barcellona 2003.\nVinse in totale 7 medaglie d'oro, il pi\u00f9 alto numero di sempre, migliorando le 6 di Thorpe del 2001. Con 17 ori ottenuti in carriera batt\u00e9 ancora l'australiano, fino ad allora primo con 11 ori; miglior\u00f2 anche il numero di medaglie vinte (20, meglio di Grant Hackett che qualche giorno prima aveva portato il numero a 18), cos\u00ec come il pi\u00f9 alto numero di vittorie individuali (11, contro le 7 di Hackett). Il resto della stagione si miglior\u00f2 anche nei 1500\u00a0m stile libero, 100\u00a0m e 200\u00a0m dorso (avvicinando il record mondiale rispettivamente di 3 e 33 centesimi) e sui 200\u00a0m rana.\nQuell'autunno si frattur\u00f2 il polso destro a causa di una caduta, come nel 2005 sub\u00ec un intervento chirurgico per recuperare in una decina di giorni e prepararsi il prima possibile ai Giochi olimpici, nel frattempo si allen\u00f2 svogliatamente con la cyclette, una delle attivit\u00e0 che considerava pi\u00f9 noiose.\nGiochi olimpici di Pechino 2008.\nTrials.\nNel 2008 fu uno dei collaudatori dei costumi di nuoto Speedo realizzati in poliuretano, che permettevano una maggiore idrodinamicit\u00e0 e velocit\u00e0 in acqua e che consentirono di migliorare diversi record del mondo, prima che fossero proibiti nel 2010. Ai \"Trials\" si iscrisse a sei gare diverse; per evitare polemiche legate alla sua partecipazione nella staffetta nuot\u00f2 la batteria dei 100\u00a0m stile libero con il secondo miglior tempo in assoluto, nonch\u00e9 il risultato della vittoria della finale. Nonostante non si sentisse in forma, come conferm\u00f2 il test del lattato (12,3 millimole per litro), si qualific\u00f2 nei 200\u00a0m stile libero, 100\u00a0m e 200\u00a0m farfalla e 200\u00a0m e 400\u00a0m misti.\nSi pose cos\u00ec nuovamente come obiettivo il record di Mark Spitz di 7 medaglie d'oro; Ian Thorpe si dichiar\u00f2 ammirato dalla sua tenacia, definendolo uno dei pi\u00f9 grandi nuotatori al mondo, confermando tuttavia la sua convinzione dell'impossibilit\u00e0 di questo traguardo, che gi\u00e0 nel 2004 aveva definito \"irraggiungibile\". Bob Bowman ritagli\u00f2 l'articolo per Phelps, che lo appese nel suo armadietto come fonte di motivazione.\nOlimpiadi.\nApr\u00ec le sue Olimpiadi con i 400\u00a0m misti, ponendosi con Ryan Lochte l'obiettivo della doppietta statunitense come nelle ultime tre edizioni dei Giochi, Questa venne a mancare a causa di un peggioramento di Lochte che fin\u00ec terzo, mentre Phelps si riconferm\u00f2 campione olimpico, oltre che primatista mondiale per l'ottava volta. Alla vigilia delle Olimpiadi il francese Alain Bernard dichiar\u00f2: \u00abGli americani? Gliele suoneremo. Siamo venuti qui apposta per questo\u00bb, a cui fecero seguito delle dichiarazioni di Fr\u00e9d\u00e9rick Bousquet, anch'egli convinto della vittoria della Francia nella staffetta 4x100\u00a0m sl. Contro questi pronostici gli USA vinsero per 8 centesimi, con la frazione finale di Jason Lezak che con 46\"06 effettu\u00f2 il miglior lanciato di sempre e sorpass\u00f2 Bernard nelle ultime bracciate. Con la vittoria nei 200\u00a0m stile libero, in cui vinse con la pi\u00f9 ampia differenza sul secondo classificato alle Olimpiadi (1\"89), eguagli\u00f2 il record di medaglie d'oro olimpiche, appartenente alla ginnasta sovietica Larisa Latynina, al mezzofondista finlandese Paavo Nurmi, all'atleta statunitense Carl Lewis e a Mark Spitz, Phelps si defin\u00ec onorato di essere in loro compagnia.\nNella finale dei 200\u00a0m farfalla riscontr\u00f2 un problema agli occhialini che si riempirono d'acqua appena dopo il tuffo, sua sorella Whitney e Bob Bowman notarono perplessi la sua bracciata stretta, ignari che Phelps a 75 metri dall'arrivo non vedeva pi\u00f9 niente e che prosegu\u00ec contando le bracciate. Nonostante il suo decimo oro olimpico e il record mondiale rimase deluso dell'occasione mancata di registrare un tempo migliore. Nella 4x200\u00a0m sl, la squadra statunitense si pose l'obiettivo di abbattere il muro dei 7 minuti, in finale chiusero in 6'58\"56, migliorando il precedente record di 4\"28, il pi\u00f9 ampio margine di scarto ai Giochi Olimpici, con un divario sulla seconda classificata Russia di 5\"14. Nei 200\u00a0m misti si ripet\u00e9 lo stesso podio della doppia distanza con Phelps primo, L\u00e1szl\u00f3 Cseh secondo (per la terza volta dietro a Phelps) e Lochte al terzo.\nSettimo e ottavo oro.\nNella finale dei 100\u00a0m farfalla affront\u00f2 il serbo Milorad \u010cavi\u0107, che dopo le semifinali aveva dichiarato il suo desiderio di impedirgli di vincere 8 medaglie d'oro. Phelps vir\u00f2 settimo, rimontando nella seconda parte di gara e vincendo davanti al serbo per un centesimo di secondo. A causa dell'arrivo molto ravvicinato il comitato serbo fece ricorso, i funzionari, dopo aver esaminato i filmati, riconfermarono la vittoria dello statunitense. Ottenne cos\u00ec la sua settima medaglia d'oro con la quale eguagli\u00f2 Mark Spitz, eguagliando pure il pi\u00f9 alto numero di ori individuali in un'edizione (5), appartenente al pattinatore statunitense Eric Heiden e al ginnasta bielorusso Vital' \u0160\u010d\u0117rba.\nNella 4x100\u00a0m mista nuot\u00f2 la miglior frazione a farfalla di sempre di 50\"15 e chiuse con i compagni di squadra in 3'29\"35, vincendo la sua ottava medaglia d'oro e battendo il settimo record mondiale. Ottenne cos\u00ec il pi\u00f9 alto numero di medaglie d'oro in un'unica edizione dei Giochi olimpici, battendo il record di Spitz che durava da 36 anni, eguagliando anche il numero di record del mondo; con 16 medaglie in totale fu anche il secondo sportivo pi\u00f9 medagliato dietro a Latynina (18). Alcuni giornali lo descrissero come il pi\u00f9 grande atleta statunitense della sua generazione, altri lo paragonarono a sportivi come Michael Jordan e Tiger Woods. \u00abC'era tanta gente che diceva che non si poteva fare, ma niente \u00e8 impossibile da immaginare e tutto questo \u00e8 stato per me una lezione che mi ha aiutato\u00bb, afferm\u00f2 Phelps. Ian Thorpe dichiar\u00f2: \u00abSono cos\u00ec felice di essere stato contraddetto, non potevo immaginare che accadesse non perch\u00e9 Phelps non potesse vincere, ma a causa della concorrenza\u00bb.\nCampionati mondiali di Roma 2009.\nDopo l'impresa di Pechino si concesse un periodo di pausa di sei mesi, in cui ingrass\u00f2 di 10\u00a0kg, peso in pi\u00f9 che smalt\u00ec al suo rientro in piscina. Per la nuova stagione concord\u00f2 con Bob Bowman di dedicarsi maggiormente alla velocit\u00e0. L'allenamento diede i suoi frutti sui 100\u00a0m farfalla in cui inizialmente si miglior\u00f2 di 10 centesimi, per poi battere il record del mondo ai campionati nazionali estivi di Indianapolis, abbassando di 18 centesimi il tempo di Ian Crocker e detenendo cos\u00ec contemporaneamente 5 record del mondo individuali. Nella stessa manifestazione vinse anche i 200\u00a0m stile libero e i 200\u00a0m farfalla, l'obiettivo di partecipare ai 100\u00a0m stile libero venne meno a causa di un torcicollo.\n Ai campionati mondiali di Roma nuot\u00f2 la prima frazione della staffetta 4x100\u00a0m sl, vincendo per gli USA. Sui 200\u00a0m stile libero fu sconfitto dal nuotatore tedesco Paul Biedermann, che sottrasse a Phelps oro e record. Si riscatt\u00f2 nei 200\u00a0m farfalla, in cui termin\u00f2 in 1'51\"51, migliorandosi di pi\u00f9 di mezzo secondo e raggiungendo il tempo desiderato di 1'51 che si era prefissato l'anno precedente.\nLo stesso giorno nuot\u00f2 la finale della 4x200\u00a0m sl, in cui gli statunitensi vinsero migliorando di un centesimo il precedente record. Sui 100\u00a0m farfalla affront\u00f2 Milorad \u010cavi\u0107, reduce dal record mondiale nella semifinale, Phelps vinse in 49\"82, 13 centesimi meglio del serbo, riappropriandosi del record e scendendo per la prima volta nella storia sotto i 50 secondi. Nella staffetta mista, nuot\u00f2 la migliore frazione di sempre a farfalla da 49\"72, concludendo con la squadra con la sesta medaglia (quinta d'oro) e quarto record del mondo. Con 16 medaglie individuali complessive divent\u00f2 il miglior medagliato individuale ai campionati mondiali, superando le 14 di Grant Hackett. Per il quarto anno consecutivo (sesta volta in totale) vinse il titolo di \"Nuotatore dell'anno\".\nCampionati panpacifici di Irvine 2010.\nNel 2010, ai campionati nazionali estivi di Irvine, totalizz\u00f2 il pi\u00f9 alto numero di titoli nazionali individuali vinti in carriera: con i 200\u00a0m stile libero e i 200\u00a0m farfalla ottenne 49 titoli, battendo il record di Tracy Caulkins. Vinse in seguito anche i 100\u00a0m farfalla, arriv\u00f2 secondo nei 200\u00a0m misti e quarto nei 200\u00a0m dorso.\nAi Campionati panpacifici di nuoto 2010, svoltisi sempre a Irvine, si aggiudic\u00f2 l'oro sui 100\u00a0m e 200\u00a0m farfalla, oltre che di tutte e tre le staffette. Nei 400\u00a0m misti nuot\u00f2 il quarto miglior tempo nelle batterie, ma non pot\u00e9 accedere alla finale perch\u00e9 come da regolamento solo due atleti per nazione possono parteciparvi, essendo i primi due classificati Ryan Lochte e Tyler Clary dovette vedere la gara dagli spalti. Malgrado i 5 ori, per la prima volta dal 2002 in una manifestazione internazionale si vide sorpassare in fatto di vittorie dal connazionale Lochte, che si aggiudic\u00f2 6 medaglie d'oro di cui 4 individuali e fu eletto al suo posto nuotatore dell'anno.\nCampionati mondiali di Shanghai 2011.\nInizi\u00f2 il 2011 con una serie di vittorie ad alcuni Grand Prix, tra cui quello di Indianapolis in cui vinse i 100\u00a0m e 200\u00a0m stile libero, 100\u00a0m e 200\u00a0m farfalla e 200\u00a0m misti.\nAi campionati mondiali di Shanghai disput\u00f2 sette discipline, vinse i 100\u00a0m e 200\u00a0m farfalla, oltre che le staffette 4x200\u00a0m sl e 4x100\u00a0m mista; ma il nuotatore dell'anno fu Ryan Lochte, vincitore di 4 ori individuali, che lo sconfisse prima nei 200\u00a0m stile libero, poi nei 200\u00a0m misti, in cui Phelps ottenne la sua 30\u00aa medaglia mondiale con tanto di primato personale, ma che non bast\u00f2 a battere Lochte; questi miglior\u00f2 il primo primato mondiale dopo il biennio 2008-2009, in cui furono utilizzati i costumi in poliuretano.\nGiochi olimpici di Londra 2012.\nTrials.\nDurante un convegno sullo sport e lo sviluppo sociale tenutosi a Riad, annunci\u00f2 l'intenzione di ritirarsi dall'attivit\u00e0 agonistica dopo le Olimpiadi di per potersi dedicare ad una vita pi\u00f9 semplice e lasciarsi alle spalle tanti bei ricordi. Come aveva gi\u00e0 dichiarato in passato, in vista delle Olimpiadi conferm\u00f2 di non voler puntare pi\u00f9 alle 8 medaglie d'oro come a , consapevole dei suoi limiti rispetto ai suoi anni d'oro. Ai \"Trials\" di Omaha vinse i 200\u00a0m stile libero, i 100\u00a0m e 200\u00a0m farfalla e i 200\u00a0m misti, gareggi\u00f2 anche sui 400\u00a0m misti, nonostante avesse deciso di lasciarli definitivamente nelle grandi competizioni dopo il 2008, classificandosi secondo dietro a Ryan Lochte. Per i Giochi rinunci\u00f2 ai 200\u00a0m stile libero.\nOlimpiadi.\nA Londra non riusc\u00ec a migliorarsi sui 400\u00a0m misti, registrando l'ottavo tempo nelle batterie e qualificandosi per 7 centesimi alla finale, in cui rimase fuori dal podio dietro Ryan Lochte, Thiago Pereira e K\u014dsuke Hagino. Nella giornata seguente vinse l'argento con la staffetta 4x100\u00a0m sl dietro alla Francia, che super\u00f2 gli Stati Uniti con la frazione finale di Yannick Agnel. Sui 200\u00a0m farfalla sub\u00ec la prima sconfitta a livello internazionale dal 2002: il sudafricano Chad le Clos lo sorpass\u00f2 l'ultima bracciata vincendo per 5 centesimi davanti a Phelps, che per la rabbia lanci\u00f2 la sua cuffia; il giorno stesso ottenne la sua 19\u00aa medaglia in carriera con la vittoria nella 4x200\u00a0m sl, diventando il miglior medagliato olimpico della storia davanti a Larisa Latynina.\nSi prese la rivincita su Lochte nei 200\u00a0m misti, diventando il terzo nuotatore (primo di sesso maschile) dopo Dawn Fraser e Krisztina Egerszegi a vincere 3 ori nella stessa disciplina individuale. Si ripet\u00e9 nei 100\u00a0m farfalla, in cui batt\u00e9 le Clos e il suo vecchio rivale Milorad \u010cavi\u0107, che quell'anno si era proposto l'obiettivo di batterlo; fino ad allora solo il saltatore Ray Ewry era stato in grado di ottenere il tris di ori in due discipline individuali. Il 4 agosto, dopo la vittoria della 4x100\u00a0m mista, gli fu conferito dalla FINA un premio alla carriera come \"Miglior atleta olimpico di tutti i tempi\".\nPrimo ritiro e rientro alle gare.\nCome gi\u00e0 annunciato in precedenza si ritir\u00f2 dall'attivit\u00e0 agonistica dopo ; dopo il suo ritiro si dedic\u00f2 al poker, passione che coltivava gi\u00e0 da prima e si allen\u00f2 a golf, prendendo in considerazione l'idea di partecipare a questo sport a . Nel 2014 comparve nella serie televisiva \"Suits\" interpretando s\u00e9 stesso.\nIn questo periodo girarono alcune voci su un suo possibile ritorno: Ryan Lochte era sicuro che entro il 2016 sarebbe tornato a gareggiare, lo stesso pens\u00f2 Mark Spitz, convinto che il suo ritiro fosse solo temporaneo anche per aver sentito che si stava ancora allenando costantemente. Phelps neg\u00f2 tutto, gi\u00e0 nel 2012 aveva sostenuto di non tornare pi\u00f9 a competere livello agonistico, anche dopo il flop di Ian Thorpe si dichiar\u00f2 dispiaciuto di non poterlo sfidare ma sostenne che non avrebbe mai fatto come lui. Conferm\u00f2 quest'intenzione nel 2013: \u00abEra il mio progetto. Ottenere tutti i risultati che mi ero prefissato e ritirarmi prima dei trent'anni\u00bb, rivelando anche di volere avere una famiglia con dei figli. Contro queste dichiarazioni torn\u00f2 a gareggiare il 24 aprile 2014, dopo un anno e otto mesi dal suo ritiro, in cui ingrass\u00f2 di 15\u00a0kg, sostenendo di tornare per la passione del nuoto.\nCampionati panpacifici di Gold Coast 2014.\nAi campionati statunitensi di Irvine prese parte ai 100\u00a0m stile libero, 100\u00a0m farfalla, 200\u00a0m misti e 100\u00a0m dorso, tuttavia senza vincere nessuna gara. Ai Campionati panpacifici di Gold Coast arriv\u00f2 quarto nei 100\u00a0m stile libero, vinse i 100\u00a0m farfalla, mentre manc\u00f2 la vittoria sui 200\u00a0m misti per 2 centesimi, dietro al giapponese K\u014dsuke Hagino. Vinse anche l'oro nelle staffette 4x200\u00a0m sl e nella 4x100\u00a0m mista, battendo il record dei campionati risalente al 2006; nella 4x100\u00a0m sl, gli USA vinsero l'argento dietro l'Australia.\nStagione 2015.\nNel 2014 fu squalificato per sei mesi per guida in stato di ebbrezza, nonostante la squalifica finisse quattro mesi prima dei campionati mondiali di Kazan, la Federnuoto statunitense gli tolse la possibilit\u00e0 di gareggiarvi. Al suo ritorno prese parte all\"'Arena Pro Series\" di Charlotte, in cui arriv\u00f2 undicesimo e nono rispettivamente su 100 e 200\u00a0m stile libero, settimo sui 200\u00a0m farfalla, mentre sui 200\u00a0m misti rimedi\u00f2 una vittoria nella finale \"B\". Il miglior risultato che ottenne fu un terzo posto sui 100\u00a0m farfalla; alla fine delle competizioni si dichiar\u00f2 frustrato per lo scarso successo.\nAi campionati statunitensi in agosto a San Antonio vinse inizialmente i 200\u00a0m farfalla in 1'52\"94; nei 100\u00a0m farfalla fu protagonista di uno scontro a distanza con Chad le Clos, che nuot\u00f2 ai in campionati mondiali 50\"56 e dichiar\u00f2 a fine gara: \u00abHo appena fatto un tempo che [Phelps] non ha fatto in quattro anni. Quindi ora pu\u00f2 stare zitto\u00bb; rispondendo alle critiche di Phelps che sosteneva che il livello nella farfalla si fosse abbassato. Il giorno seguente Phelps nuot\u00f2 in 50\"45, mentre il 9 agosto chiuse in 1'54\"75 sui 200\u00a0m misti; realizzando il miglior tempo stagionale in tutte e tre le discipline e battendo anche il suo primato personale sui 200\u00a0m rana. Questi risultati gli valsero per la decima volta il titolo di nuotatore americano dell'anno. Le Clos fu felice di questa ritrovata forma, dichiarando in vista dei Giochi Olimpici: \u00abIl prossimo anno sar\u00e0 Muhammad Ali-Joe Frazier\u00bb.\nGiochi olimpici di Rio de Janeiro 2016.\nTrials.\nAi \"Trials\" di Omaha si qualific\u00f2 per nei 200\u00a0m farfalla, nei 200\u00a0m misti e nei 100\u00a0m farfalla, diventando il primo nuotatore statunitense di sesso maschile a qualificarsi in cinque edizioni dei Giochi olimpici, il secondo in assoluto dopo Dara Torres. In un'intervista dichiar\u00f2 di volersi ritirare per la seconda volta dopo le Olimpiadi; alla vigilia di esse fu designato come capitano della squadra maschile insieme a Nathan Adrian e Anthony Ervin. Il 3 agosto, in seguito a una votazione effettuata fra gli atleti statunitensi, fu scelto per la prima volta come portabandiera della nazionale alla cerimonia di apertura; \u00abPer un americano essere lo sportivo ideale \u00e8 qualcosa di super speciale\u00bb dichiar\u00f2 dopo la sua elezione, insistendo anche sul concetto di onore a rappresentare il suo paese.\nOlimpiadi.\nIl 7 agosto vinse la staffetta 4x100\u00a0m sl, nuotando la sua migliore frazione lanciata di sempre in 47\"12. Gareggi\u00f2 sui 200\u00a0m farfalla come primo nuotatore a prendere parte a cinque finali olimpiche nella stessa disciplina; vinse la sua 20\u00aa medaglia d'oro e si prese la rivincita desiderata su Chad le Clos. Questa vittoria fece di Phelps il pi\u00f9 longevo nuotatore campione olimpico a 31 anni compiuti (meglio di Duke Kahanamoku e Inge de Bruijn, 30 anni), oltre che il primo nuotatore a vincere la medaglia d'oro a distanza di 12 anni dalla prima. Nel suo terzo evento partecip\u00f2 come \"anchor leg\" alla 4x200\u00a0m sl, insieme a Ryan Lochte fu il primo nuotatore a vincere per la quarta volta una prova a squadre.\nNei 200\u00a0m misti, si impose in finale in 1'54\"66, distaccando il secondo classificato K\u014dsuke Hagino di 1\"95 e diventando il terzo sportivo dopo il discobolo Al Oerter e il saltatore Carl Lewis a vincere la stessa gara per quattro edizioni olimpiche. Con 13 vittorie individuali batt\u00e9 inoltre un record che durava da 2168 anni: superando l'atleta greco antico Leonida di Rodi, che nel 152 a.C. ottenne 12 ori. Sui 100\u00a0m farfalla fu battuto da un suo vecchio fan: il singaporiano Joseph Schooling, che chiuse primo davanti a Phelps, Chad le Clos e L\u00e1szl\u00f3 Cseh, secondi a pari merito. Con la 4x100\u00a0m mista vinse la 1001\u00aa medaglia d'oro per gli Stati Uniti, con tanto di record olimpico di 3'27\"95. Con 5 medaglie d'oro e una d'argento risult\u00f2 per la quarta volta il miglior medagliato dell'Olimpiade, su un totale di 30 gare disputate in carriera totalizz\u00f2 23 medaglie d'oro, 3 d'argento e 2 di bronzo e con 16 podi individuali divent\u00f2 anche il miglior medagliato in campo individuale, battendo un altro record di Larisa Latynina, fino ad allora la migliore con 14 medaglie. La rivista \"Swimming World Magazine\" lo nomin\u00f2 per l'ottava volta nuotatore dell'anno.\nSecondo ritiro.\nIl 13 agosto 2016, poche ore dopo la vittoria della sua 28\u00aa medaglia, annunci\u00f2 il suo secondo ritiro con un videomessaggio su Facebook; \u00abIl mio corpo ha dato tutto\u00bb aveva dichiarato in un'intervista di inizio luglio, comunicando anche le sue intenzioni nella vita privata: sposarsi a ottobre con Nicole Johnson e continuare a promuovere il nuoto attraverso la \"Michael Phelps Foundation\", fondata nel 2008 dopo le Olimpiadi, imponendo anche il suo brand \"MP\". Il 1\u00ba aprile 2017 annunci\u00f2 su Twitter che sarebbe tornato a gareggiare per , ma era solo un pesce d'aprile.\nVita privata.\n\u00c8 sposato dal 2016 con Nicole Johnson (miss California 2010), dalla quale ha avuto tre figli: Boomer (2016), Beckett (2018) e Maverick (2019).\nNel 2018 dichiar\u00f2 di soffrire di depressione dal 2004, patologia di cui soffr\u00ec dopo ogni Olimpiade, che lo port\u00f2 all'abuso di alcool e a pensare al suicidio; nel 2020 critic\u00f2 a riguardo il Comitato Olimpico degli Stati Uniti per la mancanza di aiuti agli atleti sofferenti di questa patologia.\nMichael Phelps Foundation.\nNel 2008 Phelps fond\u00f2 la \"Michael Phelps Foundation\", con l'obiettivo di promuovere lo sport natatorio nel mondo, invest\u00ec interamente il milione di dollari di premio assegnatogli dalla Speedo (per aver vinto 8 medaglie d'oro a ), che aggiunse altri , cos\u00ec come la Warnaco Group Inc., mentre la Kellogg Company contribu\u00ec con . Sin dai primi mesi promosse una serie d'incontri in molte citt\u00e0 con un programma educativo. Quell'autunno la federazione nuoto statunitense comunic\u00f2 che si era iscritto ai club locali un numero record di ragazzi.\nControversie.\nNel 2004, circa due mesi dopo la conclusione dei Giochi Olimpici, fu arrestato per guida in stato di ebbrezza, dopo aver bevuto tre birre si era messo al volante e fu poi fermato da una volante della polizia per non essersi fermato a un segnale di stop. Il tasso alcolemico era dello 0,08%, la misura limite negli USA, con l'aggravante che non avendo ancora compiuto 21 anni non aveva ancora l'et\u00e0 minima consentita per bere. La condanna inflitta dal giudice furono 305 dollari pi\u00f9 le spese processuali, oltre che partecipare alle riunioni dell'associazione \"Mothers Against Drunk Driving\" per dissuadere le persone a commettere il suo stesso errore.\nAll'inizio del 2009 cre\u00f2 scalpore una foto apparsa sul sito del quotidiano inglese \"News of the World\", che ritraeva il campione olimpico mentre usava un bong, un attrezzo per fumare marijuana, accompagnato dalla testimonianza di una persona presente al party. Phelps ammise tutto, definendo il suo comportamento \"deplorevole che dimostra mancanza di giudizio\". In seguito, nonostante il perdono da parte del CIO e della FINA, fu sospeso per tre mesi dalla federnuoto statunitense, che gli lev\u00f2 anche qualsiasi supporto finanziario per la durata della squalifica. Tra gli sponsor la Kellogg's decise di non rinnovare il contratto, la Speedo e l'Omega accettarono le sue scuse, la Visa e la Subway non presero posizione.\nDopo il suo ritorno alle gare nel 2014 fu di nuovo arrestato per guida in stato di ebbrezza, oltre che per eccesso di velocit\u00e0 e sorpasso lungo doppia striscia continua. Andava a 135\u00a0km/h contro il limite di 70 e nel sangue gli era stato trovato un tasso alcolico di 0,14. Per l'avvenimento fu sospeso sei mesi dalla Federnuoto statunitense che gli imped\u00ec anche di prender parte ai mondiali di Kazan, gli fu tra l'altro detratto lo stipendio mensile di 1750 dollari; il tribunale lo condann\u00f2 a un anno di reclusione con la sospensione della pena, oltre che a seguire un programma di disintossicazione.\nStatistiche e record.\nRecord del mondo.\n\"Statistiche aggiornate al 19 dicembre 2009.\"\nProgressione.\n\"Statistiche aggiornate al 13 agosto 2016.\"\nPalmar\u00e8s.\n\"Statistiche aggiornate al 13 agosto 2016.\"\n nei 100 m farfalla&lt;br&gt;\n nei 200 m farfalla&lt;br&gt;\n nei 200 m misti&lt;br&gt;\n nei 400 m misti&lt;br&gt;\n nella 4x200 m sl&lt;br&gt;\n nella 4x100 m mista&lt;br&gt;\n nei 200 m sl&lt;br&gt;\n nella 4x100 m sl\n nei 100 m farfalla&lt;br&gt;\n nei 200 m farfalla&lt;br&gt;\n nei 200 m sl&lt;br&gt;\n nei 200 m misti&lt;br&gt;\n nei 400 m misti&lt;br&gt;\n nella 4x100 m sl&lt;br&gt;\n nella 4x200 m sl&lt;br&gt;\n nella 4x100 m mista\n nei 100 m farfalla&lt;br&gt;\n nei 200 m misti&lt;br&gt;\n nella 4x200 m sl&lt;br&gt;\n nella 4x100 m mista&lt;br&gt;\n nei 200 m farfalla&lt;br&gt;\n nella 4x100 m sl\n nei 200 m farfalla&lt;br&gt;\n nei 200 m misti&lt;br&gt;\n nella 4x100 m sl&lt;br&gt;\n nella 4x200 m sl&lt;br&gt;\n nella 4x100 m mista&lt;br&gt;\n nei 100 m farfalla\n nei 200 m farfalla\n nei 200 m farfalla&lt;br&gt;\n nei 200 m misti&lt;br&gt;\n nei 400 m misti&lt;br&gt;\n nella 4x100 m mista&lt;br&gt;\n nei 100 m farfalla&lt;br&gt;\n nella 4x200 m sl\n nei 200 m sl&lt;br&gt;\n nei 200 m misti&lt;br&gt;\n nella 4x100 m sl&lt;br&gt;\n nella 4x200 m sl&lt;br&gt;\n nella 4x100 m mista&lt;br&gt;\n nei 100 m farfalla\n nei 100 m farfalla&lt;br&gt;\n nei 200 m farfalla&lt;br&gt;\n nei 200 m sl&lt;br&gt;\n nei 200 m misti&lt;br&gt;\n nei 400 m misti&lt;br&gt;\n nella 4x100 m sl&lt;br&gt;\n nella 4x200 m sl\n nei 100 m farfalla&lt;br&gt;\n nei 200 m farfalla&lt;br&gt;\n nella 4x100 m sl&lt;br&gt;\n nella 4x200 m sl&lt;br&gt;\n nella 4x100 m mista&lt;br&gt;\n nei 200 m sl\n nei 100 m farfalla&lt;br&gt;\n nei 200 m farfalla&lt;br&gt;\n nella 4x200 m sl&lt;br&gt;\n nella 4x100 m mista&lt;br&gt;\n nei 200 m sl&lt;br&gt;\n nei 200 m misti&lt;br&gt;\n nella 4x100 m sl\n nei 200 m sl\n nei 200 m misti&lt;br&gt;\n nei 400 m misti&lt;br&gt;\n nella 4x100 m mista&lt;br&gt;\n nei 200 m farfalla&lt;br&gt;\n nella 4x200 m sl\n nei 200 m farfalla&lt;br&gt;\n nei 200 m misti&lt;br&gt;\n nei 400 m misti&lt;br&gt;\n nella 4x100 m sl&lt;br&gt;\n nella 4x200 m sl&lt;br&gt;\n nei 200 m dorso\n nei 100 m farfalla&lt;br&gt;\n nei 200 m farfalla&lt;br&gt;\n nella 4x100 m sl&lt;br&gt;\n nella 4x200 m sl&lt;br&gt;\n nella 4x100 m mista\n nei 100 m farfalla&lt;br&gt;\n nella 4x200 m sl&lt;br&gt;\n nella 4x100 m mista&lt;br&gt;\n nei 200 m misti&lt;br&gt;\n nella 4x100 m sl\nCampionati nazionali.\n\"Statistiche aggiornate al 2 luglio 2016.\""}
{"id": "41122", "revid": "2048534", "url": "https://it.wikipedia.org/wiki?curid=41122", "title": "Musicista", "text": "Il musicista \u00e8 una persona che svolge e ha talento per una determinata attivit\u00e0 in musica, inerente alla creazione o all'esecuzione di composizioni strumentali, vocali, corali.\nI musicisti si possono classificare in base alla loro principale attivit\u00e0 musicale: compositore, direttore (d'orchestra, di coro), strumentista, cantante, didatta.\n\u00c8 consuetudine che tali professionalit\u00e0 non siano mai univoche, poich\u00e9 lo studio della musica abbraccia contemporaneamente diverse specializzazioni (compositore-direttore; strumentista-didatta; cantante-direttore di coro, ecc.).\nStoria.\nMusicisti medievali.\nNel Medioevo i musicisti strumentali erano deputati prettamente all'improvvisazione con ensemble interni o strumenti rumorosi negli ambienti esterni. Molti musicisti europei di questo tempo servivano la Chiesa cattolica romana, provvedendo alla scrittura di canti gregoriani e messe per i testi sacri. Tra i maggiori musicisti di questo tempo vi sono Philippe de Vitry, Guillaume Dufay, Guillaume de Machaut e Ildegarda di Bingen.\nMusicisti rinascimentali.\nNel Rinascimento i musicisti hanno prodotto musica per le messe nelle Chiese e anche a cappella, in riferimento proprio alle piccole cappelle. I brani vocali erano in lingua latina, la lingua ecclesiastica del tempo, in genere polifoniche ossia costituiti da diverse melodie simultanee. Tuttavia, verso la fine del XVI secolo, il mecenatismo ha diviso i musicisti in diverse aree di collocazione: musicisti cattolici, musicisti protestanti, corti reali, ricchi dilettanti, musica scritta e altre. Tra i maggiori esponenti di questo periodo vi sono Palestrina, Giovanni Gabrieli, Thomas Tallis e Claudio Monteverdi.\nMusicisti barocchi.\nDurante il Barocco venne introdotte importanti innovazioni stilistiche e tecniche rappresentate dall'utilizzo del contrappunto e del virtuosismo. La componente vocale e strumentale divenne pi\u00f9 importanti rispetto agli stili musicali delle epoche precedenti per sottolineare maggiormente il volume, la consistenza ed il ritmo di ogni brano musicale. Tra i musicisti degni di nota del periodo barocco si ricordano in particolare Arcangelo Corelli, George Frideric Handel, Johann Sebastian Bach e Antonio Vivaldi.\nMusicisti classici.\nNell'ambito della musica classica sono emersi musicisti appartenenti a diverse epoche ma comunque soprattutto alla classe media emergente, alla borghesia nell'epoca dell'assolutismo monarchico. Gran parte di questi musicisti comprende un arco temporale di transizione che si accavalla tra le diverse epoche storiche; generalmente si fa ricorso al termine classicismo per indicare i musicisti vissuti nella stagione creativa dalla seconda met\u00e0 del Settecento. Tra questi Wolfgang Amadeus Mozart, Franz Joseph Haydn, Muzio Clementi e Luigi Boccherini.\nMusicisti romantici.\nLa musica del Romanticismo sub\u00ec gli sconvolgimenti di quella che \u00e8 considerata l'et\u00e0 delle rivoluzioni che ruppe gli equilibri politici, economici e sociali a partire dalla rivoluzione industriale. In questo periodo (1800) il linguaggio musicale tende ad acquisire un ruolo maggiormente sociale e il musicista diventa in molti casi un libero professionista, non pi\u00f9 al servizio della Chiesa e delle corti reali. Egli ha quindi la possibilit\u00e0 e la volont\u00e0 di esprimere i propri sentimenti e le proprie passione senza l'obbligo di obbedire a determinate regole o rigidit\u00e0 spesso anche formali; in pratica il preconcetto e la formalit\u00e0 vennero sostituite dall'intuizione e la fantasia. Sono tantissimi i musicisti che fanno riferimento a questa epoca, i pi\u00f9 importanti dei quali sono Ludwig van Beethoven, Fr\u00e9d\u00e9ric Chopin, Franz Schubert, Franz Liszt, Richard Wagner, Pyotr Ilyich Tchaikovsky, Johannes Brahms e Johann Strauss II.\nMusicisti del XX secolo.\nNel ventesimo secolo i musicisti hanno acquisito i connotati moderni nel cercare di descrivere il proprio tempo e le proprie percezioni in maniera pi\u00f9 concreta e diretta. Gli artisti in tal caso hanno avuto un lavoro in parte pi\u00f9 semplice dovuto all'avvento della tecnologia nell'ambito della registrazione sonora e dei mass media, che hanno contribuito alla diffusione di diversi tipi di musica, dalla musica popolare al rock, passando per l'elettronica, il folk e le diverse forme di musica classica."}
{"id": "41124", "revid": "7", "url": "https://it.wikipedia.org/wiki?curid=41124", "title": "Accademia dei Lincei", "text": ""}
{"id": "41125", "revid": "37401", "url": "https://it.wikipedia.org/wiki?curid=41125", "title": "Sassofonista", "text": ""}
{"id": "41128", "revid": "15756", "url": "https://it.wikipedia.org/wiki?curid=41128", "title": "Sestri Ponente", "text": "Sestri Ponente (\"S\u00e8stri\" in ligure) \u00e8 uno dei quartieri del ponente genovese, tra i pi\u00f9 vasti e popolosi dell'intero comune.\nComune autonomo fino al 1926, quando insieme ad altri diciotto comuni del genovesato fu inglobato nel comune di Genova, per costituire la cosiddetta Grande Genova, nella ripartizione amministrativa del comune fu dapprima una \"delegazione\" e poi una \"circoscrizione\". Nella nuova ripartizione in vigore dal 2005 fa parte del Municipio VI Medio Ponente, insieme al quartiere di Cornigliano.\nCompreso tra i quartieri di Cornigliano e Pegli, comprende le \"unit\u00e0 urbanistiche\" di \"Sestri\" propriamente intesa, \"San Giovanni Battista\", \"Calcinara\" e \"Borzoli Ovest\", che complessivamente si estendono su un'area di ed hanno una popolazione di abitanti (al 31 dicembre 2017).\nLa sua trasformazione da piccolo centro agricolo, marinaro e turistico a cittadina industriale coincide con lo sviluppo della cantieristica navale e della siderurgia tra la fine dell'Ottocento e la prima guerra mondiale, periodo in cui era ancora un comune autonomo.\nStoria.\nLe origini ed il toponimo.\nIn epoca preromana erano probabilmente presenti in zona alcuni insediamenti, come dimostrerebbe la scoperta dei resti di un castellaro risalente all'et\u00e0 del ferro, avvenuta nell'estate del 1956 durante i lavori di ampliamento del cimitero di Sant'Alberto, nella zona occidentale della delegazione.\nIl nome Sestri deriva dalla volgarizzazione del latino \"Sextum\" contenuto nella frase \"Sextvm lapis ab Urbe Januae\", nome di un piccolo villaggio sorto, probabilmente, nel II secolo dove era posta la VI pietra miliare sulla strada consolare romana, via Aemilia Scauri che collegava Roma con Genova e successivamente con Vada Sabatia, l'odierna Vado Ligure.\nIl villaggio, per\u00f2, non aveva il suo centro nella zona attuale, bens\u00ec sulla collina retrostante, tra gli attuali rio Maltempo e torrente Chiaravagna; infatti la parte pianeggiante sulla quale Sestri \u00e8 costruita esiste solo da poco tempo. L'arretramento del mare \u00e8 dovuto ad un fenomeno di bradisismo gi\u00e0 in atto intorno all'anno mille.\n\u00c8 certo che anticamente il mare lambiva la collina e che poi si addentrava nella valle del torrente Chiaravagna giungendo fino alla zona del Priano formando cos\u00ec un piccolo golfo, chiamato golfo di San Lorenzo. A testimonianza di ci\u00f2 sono state ritrovate ancore e anelli in ferro per l'ormeggio delle barche e anche le antiche carte di navigazione indicano l'esistenza di un piccolo porto tra la collina di San Giovanni e quella del Priano, colline sulle quali erano nati i nuclei originari del borgo.\nMa \u00e8 su questa nuova terra prende man mano forma il nuovo borgo che dar\u00e0 vita alla Sestri attuale. Esiste un dipinto del 1238, considerato la pi\u00f9 antica raffigurazione di Sestri Ponente, che ritrae una fila di case (facilmente identificabile con l'odierna via Paglia) a poca distanza dalla battigia.\nIl borgo si \u00e8 poi ingrandito progressivamente verso mare seguendo l'arretramento della costa ed \u00e8 certo che ancora nel XVII secolo il mare arrivasse a sfiorare il centro storico di allora, tanto che la basilica di Nostra Signora Assunta fu costruita praticamente sulla spiaggia con l'entrata rivolta verso nord proprio per evitare che il mare in tempesta potesse entrare in chiesa.\nL'epoca della Repubblica di Genova.\nNon si hanno notizie sicure sulla popolazione di Sestri Ponente fino al XV secolo. Agostino Giustiniani (Genova, 1470-1536), vescovo di Nebbio, nei suoi \"Annali della repubblica di Genova\" (testo pubblicato nel 1537, spesso ripreso da autori pi\u00f9 tardi), afferma che a Sestri (Sesto) vi erano circa 800 fuochi, ovvero nuclei familiari, normalmente di 5 o 6 persone, dopo il centro di Genova il paese pi\u00f9 popoloso tra quelli che poi formeranno secoli dopo i quartieri della Grande Genova. Come termine di paragone, gli adiacenti Cornigliano, Multedo (Morzio), Pegli e Borzoli, secondo Giustiniani, avevano rispettivamente 66, 70, 250 e 110 fuochi, mentre quello che pi\u00f9 si avvicina a Sestri \u00e8 Voltri, che insieme ai suoi immediati dintorni aveva 740 fuochi.\nRisalgono fine del XV secolo le prime notizie di un moderato sfruttamento minerario dell'entroterra di Sestri, nella zona di Serra e Timone (posta lungo la linea Sestri-Voltaggio), sulla base occidentale del monte Ramazzo (noto ora come cresta Rocca dei Corvi), inizialmente con estrazione e lavorazione del rame e del solfato di ferro e, a partire dal XVIII secolo, con la produzione di solfato di magnesio. In zona sono tuttavia presenti molti altri minerali.\nPi\u00f9 diffusa, gi\u00e0 dal medio evo, era la lavorazione della calce dolomia nella parte alta di Sestri, estratta dal monte Gazzo. Il Gazzo \u00e8 composto in gran parte di pietra calcarea. La pietra veniva cotta in grandi fornaci a legna, che ancora si possono vedere lungo il torrente Chiaravagna e il rio Maltempo. Nel medioevo la calce di Sestri, considerata la migliore, era commercializzata nella vicina Genova e in altre parti della Liguria, costituendo ottima base per intonacare case e palazzi. Con l'avvento dell'industria siderurgica, la pietra calcarea del Gazzo \u00e8 stata usata in grandi quantit\u00e0, contribuendo alla parziale distruzione del monte.\nNel 1568 il marchese Francesco Spinola ordina la costruzione di un edificio da adibire a prigione, a fianco di palazzo Micone, costruzioni tuttora esistenti al centro della delegazione.\nIl 1\u00ba maggio 1609, su autorizzazione del senato di Genova, venne costituito il capitanato di Sestri (prima facente parte di quello di Voltri), comprendente le aree tra Pegli e Cornigliano ed il relativo entroterra e retto da un capitano del popolo con carica annuale (dal 1\u00ba maggio al 30 aprile dell'anno seguente). Il primo capitano del popolo fu Andrea Spinola. Nel 1615 al capitano venne affiancato un Consiglio, composto da 15 cittadini e da 6 rappresentanti delle campagne.\nSappiamo, dagli scritti del frate sestrese padre Antero Maria Micone, che in occasione dell'epidemia di peste che colp\u00ec la Repubblica di Genova tra l'agosto del 1656 e la fine del 1658 che nella sola Sestri morirono oltre cinquemila persone e che fu una vera strage.\nA partire dal Seicento in tutto il genovesato vennero fatte costruire dalle famiglie della nobilt\u00e0 genovese sontuose ville con maestosi giardini e in questa pratica Sestri Ponente \u00e8 uno dei luoghi privilegiati. Delle molte edificate qualcuna \u00e8 sopravvissuta: tra esse la Villa Rossi, unico polmone verde del quartiere tranne qualche piccolo parco moderno.\nSestri segu\u00ec, ovviamente, tutte le vicende politiche che coinvolsero Genova. Nel 1797 entr\u00f2 a far parte della Repubblica Ligure e nel 1805, in seguito all'annessione della stessa, nel Primo Impero francese. Con le riforme amministrative apportate dalla Repubblica Ligure viene a cessare la figura del capitano del popolo.\nDurante il periodo napoleonico furono attuate diverse riforme amministrative e le ville della zona vennero riunite in due comuni: San Giovanni Battista, posto sulle alture retrostanti, e Sestri Ponente, sulla base delle parrocchie allora esistenti. Inoltre Sestri divenne sede di uno dei Cantoni prima del Dipartimento del Polcevera, durante la Repubblica Ligure e poi del Dipartimento di Genova durante il periodo imperiale.\nL'Ottocento e l'industrializzazione.\nNel 1810 Sestri ha un totale di 3134 residenti ed \u00e8 ancora un piccolo borgo agricolo e marinaro ma, con la costruzione del primo cantiere navale, nel 1815, inizia la sua industrializzazione. Nei primi decenni del XIX secolo l'economia era comunque ancora basata sui traffici marittimi, in ambito ligure, e sull'agricoltura, soprattutto con la produzione di agrumi e frutta in genere, oltre che carciofi. Il cinquecentesco edificio delle prigioni risulta, secondo quanto riportato dal catasto napoleonico, sede del comune. Con l'istituzione dei mandamenti da parte del Regno di Sardegna diviene capoluogo di un mandamento comprendente i comuni di San Giovanni Battista, Multedo, Borzoli e Cornigliano. Nel 1832 venne autorizzata la costruzione di un cimitero nelle vicinanze della spiaggia, realizzato poi l'anno seguente, che tuttavia venne successivamente demolito durante il XX secolo per fare spazio all'espansione della cittadina. Nel 1856 vi \u00e8 l'apertura della ferrovia Genova-Voltri, i cui binari passano a poca distanza dal mare e che nel comune di Sestri ha una stazione.\nNel 1845 la popolazione viene stimata in abitanti, ma nel 1898 Sestri ha gi\u00e0 quasi abitanti che nel 1921 raggiungeranno quasi i .\nL'industrializzazione.\nDa un punto di vista industriale, ai primi cantieri, seguiranno in breve tempo numerosi stabilimenti ed officine (tra le altre qui venne fondata, da Rinaldo Piaggio nel 1884, l'omonima azienda), oltre alla manifattura tabacchi, che la trasformeranno velocemente in una cittadella operaia.\nTra i cantieri e le lavorazioni navali si pu\u00f2 ricordare quello dell'Ansaldo, che compr\u00f2 il gi\u00e0 esistente cantiere Cadenaccio e si espanse nella parte a ponente della delegazione, fino al rio Molinassi (che segna il confine con Multedo), ed i cantieri Odero. Nella parte centrale delle delegazione, lato mare, si trovavano le ferriere dell'onorevole Edilio Raggio (il quale, proprio in quegli anni, aveva fatto edificare un castello in stile liberty nella vicina Cornigliano).\nLa crescita dell'industria meccanica avvenuta negli anni trenta spinse le principali aziende presenti a Sestri Ponente, fra cui le Officine Bagnara, l'Ansaldo, la San Giorgio, la Piaggio e la Tassara, a realizzare in loco abitazioni per famiglie operaie.\nLa Sestri balneare.\nNonostante il suo rapido sviluppo fino alla fine del XIX secolo Sestri era ancora considerata una localit\u00e0 marinara, balneare e di villeggiatura. Erano molti i villeggianti che, nei mesi estivi, affollavano i suoi numerosissimi stabilimenti balneari tra i quali ricordiamo gli Ausonia, i Carlotta, i Colombo, i Diana, i Gille, i Grifone, i Nettuno, i Passeggiata, gli Spinola e i Tritone i cui servizi era, per l'epoca, di altissimo livello.\nAnche le spiagge libere erano molto frequentate dal popolo, mantenute pulite e sgombre dalle barche dei pescatori che le tiravano in secca nei punti loro dedicati: ad est a Calcinara \"in ta Fossa\" e, oltre la ferrovia, al centro nei pressi del viale delle Palme (poi via Caterina Rossi) e a ovest in fondo a via de Amicis (zona occupata da via dei Costo).\nTutto questo finir\u00e0 nel giro di pochi anni in seguito al tumultuoso sviluppo industriale.\nDal Novecento ai giorni nostri.\nNel 1902 la Camera del lavoro di Sestri diviene autonoma rispetto a quella di Genova (fondata alla fine dell'ottocento) e ne viene nominato segretario il socialista Dino Bruschi. Nella notte tra il 5 e il 6 luglio del 1921 l'edificio verr\u00e0 assalito ed incendiato da alcune squadre fasciste. L'anno dopo verr\u00e0 ristrutturato dai militi della PA Croce Verde, che ancora vi ha sede.\nIl 22 settembre del 1903 viene eletto a sindaco l'ingegnere Carlo Canepa, il primo socialista a divenire sindaco di un comune italiano. Verr\u00e0 rieletto pi\u00f9 volte e sar\u00e0 sindaco fino alle sue dimissioni l'11 luglio 1922, dopo aver subito un'aggressione fascista. In seguito gli verr\u00e0 dedicata una delle vie pi\u00f9 belle, \"Il Viale\", che da piazza Francesco Baracca porta verso la zona di San Giovanni Battista.\nIl 13 ottobre del 1923 Sestri Ponente si ingrandisce inglobando il comune di San Giovanni Battista: la nuova realt\u00e0 comunale avr\u00e0 tuttavia vita breve, poich\u00e9 nel 1926 il comune di Sestri Ponente viene soppresso, con Regio Decreto, e fatto confluire, insieme ad altri diciotto, nella costituenda Grande Genova.\nNel sentimento popolare, per\u00f2, Sestri Ponente non entrer\u00e0 mai a far parte a pieno titolo della citt\u00e0 tanto che ancora non \u00e8 raro sentir dire ai suoi abitanti \"andiamo a Genova\" anzich\u00e9 \"andiamo in centro\". Anche perch\u00e9 Sestri Ponente, come altre \"cittadine\" che compongono la \"Grande Genova\", ha mantenuto sempre la sua identit\u00e0, e per i sestresi (o meglio i sestrini, dal ligure \"sestrin\"), il centro del paese \u00e8 rappresentato per eccellenza da piazza Francesco Baracca (gi\u00e0 piazza Vittorio Emanuele), via Sestri (gi\u00e0 via Garibaldi) e dalle contrade e vicoli storici intorno a queste (piazza dei Micone, via Paglia, via Alfredo D'Andrade, via Raimondo Amedeo Vigna).\nLo stemma.\nLo stemma di Sestri Ponente, adottato dal comune nell'Ottocento, ha alcuni simbolismi:\nGeografia.\nAd alta densit\u00e0 abitativa ed industriale (ha circa abitanti ma negli anni settanta arriv\u00f2 a quasi ), occupa una zona in parte pianeggiante e in parte collinare estendendosi dal mare fino ai 419 metri del monte Gazzo, sulla cui sommit\u00e0 si erge il santuario di Nostra Signora del Gazzo (o santuario di Nostra Signora di Misericordia).\nI confini della delegazione si possono individuare a levante, con Cornigliano, nel promontorio di Sant'Andrea (dove esisteva il castello Raggio) e a ponente, con Multedo, con il torrente Marotto. A nord con il pi\u00f9 ristretto quartiere di Borzoli il confine \u00e8 segnato approssimativamente dal tratto autostradale della A10 che passa sopra il torrente Ruscarolo.\nSulle alture retrostanti Sestri corre quella che molti studi considerano la divisione geologica tra Alpi e Appennini, nota come linea Sestri-Voltaggio (quella geografica si trova pi\u00f9 a ponente sul Colle di Cadibona).\nClima.\nIl clima sestrese \u00e8 di tipo temperato marittimo, caratterizzato da inverni non freddi, con temperature del mese pi\u00f9 freddo che variano dagli della zona di via Merano ai della parte pi\u00f9 lontana dal mare e pi\u00f9 elevata, sulle alture che danno verso la bassa Val Polcevera. La zona \u00e8 per\u00f2 caratterizzata da frequenti e forti venti di tramontana, specie nel settore orientale della delegazione, che accentuano la sensazione di freddo; il numero dei giorni con gelo varia dai 3 di via Merano ai 10 di monte Scarpino.\nLa neve non \u00e8 rarissima, con numero di giorni nevosi annui che va dai 3 della costa ai 5 delle zone pi\u00f9 elevate della delegazione.\nL'estate \u00e8 moderatamente calda, con medie del mese pi\u00f9 caldo tra e , con deboli escursioni. Tuttavia l'umidit\u00e0, sempre piuttosto elevata, la rende afosa.\nIl regime pluviometrico \u00e8 particolare, con un picco molto accentuato nei tre mesi autunnali (settembre, ottobre, novembre), con ottobre mese pi\u00f9 piovoso, e un lievissimo massimo secondario primaverile, ma che differisce pochissimo dalla quantit\u00e0 di pioggia che cade in inverno e in estate, la \"stagione meno piovosa\", ma con scarto minimo rispetto alle altre due (luglio, il mese meno piovoso, ha ancora : nel territorio, in luglio vanno dai all'aeroporto e i 70 nei contrafforti montuosi). Si registrano temporali estivi notevolmente forti, specie in agosto. Il numero dei giorni piovosi \u00e8 di circa 132 l'anno con una media circa . Il soleggiamento \u00e8 di circa ore di sole l'anno (per fare un confronto, in Spagna le ore di sole vanno dalle dal NO della Galizia alle della Costa De La Luz, sull'Atlantico Andaluso, con circa nei Paesi Baschi), migliore in inverno rispetto all'estate.\nLa seguente tabella riassume i dati climatici nella zona centrale della delegazione:\nFonte: dati sul sito Meteo Genova Archivio dal 1973 al 2010, con accurati studi e ricerche dell'\u00e9quipe del meteorologo genovese Paolo Bonino\nProprio a causa del picco di piovosit\u00e0 compreso tra fine estate e inizio autunno a Sestri, come in molte altre zone di Genova, si sono registrate negli anni numerose alluvioni in quel periodo. Le pi\u00f9 importanti e dannose quelle del 7 ottobre 1970 provocata dai torrenti Chiaravagna e Cantarena e del 4 ottobre 2010 dallo straripamento dei torrenti Cantarena, Molinassi e Chiaravagna.\nI torrenti.\nLa delegazione \u00e8 attraversata longitudinalmente da cinque torrenti principali: il Cantarena, il Chiaravagna, il Marotto, il Molinassi e il Ruscarolo:\nOltre a questi sono presenti diversi rivi minori, quasi completamente tombinati nella zona a valle, di cui a volte non \u00e8 pi\u00f9 noto con precisione il percorso. Tra i rivi minori vi sono il rio Negrone e il suo affluente rio Senza Nome situati a levante del Ruscarolo, nella zona orientale della delegazione, che raccolgono l'acqua piovana proveniente dalla spianata (fino al 2009 adibita a deposito container) della zona degli Erzelli e che giungono direttamente in mare a poche centinaia di metri dalla foce del Chiaravagna, o il rio Maltempo, facente parte del bacino del Cantarena. Nella zona occidentale, oltre al gi\u00e0 citato torrente Marotto, sono presenti il rio Zanina e il rio Monferrato che sono stati incanalati in cunicoli tombinati e in parte nelle fognature delle acque bianche durante la prima met\u00e0 del XX secolo e fatti sfociare in mare oltre la linea ferroviaria Genova-Ventimiglia, a poca distanza dai moli del porto petroli: la loro precisa locazione \u00e8 poi stata dimenticata fino all'alluvione del 4 ottobre 2010, quando il loro percorso sotterraneo, bloccato dai detriti, li ha portati a fuoriuscire dai condotti dove erano stati convogliati. Dal vecchio comune di San Giovanni Battista scende il rio Maggiore, completamente tombinato, che, nel tratto finale, scorre in parte sotto via Bianchieri, di cui si \u00e8 persa conoscenza dell'esatta posizione della foce.\nI torrenti cittadini sono stati anche causa di disastri: sia durante l'alluvione dell'ottobre del 1970 e che in quella del 2010, colpirono diversi quartieri dell capoluogo ligure, strariparono il torrente Chiaravagna e il torrente Cantarena allagando il centro della cittadina e causando ingenti danni. Nel 2010, nel pomeriggio del 4 ottobre, ai due torrenti si un\u00ec anche il Molinassi, allagando cos\u00ec completamente l'intera parte pianeggiante del quartiere.\nDopo l'ultimo evento alluvionale nel letto del Chiaravagna sono stati fatti dei lavori di messa in sicurezza, con l'abbattimento di un edificio situato sopra il torrente, che aveva fatto da tappo durante la piena del 4 ottobre 2010, e la costruzione di barriere in cemento per limitare la velocit\u00e0 dell'acqua in caso di piena.\nFrazioni e quartieri.\nPur essendo amministrativamente parte del comune di Genova, Sestri Ponente, al pari di molti altri ex comuni inglobati nella Grande Genova \u00e8 in pratica una cittadina con caratteri propri, a sua volta suddivisa in quartieri e frazioni. Tuttavia queste denominazioni storiche, bench\u00e9 comunemente riconosciute e utilizzate informalmente dagli abitanti non trovano riscontro nella suddivisione amministrativa ufficiale:\nLa Sestri antica.\nPer secoli e fino alla prima met\u00e0 del Novecento la parte centrale di Sestri era suddivisa in due quartieri: Castiglione e Lardara: il primo andava dall'attuale piazza Baracca verso levante, il secondo dalla piazza verso ponente. Stando ad alcuni documenti del XII secolo, oltre i due borghi centrali, la divisione amministrativa della cittadina comprendeva anche quattro \"ville\": Briscata, Gazzo, Piandelforno e Sorriva.\nBorgo Castiglione prendeva il nome dal castello (probabilmente Castel Leone), situato anticamente (XII secolo circa) sulla collina di San Nicola a guardia dell'antico golfo di San Lorenzo. Lardara invece sembra che derivasse da \"fune\": probabilmente in quel quartiere anticamente veniva esercitata l'arte di \"tirare le funi\" (forse vi era una corderia) e da quell'attivit\u00e0 la derivazione \"Lardara o Larderia\" che era appunto una specie di fune. Gradualmente, con l'industrializzazione e la crescita socio-economica Sestri cambi\u00f2 e l'usanza di questa suddivisione scomparve dal gergo corrente. Alcuni anni fa nella centrale piazza Baracca sono state affisse due targhe che ricordano le due borgate ormai scomparse.\nUrbanistica.\nLa parte pianeggiante ha un sistema urbanistico molto ordinato, organizzato lungo una serie di vie parallele alla costa intersecate da vicoli alternati da strade pi\u00f9 ampie. Il reticolato risultante \u00e8 diviso in due parti, quasi simmetriche, da due vie centrali.\nCaotica \u00e8 invece l'urbanistica collinare, condizione dovuta in parte alla morfologia irregolare del territorio e in parte all'edificazione massiccia e ben poco coordinata del secondo dopoguerra.\nTra le vie e piazze sestresi degne di nota vi sono:\nNel 2015 la piazza \u00e8 stata oggetto di un drastico intervento di riqualificazione, lavori che sono terminati nel mese di dicembre quando la piazza \u00e8 stata restituita alla cittadinanza.\nProdotti tipici.\nTipica di Sestri Ponente \u00e8 la farinata di zucca, che in realt\u00e0 non assume la caratteristica della farinata di ceci e quindi non \u00e8 piatta ma \u00e8 semplicemente una torta di sfoglia con ripieno a base principalmente di zucca, parmigiano e pepe nero, nella delegazione vi sono molti negozi (friggitorie) specializzati in questa vivanda.\nAltra tipicit\u00e0 culinaria sestrese \u00e8 il preboggion, ossia un minestrone di verdure e pasta servito caldo.\nMonumenti ed edifici notevoli.\nEdifici di culto.\nOratori, cappelle ed edicole votive.\nNella delegazione, cos\u00ec come in tutta Genova, sono molto diffuse le edicole votive, molte delle quali dedicate alla Madonna e ai santi patroni Giovanni Battista ed Alberto. In piazza dei Micone \u00e8 presente un'edicola votiva contenente un crocifisso di marmo risalente al XVII secolo.\nIl Monumento ai Caduti.\nInaugurato il 1\u00ba dicembre 1929 \u00e8 opera dello scultore sestrese Luigi Venzano ed \u00e8 situato nell'allora piazza Colombo, poi piazza Monte Santo.\nIl monumento si compone di un basamento di forma triangolare dal quale si ergono tre grandi statue in bronzo, nude e isolate a simboleggiare i Caduti nelle battaglie combattute in terra, sui mari e nei cieli. La disposizione \u00e8 abbastanza insolita ed originale ma le tre figure dei Caduti acquistano cos\u00ec maggiore rilievo.\nIl monumento sestrese rimase vittima della campagna \"Metallo per la Patria in Armi\" lanciata dal regime fascista durante la seconda guerra mondiale e le tre statue in bronzo vennero fuse nel 1942. Alla fine del conflitto nella piazza erano rimasti solo i tre basamenti delle statue e il monumento vers\u00f2 per decenni in stato di abbandono. Vani furono due tentarvi di ripristino effettuate negli anni cinquanta e ottanta.\nNel 2002 prende il via un terzo tentativo e nel 2003, in occasione delle manifestazioni di Genova 2004 Capitale Europea della Cultura, viene costituito il Comitato promotore per la ricostruzione del monumento ai Caduti di Sestri Ponente con l'obiettivo di riuscire a realizzare nuovamente le statue in bronzo, partendo dai modelli originali in gesso conservati nello studio Venzano, che riesce nell'intento e finalmente il 6 novembre 2004 il restaurato monumento ai Caduti di Sestri viene inaugurato.\nL'ospedale.\nSestri Ponente dispone di un moderno ospedale intitolato a padre Antero Micone.\nIl primo nucleo risale al 1898 quando il comune di Sestri Ponente acquist\u00f2, nel territorio del limitrofo comune di San Giovanni Battista, la villa estiva della famiglia Sciallero-Carbone che nel 1932 fu ingrandita con l'aggiunta di una nuova ala. Nel giardino della villa, nel 1963, venne costruito un moderno padiglione che ha occultato alla vista la vecchia villa.\nNeI primi anni 2000 una ristrutturazione ha ulteriormente ampliato il nosocomio con la costruzione del nuovo pronto soccorso e una nuova ala.\nVa ricordato anche il Centro di day surgery ortopedica ove si effettuano interventi di chirurgia artroscopica e di chirurgia della mano applicando le pi\u00f9 moderne tecniche chirurgiche.\nFiore all'occhiello dell'ospedale sono i reparti di oculistica e l'UTIC (l'unit\u00e0 di terapia intensiva coronarica) nonch\u00e9 il Centro Trasfusionale che storicamente raccoglie notevoli quantit\u00e0 di sangue tra i sestresi.\nDalla fine del 2012 l'ospedale sestrese \u00e8 oggetto di una pesante riorganizzazione da parte dell'ASL3 genovese che ha visto prima la trasformazione del pronto soccorso in punto di primo intervento poi il ridimensionamento e/o il trasferimento di interi reparti.\nLa biblioteca.\nA Sestri \u00e8 presente una biblioteca intitolata a Dino Bruschi (primo segretario della locale Camera del Lavoro nel 1902 e assessore comunale socialista alla Pubblica Istruzione del Comune di Sestri Ponente, che don\u00f2 del denaro per la fondazione della Biblioteca), e dal 2007 cointitolata a Franco Sartori (dirigente sindacale, sestrese) diventando cos\u00ec Biblioteca Civica Bruschi-Sartori, che pu\u00f2 contare su un patrimonio librario di quasi volumi (la quinta in citt\u00e0 per dimensione sulle 15 presenti a Genova) e circa 650 iscritti al servizio di prestito.\nInizialmente ospitata nella palazzina Liberty, sede della Camera del Lavoro, venne data alle fiamme durante un assalto fascista il 5 luglio 1921. Dopo l'assalto da parte dei fascisti nell'edificio, che ospitava oltre alla biblioteca anche la Camera del Lavoro e diversi uffici di sindacalisti, si trasferiranno le Guardie Regie. Il 19 luglio il Pretore ordin\u00f2 la restituzione dell'edificio, che venne occupato da alcuni cittadini, ma il giorno stesso i Carabinieri, su ordine del Questore, fecero sfollare le persone che vi si erano radunate. Poco pi\u00f9 di un anno dopo, il 31 ottobre 1922, i militanti fascisti, durante un corteo, indetto per festeggiare la Marcia su Roma, assalirono senza preavviso le Guardie Regie presenti nell'edificio. Al termine degli scontri la palazzina fu occupata dai volontari della Pubblica Assistenza Croce Verde, a cui l'edificio era stato promesso come nuova sede nei mesi precedenti, e la nuova destinazione d'uso fu formalizzata dalle autorit\u00e0 poco tempo dopo, tramite un contratto di affitto trentennale.\nTrasferita dopo la guerra nell'ex sede del fascio locale (nel frattempo divenuta Casa del Popolo), dopo che questa venne destinata a sede del Commissariato di P.S. fu nuovamente trasferita, nel gennaio 1956, in alcuni locali presenti all'interno del parco della Villa Rossi Martini, dove rimase per i successivi 50 anni, contando sulla disponibilit\u00e0 di una superficie di e di circa 80 posti nelle sale di lettura.\nDal marzo 2007 la biblioteca ha sede nei locali ristrutturati della ex Manifattura Tabacchi e in questa sua nuova sistemazione ha a disposizione circa libri, 7 quotidiani e 66 periodici.\nLa Manifattura tabacchi.\nLa Fabbrica del tabacco di Sestri, esistente fin dal XVIII secolo, era inizialmente ubicata ad est dell'abitato fra le attuali via Antinori e via Giotto, presso ponte San Nicola. La posizione era favorevole sia per poter sfruttare le acque del torrente Chiaravagna che fornivano l'energia necessaria alle ruote dei mulini sia per la vicinanza al molo d'imbarco delle merci allora ubicato sull'asse dell'odierna via Ermada.\nNel 1867 si ipotizz\u00f2 di costruire un nuovo edificio nel centro cittadino \"nell'area a sud della Casa comunale, in via Anna Imperiale (poi via Biancheri) con il concorso e la cooperazione del governo\" ma fu solamente nel 1885 che si arriver\u00e0 alla decisione di costruire la \"Nuova Manifattura dei tabacchi\" in via Ugo Foscolo (poi via Soliman), su progetto dell'ing. Giovanni Opisso.\nL'edificio, di propriet\u00e0 comunale, occupava un'area di e si componeva di un edificio corpo a recintare l'area di propriet\u00e0 con un corpo interno in posizione centrale (sopraelevato poi nel 1911) come si era in uso fare nell'Ottocento nei complessi industriali europei ma unico esempio a Genova. Entr\u00f2 ufficialmente in funzione nel 1887.\nLe condizioni di lavoro erano molto dure e insalubri ed inoltre a causa del grandissimo numero di donne che vi lavoravano, le sigaraie, si avevano grossi problemi sociali e fu una grande conquista, presso la Manifattura di Sestri, l'istituzione, nel 1912, della \"nursery\" per i figli piccoli delle operaie all'interno della manifattura stessa.\nAll'inizio del Novecento vi erano impiegate oltre persone e produrr\u00e0 a pieno regime fino all'inizio degli anni sessanta quando l'attivit\u00e0 inizier\u00e0 a rallentare progressivamente fino alla cessazione totale nel 1981, quando vi erano rimasti solo 50 dipendenti.\nDa allora l'edificio, che dagli anni venti era diventato di propriet\u00e0 dell'Ansaldo, fu destinato dai Monopoli di Stato a deposito fino al 1994 e nel 1997 fu ceduto per 8 miliardi di lire allo IACP di Genova.\nRestaurato, comprende 82 appartamenti, un parcheggio sotterraneo con 185 posti auto, e ospita, oltre alla biblioteca civica, un auditorium, gli ambulatori della ASL 3 e numerose attivit\u00e0 commerciali, tra cui la Manifattura Etica.\nIl mercato ortofrutticolo.\n\u00c8 un bel capannone di ferro e ghisa in puro stile liberty che \u00e8 stato per decenni adibito a sede del mercato ortofrutticolo all'ingrosso e chiuso alla fine del secolo scorso.\nCostruito nel 1882 a Venezia come mercato del pesce fu acquistato dall'allora comune sestrese nel 1908 e ricostruito nella sua attuale sede tra via Ferro e via Goldoni.\nNel 2003 \u00e8 stato completamente smontato, per permettere la realizzazione di un'autorimessa interrata, e accuratamente restaurato. Nel 2008 \u00e8 stato rimontato con l'integrazione delle parti mancanti e elementi di arredo urbano nello stile originale.\nDopo un periodo di inutilizzazione a settembre 2011 sono iniziati i lavori all'interno per poter permettere l'insediamento dei banchi dello storico mercato ortofrutticolo di piazza dei Micone e quelli del vecchio mercato comunale coperto Cortellazzo di via Fabio da Persico nonch\u00e9 quelli per la realizzazione della nuova uscita della stazione FS tramite un sottopasso pedonale. I lavori sono terminati all'inizio del 2013 e nel mese di marzo dello stesso anno i primi banchi hanno preso possesso delle aree loro assegnate dando cos\u00ec nuova vita alla pregeveole struttura.\nCinema e teatri.\nNumerose sono state, nel corso degli anni, le sale teatrali e cinematografiche sestresi ma solo quattro sono sopravvissute alla crisi.\nEvoluzione demografica.\nQuesta la popolazione residente di Sestri Ponente/San Giovanni Battista (esclusa la zona di Calcinara e Borzoli) nei vari censimenti:\nQuesti dati di Sestri, Borzoli Ovest, San Giovanni Battista e Calcinara dal censimento del 1971 a quello del 2001:\nEconomia.\nSestri Ponente ospita numerose attivit\u00e0 commerciali, come gi\u00e0 detto, concentrate nell'omonima via Sestri.\nA Sestri l'industria turistico-ristorativa \u00e8 rappresentata, oltre che dal porto turistico della Marina Genova Aeroporto, da due hotel a quattro stelle e da numerosi bar, pizzerie, ristoranti e trattorie: il quartiere vanta un'antica tradizione gastronomica, rafforzata dalla presenza di uno dei due istituti alberghieri di Genova, l'I.P.S.S.A.R. Nino Bergese e da numerose osterie e trattorie di antica tradizione.\nOspita poi gli importanti cantieri navali della Fincantieri (in cui vengono costruite fra l'altro le navi della Costa Crociere) e diverse aziende del settore dell'high-tech.\nNei cantieri navali sestresi venne costruito il transatlantico Rex, che a suo tempo stabil\u00ec il primato di velocit\u00e0 nell'attraversamento dell'Atlantico, guadagnandosi il riconoscimento del Nastro azzurro, ma anche gli ultimi grandi transatlantici fra cui l\"Andrea Doria\" (che affond\u00f2 davanti al porto di New York nel 1956 in seguito allo speronamento da parte del mercantile Stockholm) e la sfortunata Michelangelo, tristemente demolita in Pakistan nel 1991.\nIl polo high-tech \u00e8 composto da aziende leader mondiali nei loro settori quali Marconi Communications (ora inglobata nel colosso svedese Ericsson), Leonardo, ABB, Esaote, pi\u00f9 numerose altre piccole ma moderne aziende dell'indotto riunite nel moderno polo tecnologico Dixet realizzato nel 2001.\nDa non dimenticare il polo aeronautico della Piaggio Aero Industries che fu fondata a proprio a Sestri nel 1884.\nCi sono, inoltre, due sale cinematografiche e teatrali, due cimiteri e numerosi istituti scolastici.\nAssociazionismo.\nL'essere un quartiere operaio ha dato un impulso determinante alla voglia di associazionismo dei sestresi tanto da farlo diventare, storicamente, il quartiere genovese delle associazioni.\nSi contano a decine e tra le pi\u00f9 importanti e ricche di storia, tuttora in attivit\u00e0, si ricordano:\nTrasporti e vie di comunicazione.\nStrade.\nSestri Ponente \u00e8 attraversata dalla Strada statale 1 Via Aurelia e dall'autostrada A10, Genova - Ventimiglia, con il casello di ingresso, denominato Genova Aeroporto, ubicato a levante in una ristrettissima area quasi disabitata tra Calcinara e Cornigliano (un tempo detta \"u desertu\") e che rappresenta uno dei pochi punti di discontinuit\u00e0 abitativa a Genova.\nLinee ferroviarie.\nSestri Ponente \u00e8 attraversata, sulla costa, dalla linea ferroviaria Genova - Savona- Ventimiglia, sul cui percorso ha una stazione molto utilizzata dai pendolari e, sulla collina, dalla linea Genova-Acqui terme, su cui si trova la fermata di Genova Costa (inaugurata il 24 settembre 1994).\nAeroporto.\nGenova aveva uno scalo aeroportuale gi\u00e0 nel primo dopoguerra quando piccoli idrovolanti potevano decollare ed atterrare sul mare antistante Sestri e Cornigliano; ma \u00e8 solo nel 1962 che viene inaugurato lo scalo aeroportuale, realizzato con il riempimento del mare e nel 1986 viene inaugurata la nuova aerostazione intitolata a Cristoforo Colombo. Primo aeroporto regionale per traffico, \u00e8 spesso utilizzato come scalo di supporto per gli aeroporti del nord Italia in concomitanza con le chiusure per nebbia. Nel 2006 il traffico di passeggeri \u00e8 leggermente cresciuto rispetto agli anni precedenti, attestandosi poco sotto il milione e centomila passeggeri ma nonostante tutto stenta a decollare e a conquistare un posto di rispetto nel sistema aeroportuale italiano.\nPorto turistico.\nDenominato Marina di Genova Aeroporto, offre quasi posti barca e pu\u00f2 ospitare yacht fino a 90 metri di lunghezza con tutti i pi\u00f9 moderni servizi per la nautica da diporto. Ci sono, inoltre, numerosi posti barca sono tradizionalmente gestiti da decenni da associazioni sportive, pescatori e da una sezione della Lega navale italiana.\nIl nuovo complesso si completa con un hotel, ristoranti, bar ed alcuni edifici residenziali.\nSport.\nSestri Ponente vanta una secolare tradizione in campo sportivo.\nLa pi\u00f9 antica societ\u00e0 sportiva ancora in attivit\u00e0 \u00e8 l'Unione Sportiva Sestri Ponente 1897, attiva nella ginnastica artistica, che ha la sua sede presso la palestra situata dietro il rinnovato teatro Verdi.\nNel calcio sono attive la FS Sestrese 1919, il GS Virtusestri e la Polisportiva Arci Merlino &amp; 8 marzo.\nLa FS Sestrese 1919, pi\u00f9 blasonata, dopo un passato abbastanza glorioso (Serie B), nell'anno 1990/91 ha vinto la Coppa Italia Dilettanti disputando la finale contro il Castrovillari Calcio. Nel 2007 ha vinto il campionato di Eccellenza conquistando la promozione in Serie D, mentre la seconda milita nei campionati minori dopo aver raccolto, nel 2003, l'eredit\u00e0 nella storica e disciolta U.S. Virtus Sestri 1917.\nLa Fratellanza Sportiva Sestrese nel passato ha vinto anche ben 5 Campionati Nazionali di tamburello. Inoltre annovera nel suo albo d'oro un portiere, Giovanni Costa che ha giocato in nazionale maggiore nel match \"Italia - Austria\" del 1924, disputato allo stadio di Marassi e perso dagli azzurri per 4-0 contro i forti austriaci.\nIl GS Virtusestri \u00e8 attivo anche nella pallavolo sport dove, con la sezione femminile, milita nel campionato di Serie C.\nNella pallanuoto la squadra del Centro Nuoto Sestri milita nella Serie B maschile, Girone 1.\nNella pallacanestro la A.S.D. Pallacanestro Sestri disputa il campionato di Serie C.\nNel ciclismo, invece, \u00e8 presente la Ciclistica Sestri Ponente nata nel 1992 dalla fusione Gruppo Ciclistico Serra con il Gruppo Sportivo Giglio Bagnara. Nel 2016 nasce la asd Monte Gazzo Outdoor che si occupa di recupero e manutenzione del territorio (grazie ai soci volontari) ed anche del suo rilancio mediante la pratica sportiva di discipline outdoor (Mountain Bike, Trail Runner, Camminata sportiva, ecc.)\nNel karate \u00e8 presente una sezione del Dojo Ronin, nato nel 1986. La sezione sestrese \u00e8 nata nel 2013.\nNel canottaggio, invece, \u00e8 presente la Canottieri Sampierdarenesi che si \u00e8 trasferita a Sestri dopo la nascita a Sampierdarena nel 1920."}
{"id": "41129", "revid": "7", "url": "https://it.wikipedia.org/wiki?curid=41129", "title": "Accademia nazionale dei Lincei", "text": ""}
{"id": "41130", "revid": "15756", "url": "https://it.wikipedia.org/wiki?curid=41130", "title": "Pegli", "text": "Pegli (\"P\u00eagi\" in ligure) \u00e8 un quartiere del ponente genovese. Comune autonomo fino al 1926, quando insieme ad altri diciotto comuni fu inglobato nel comune di Genova, nella cui ripartizione amministrativa fu dapprima una delegazione e poi dal 1978 una circoscrizione. Nella ripartizione amministrativa in vigore dal 2005 fa parte del Municipio VII Ponente, assieme a Pra' e Voltri (anch'essi ex comuni autonomi).\nDescrizione del quartiere.\nL'ex circoscrizione di Pegli comprende le unit\u00e0 urbanistiche Castelluccio, Multedo e Pegli. Nonostante come tutto il ponente genovese sia stata interessata dallo sviluppo industriale del secondo dopoguerra, ha conservato in gran parte le caratteristiche di pregio ambientale che ne avevano fatto nel passato una delle mete di soggiorno preferite da nobili e ricchi borghesi di tutta Europa ed oggi \u00e8 il quartiere residenziale di maggior pregio nel ponente.\nToponimo.\nIl suo nome deriva dall'antica \"Pyla Veituriorum\" fondata, come altre nella zona, dalla trib\u00f9 ligure dei Veturii. Il termine \"Pyla\" potrebbe derivare dal greco \"pylae\" (passo tra i monti), con riferimento agli antichi percorsi che dal litorale risalivano la valle del Varenna valicando poi l'Appennino, diretti verso il Piemonte.\nTerritorio.\nPegli confina a est con Sestri Ponente, a nord con il comune di Ceranesi, a ovest con Pra' e Voltri, a sud si affaccia sul mare con un tratto di spiaggia ed alcune infrastrutture del sistema portuale genovese (porto petroli a levante e parte del porto di Pra' a ponente). Il territorio dell'ex circoscrizione si estende per , di cui per\u00f2 solo 2,71 urbanizzati, e comprende:\nMultedo.\nNella fascia litoranea il torrente Varenna, perpendicolare alla linea di costa, divide l'abitato storico di Pegli da Multedo, ed al tempo stesso segna il confine fra le aree industrializzate del ponente e quelle prevalentemente residenziali. Multedo, centro di origine medioevale sul promontorio che chiudeva a ponente il golfo di Sestri Ponente, nel tempo accorpato alternativamente a Pegli e a Sestri Ponente nel 1798 con la repubblica democratica divenne comune autonomo, ma nel 1875 fu annesso al comune di Pegli e insieme a questo nel 1926 entr\u00f2 a far parte della \"Grande Genova\".\nPer secoli centro residenziale e di villeggiatura, nel corso del Novecento \u00e8 stato interessato da importanti fenomeni di industrializzazione che, in particolare nel secondo dopoguerra, hanno in parte mutato il volto del quartiere, stravolgendolo quasi completamente; c'\u00e8 ancora una spiaggia a levante (verso la foce del Varenna). All'industrializzazione sono sopravvissute la chiesa di Monte Oliveto e la Villa Lomellini Rostan, che ha per\u00f2 perso il suo grande parco.\nLa val Varenna.\nLa val Varenna (in ligure \"Vo\u00ebna\"), attraversata dall'omonimo torrente che sfocia in mare tra Pegli e Multedo, costituisce pi\u00f9 del 70% del territorio della ex circoscrizione pegliese.\nAd eccezione della zona della foce, fortemente urbanizzata, segnata da insediamenti industriali e depositi petroliferi e completamente integrata nell'abitato di Pegli, la valle \u00e8 scarsamente popolata: sulla base di dati non ufficiali si pu\u00f2 stimare una popolazione di poco pi\u00f9 di mille abitanti, concentrati soprattutto nei centri di fondovalle.\nLa valle, stretta ed allungata, ha una superficie di circa (di cui tre appartenenti al comune di Ceranesi) e si sviluppa in direzione nord-sud per circa , con un'ampiezza massima di ed ha il suo punto culminante nel monte Penello (), lungo la dorsale di ponente. Sono presenti anche zone di particolare interesse ambientale e naturalistico come le piccole valli degli affluenti Gandolfi e Cantalupo.\nI principali centri, tutti nel fondovalle, sono Tre Ponti, Granara, Chiesino, Carpenara e San Carlo di Cese. Per secoli la sua economia \u00e8 stata legata alla grande disponibilit\u00e0 risorse idriche che ha favorito fin dal XVII secolo l'insediamento di attivit\u00e0 manifatturiere che utilizzavano l'acqua per azionare i loro macchinari, come mulini, cartiere, fonderie e lavanderie, di cui restano, in stato di abbandono o riconvertite ad altri usi, significative emergenze di archeologia industriale.\nClima.\nGi\u00e0 rinomata per il suo clima ai tempi del Grand Tour, quando viaggiatori venuti dal nord ne diffusero l'immagine in Europa, Pegli, con i quartieri di Quinto e Nervi, presenta il clima invernale pi\u00f9 mite di tutta Genova, sia per la vicinanza del mare, sia per le alte montagne che la proteggono dall'impetuoso vento di tramontana, favorendo lungo la costa lo sviluppo di essenze mediterranee che invece non trovano l'habitat ideale in altre zone della citt\u00e0.\nNei mesi che vanno da dicembre a febbraio, questo microclima ottimale \u00e8 dovuto principalmente alla protezione offerta a Pegli dal gruppo montuoso del monte Penello che ripara il centro abitato dai venti settentrionali che, peraltro, discendendo il versante sud di questi rilievi, finiscono per scaldarsi per effetto della compressione adiabatica.\nSociet\u00e0.\nEvoluzione demografica.\nLe tre \"unit\u00e0 urbanistiche\" che formano la ex circoscrizione avevano complessivamente al 31 dicembre 2014 una popolazione di abitanti.\nNel Cinquecento, il Giustiniani contava 250 case a Pegli e 70 a Multedo (\"Morzio\").\nCon il primo censimento dell'Italia unita (1861) gli abitanti, in prevalenza contadini e pescatori, risultano . Lo sviluppo del turismo d'\u00e9lite, a partire dalla met\u00e0 dell'Ottocento, favor\u00ec una rapida crescita della popolazione, che all'inizio del Novecento faceva registrare residenti, in ulteriore crescita alla vigilia dell'annessione a Genova (1926), quando raggiunse i abitanti.\nLa crescita della popolazione prosegu\u00ec nei decenni a cavallo della seconda guerra mondiale, toccando nel 1971 il massimo di abitanti. Da allora ha avuto inizio un graduale declino, anche se in misura pi\u00f9 contenuta rispetto alla media cittadina, fino agli attuali (dicembre 2017) abitanti.\nTra i diversi indicatori statistici, quello relativo al grado di istruzione evidenzia che Pegli \u00e8 l'unica zona del ponente genovese in cui la percentuale di laureati sulla popolazione residente (12,1%) \u00e8 superiore alla media cittadina (10,9%).\nStoria.\nLe origini.\nL'antica Pyla Veituriorum fu fondata dai Liguri Veturii allo sbocco a mare della Val Varenna, all'inizio di un percorso creatosi spontaneamente lungo i crinali montuosi verso le Capanne di Marcarolo, nell'antichit\u00e0 importante centro di scambi commerciali.\nFino al XVI secolo il paese, bench\u00e9 abbastanza popolato, soprattutto da pescatori e contadini, non doveva avere una particolare importanza, n\u00e9 commerciale n\u00e9 come luogo di soggiorno di famiglie patrizie; era dotato di un piccolo porto, adatto per le imbarcazioni dei pescatori ma non per l'attracco di navi di grandi dimensioni.\nNei suoi \"Annali\", all'inizio del XVI secolo, il Giustiniani, vescovo e storico, vi dedica poche righe, citando solo la presenza del monastero benedettino di San Martino e di quello di Monte Oliveto di Multedo.\nDal XVI al XVIII secolo.\nA partire dalla met\u00e0 del Cinquecento lungo la via medioevale che collegava Genova con i paesi della riviera di Ponente, impropriamente chiamata \"via Antica Romana\", sorsero prestigiose residenze suburbane di alcune ricche famiglie patrizie genovesi, ed in particolare della famiglia Lomellini, presente a Pegli con numerose propriet\u00e0, tra le quali diversi palazzi, alcuni dei quali ancora oggi intatti. Tra questi la villa Lomellini Rosa (nell'attuale viale Modugno), la villa Lomellini-Banfi, il palazzo Lomellini di Porticciuolo (oggi Hotel Mediterran\u00e8e) e la villa Lomellini Rostan a Multedo.\nUn'altra famiglia presente a Pegli era quella dei Doria, proprietaria della villa Doria Centurione in piazza Bonavino.\nI coloni pegliesi a Tabarca.\nIn quello stesso periodo i Lomellini, che avevano ottenuto in concessione l'isola di Tabarca, prospiciente alle coste tunisine, vi fecero trasferire quasi trecento famiglie, per la maggior parte pegliesi, che si dedicarono alla pesca del corallo.\nLa presenza dei \"tabarchini\" sull'isola dur\u00f2 fino alla met\u00e0 del XVIII secolo, quando i loro discendenti dovettero trasferirsi prima a Carloforte, poi a Calasetta in Sardegna, dove ancora oggi si parla il tabarchino, una variante del ligure derivata dall'antico dialetto pegliese.\nL'Ottocento.\nLa Repubblica Ligure napoleonica, annessa nel 1805 all'Impero francese, nel 1814, a seguito delle decisioni del Congresso di Vienna pass\u00f2 al Regno di Sardegna, e con essa anche i comuni di Pegli e Multedo.\nIntorno al 1840 il marchese Ignazio Pallavicini fece edificare l'ultima delle grandi dimore nobiliari suburbane, la villa Durazzo-Pallavicini con annesso un grande parco che inglobava il giardino botanico voluto nel 1794 dalla zia Clelia Durazzo.\nNel 1849 il Casalis, nel suo \"Dizionario degli stati di S.M. il Re di Sardegna\" alla vigilia delle trasformazioni urbanistiche dell'Ottocento, descrive ancora una cittadina con un'economia basata prevalentemente sull'agricoltura, la pesca e le prime industrie tessili:\nDalla met\u00e0 dell'Ottocento ebbe inizio una fase di trasformazione urbana del centro rivierasco, che si avviava a diventare un prestigioso luogo di soggiorno estivo e invernale, frequentato da aristocratici di mezza Europa.\nDeterminante per lo sviluppo turistico fu la realizzazione del grande parco pensato da Ignazio Pallavicini non solo per impreziosire la propria villa, ma come una vera e propria attrazione rivolta al pubblico, e sin dalla sua inaugurazione, fatta coincidere non casualmente con un importante congresso scientifico tenutosi a Genova nel settembre del 1846, attir\u00f2 a Pegli persone da tutta l'Europa.\nNel 1856 venne inaugurata la ferrovia Genova-Voltri con la stazione affacciata sulla piazza Ponchielli, nuovo centro della cittadina ottocentesca; oltre alla stazione, sulla piazza si trovavano l'ingresso della villa Durazzo Pallavicini, il prestigioso Hotel Michel e il nuovo palazzo municipale (1879).\nLa linea ferroviaria, accorciando drasticamente il tempo per raggiungere Pegli da Genova (dai novanta minuti dell'omnibus a cavalli ai venti minuti del treno) diede ulteriore impulso allo sviluppo della cittadina, contribuendo a farne la prima localit\u00e0 turistica ligure di fama internazionale. Alcune delle ville vennero trasformate in lussuosi alberghi (come la villa Lomellini di Porticciuolo che ancora oggi ospita l'Hotel Mediterran\u00e8e) o prestigiose residenze private, mentre i fondi annessi alle antiche residenze nobiliari erano suddivisi in lotti ed edificati.\nDalla met\u00e0 dell'Ottocento e fino alla prima guerra mondiale aristocratici ed esponenti dell'alta borghesia, italiani ed europei, trascorrevano la stagione invernale in ville ed alberghi, mentre durante l'estate ricche famiglie del nord Italia frequentavano Pegli per i bagni di mare. La presenza di personalit\u00e0 politiche, nobili ed artisti di fama accrebbe in quel periodo il prestigio della cittadina.\nTra gli ospiti pi\u00f9 illustri si annoverano i principi ereditari di Germania, esponenti di casa Savoia e letterati quali George Sand, Alfred de Musset, August Strindberg, Franz Kafka, Arrigo Boito ed altri.\nNel 1875 veniva stabilita l'annessione a Pegli del limitrofo comune di Multedo.\nIl Novecento.\nL'annessione a Genova.\nCon il Regio Decreto n. 74 del 14 gennaio 1926, il Comune di Genova si espandeva inglobando diciannove comuni della val Polcevera, della val Bisagno e delle due riviere, a levante e a ponente della citt\u00e0. Tra di essi il comune di Pegli che entr\u00f2 cos\u00ec a far parte della cosiddetta Grande Genova, perdendo la sua autonomia amministrativa.\nL'industrializzazione del primo Novecento.\nAncora nel primo Novecento sulle colline di Pegli sorsero numerose ville in stile liberty, ma con l'inserimento della cittadina nella Grande Genova la stagione del turismo d'\u00e9lite volse al termine, mentre facevano la loro comparsa le prime industrie pesanti.\nLa zona di Multedo \u00e8 stata quella pi\u00f9 segnata dall'industrializzazione: gi\u00e0 negli anni dieci l'Ansaldo aveva costruito, nell'area a mare adiacente ai cantieri di Sestri Ponente le \"Fonderie di Multedo\", un complesso industriale attivo fino agli anni ottanta.\nIl secondo dopoguerra.\n\u00c8 stato per\u00f2 nel secondo dopoguerra che uno sviluppo industriale incontrollato, in netta contrapposizione con la crescita equilibrata della prima industrializzazione, ha mutato radicalmente il volto della zona orientale del quartiere. In breve tempo nell'area di Multedo sorsero il Porto Petroli di Genova, inaugurato nel 1963, vari insediamenti industriali e depositi petroliferi. Gli insediamenti petroliferi (porto petroli e depositi) sono stati nel tempo causa di tragici incidenti, il pi\u00f9 grave dei quali avvenne il 12 luglio 1981, quando si contarono sette morti e numerosi feriti per l'esplosione della petroliera giapponese \"Hakuyoh Maru\", colpita da un fulmine mentre era attraccata nel porto petroli.\nL'industrializzazione non ha toccato in modo significativo il centro di Pegli ed il litorale antistante, mentre a levante della foce del Varenna \u00e8 sopravvissuto solo breve un tratto di spiaggia, compromessa per\u00f2 dalla presenza del vicino porto petroli e della pista dell'aeroporto \"Cristoforo Colombo\", protesa sulla penisola artificiale che chiude a mare l'area del porto petroli.\nIl secondo dopoguerra ha visto anche la costruzione di nuovi quartieri, cresciuti in modo disordinato sulle colline tra gli anni cinquanta e sessanta, che hanno seriamente rischiato di alterare gli equilibri ambientali e paesistici dell'immediato retroterra.\nNegli ultimi decenni del Novecento, Pegli si \u00e8 ulteriormente ampliata con la costruzione di altri insediamenti residenziali, come il \"\"Quartiere Giardino\", \"Pegli 2\" ed altri ancora pi\u00f9 a monte chiamati \"Il Sole\" e \"L'orizzonte\"\".\nSul finire degli anni novanta, in vista del vertice del G8 del 2001, ha usufruito del rifacimento parziale della passeggiata a mare, arricchita con palme ornamentali. In tale occasione venne anche restaurata la facciata del Museo navale e la piazza antistante, intitolata al sacerdote e filosofo pegliese Cristoforo Bonavino.\nMonumenti e luoghi d'interesse.\nArchitetture religiose.\nIl vicariato di Pegli dell'arcidiocesi di Genova comprende sette chiese parrocchiali, alcune di antica origine, come quelle dei santi Martino e Benedetto, di Monte Oliveto a Multedo e di San Carlo di Cese, nell'alta val Varenna; altre sono sorte tra Ottocento e Novecento, da quella di S. Maria Immacolata, la cui grande cupola caratterizza il panorama del lungomare, a quelle edificate a seguito dell'espansione urbanistica del secondo dopoguerra.\nOltre a queste nel quartiere sorgono altri luoghi di culto cattolici, tra i quali la vecchia chiesa di Nostra Signora Assunta e San Nicola, comunemente detta \"il Chiesino\", oggi non pi\u00f9 officiata, che d\u00e0 il nome all'omonima localit\u00e0 della val Varenna e la cappella gentilizia dei Doria, dedicata a N.S. delle Grazie.\nChiese cattoliche parrocchiali.\nChiesa dei Santi Martino e Benedetto.\nLa pi\u00f9 antica delle chiese pegliesi fu fondata nell'XI secolo (prime notizie intorno al 1140) dai benedettini dell'abbazia di S. Siro; se ne ha notizia per la prima volta in un documento del papa Adriano IV (1157). Rimase una dipendenza di San Siro fino al 1530, quando, ormai abbandonata, fu assegnata da papa Clemente VII ad altri benedettini, quelli di San Nicol\u00f2 del Boschetto. Nel 1620 la chiesa fu ricostruita, a tre navate e sette altari; restaurata dai Grimaldi tra il 1713 e il 1719 e nuovamente ricostruita tra il 1797 e il 1799 su progetto di Giuseppe Scaniglia, portando a dieci il numero delle cappelle laterali, decorate dal pittore sampierdarenese Giacomo Storace. I benedettini furono allontanati nel 1807 e la chiesa fu affidata al clero secolare.\nNel 1861 il marchese Ignazio Pallavicini volle trasformare il campanile in forme neoclassiche, dotandolo di una piccola cupola identica a quella del tempio di Diana del suo parco romantico, adiacente alla chiesa; lo stesso marchese fece realizzare le nuove campane e sostituire il vecchio organo. Un'altra importante modifica fu attuata all'inizio del Novecento, trasformando, su progetto di Tito Picasso e con il contributo di Teresa Durazzo Pallavicini, le tre anguste navate in un'unica grande aula, la cui volta venne decorata da Giovanni e Antonio Orazio Quinzio con affreschi raffiguranti il \"Redentore\" nella volta del presbiterio e il \"Trionfo di San Martino\" in quella della navata. Ad Antonio Orazio Quinzio si deve anche il dipinto raffigurante \"Santa Rosalia\".\nNel 1919 vi fecero ritorno i benedettini, che ancora oggi reggono la parrocchia; negli anni venti la chiesa ebbe una nuova facciata, su disegno del milanese Bianchi.\nNella chiesa sono conservate alcune reliquie di santa Rosalia, la santa palermitana patrona del quartiere, qui trasferite nel XVII secolo dal vescovo di Palermo Giannettino Doria, figlio di Gianandrea Doria, proprietario della Villa Doria Centurione. La santa \u00e8 festeggiata a Pegli con grande solennit\u00e0 il 4 settembre.\nChiesa di S. Maria Immacolata e S. Marziano.\nLa chiesa, con la grande cupola che caratterizza il panorama del lungomare, fu costruita a partire dal 1884 (la prima pietra fu posata nel maggio di quell'anno alla presenza dell'arcivescovo Salvatore Magnasco) ed aperta al culto, bench\u00e9 non ancora completata, l'11 aprile 1887.\nEretta in parrocchia dallo stesso mons. Magnasco il 2 aprile 1890, la costruzione prosegu\u00ec per molti anni ancora. Solo uno dei due campanili previsti dal progetto originario fu realizzato. La grande cupola, alta 53 metri, venne inaugurata dal cardinale Minoretti il 24 novembre 1929 e solo nel 1936 fu collocato l'altare maggiore in marmo policromo. Nel pieno della seconda guerra mondiale (1944-1945) il pittore Raffaele Albertella realizz\u00f2 il grande affresco dell'abside. Nella cappella feriale sono conservate alcune tele seicentesche.\nNel dopoguerra vennero eseguite numerose migliorie e lavori di restauro, tra cui il rifacimento in marmo dell'altare dedicato a santa Rosalia. Tra il 1954 e il 1958 fu sistemato il piazzale antistante la chiesa, al centro del quale al termine dei lavori \u00e8 stata collocata una statua della Madonna di Lourdes. Il 14 maggio 1966 la chiesa fu consacrata dal cardinale Siri. Restauri sono stati eseguiti tra il 1985 e il 1995; la facciata, originariamente in pietra a vista, \u00e8 stata completata solo nel 2006.\nAlla dedica all'Immacolata Concezione \u00e8 aggiunta quella a San Marziano, ripresa dall'antica chiesa dedicata a questo santo, che sorgeva nei pressi dell'attuale via Laviosa. Documentata dal 1213, la chiesa di San Marziano fu sconsacrata nel 1463 e trasformata in abitazione; parte dei muri perimetrali sono inglobati in un casolare rustico ancora esistente nella parte alta di via Laviosa\nChiesa di S. Maria di Monte Oliveto.\nLa chiesa di Santa Maria e dei Santi Nazario e Celso in Multedo, pi\u00f9 conosciuta semplicemente come chiesa di Monte Oliveto, fu fondata dai carmelitani nel XVI secolo.\nUna prima chiesa parrocchiale dedicata ai Santi Nazario e Celso, di cui si hanno notizie dal 1210, fu distrutta nel 1432 dalle truppe di Filippo Maria Visconti, duca di Milano, in guerra con la Repubblica di Genova. Nel 1516 i carmelitani si insediarono nella parrocchia grazie all'appoggio dei Lomellini ed ottennero da papa Leone X l'autorizzazione a costruire una nuova chiesa con annesso convento. Il nuovo edificio, intitolato alla Nativit\u00e0 di Maria, fu costruito in posizione preminente sul colle sovrastante la vecchia chiesa; al titolo della nuova parrocchia fu aggiunto anche quello dei Santi Nazario e Celso della vecchia chiesa, che divenne sede della confraternita. I lavori di costruzione si protrassero a lungo (nel 1582 una nota del visitatore apostolico Francesco Bossi sollecitava il termine dei lavori) e vennero completati nel 1586 con il contributo decisivo dei Lomellini.\nA cavallo tra il XVI e il XVII secolo il convento di Monte Oliveto visse il suo periodo di maggior splendore: la presenza di figure di spicco dell'ordine carmelitano contribu\u00ec ad accreditare il complesso come centro culturale e di potere.\nLa chiesa, consacrata il 6 luglio 1637 dal vescovo di Noli Angelo Mascardi, sub\u00ec danni e saccheggi nelle guerre del 1746-1747 e del 1800. Nel 1812 i Carmelitani, ridotti di numero, abbandonarono la parrocchia e la chiesa fu affidata al clero secolare; sub\u00ec vari restauri nell'Ottocento, quando fu rifatta la facciata (1840) in stile neoclassico, e all'inizio del Novecento.\nLa chiesa ha tre navate divise da pilastri quadrangolari e nove altari; priva di transetto, ha un ampio coro e conserva numerose opere d'arte, tra queste una tavola di Pier Francesco Sacchi raffigurante la \"Deposizione dalla Croce\" (1527), alcuni dipinti attribuiti a Bernardo Castello (\"Tutti i Santi\", \"Madonna col Bambino\" e \"Santi Nazario e Celso\") e due tele di Antonio Semino (\"Assunzione\" e \"Crocifisso e Santi\", entrambe datate 1585). Sull'altare maggiore statua barocca in marmo della Madonna col Bambino. Notevole il pavimento in marmo, rifatto nel 1907. Il sagrato offre tuttora un ampio panorama sul mare, mentre la vista su Pegli \u00e8 oggi limitata da alcuni moderni caseggiati.\nChiesa di S. Carlo di Cese.\nCostruita tra il 1615 e il 1618 con il contributo di Gio. Francesco Lomellini e la cooperazione di due possidenti locali, prima chiesa in Liguria dedicata all'arcivescovo milanese, canonizzato pochi anni prima, sorge in val Varenna, nella frazione San Carlo di Cese. Fu ingrandita intorno alla met\u00e0 dell'Ottocento con l'aggiunta delle navate laterali. Nel 1886 la parete del coro fu affrescata dal pittore G.B. Ghigliotti. Nel 1928 fu realizzata la facciata, prima di allora del tutto priva di decori. All'interno sono conservate una pala raffigurante il \"Martirio di San Bartolomeo\", attribuita a Gioacchino Assereto (1600-1649), una statua seicentesca della Madonna del Rosario ed un organo fabbricato nel 1889 dai fratelli Lingiardi di Pavia.\nChiesa di S. Antonio Abate.\nPoco a valle della scomparsa chiesa di San Marziano nel 1443 fu costruita una cappella, denominata \"Romitorio di S. Antonio abate\", nel luogo dove aveva vissuto nel XIV secolo il beato Martino Ansa, eremita i cui resti sono conservati nell'attuale chiesa. Il piccolo edificio religioso fu affidato ai minori francescani, che vi costruirono un convento, nel 1602, con il contributo del governo della repubblica di Genova fu costruito il campanile, con funzione anche di torre di avvistamento. Nel 1680 la cappella venne ampliata.\nEretta in parrocchia nel 1957 dal cardinale Siri, nel 1962 fu totalmente ricostruita su progetto degli architetti Puppo e Poloni e consacrata dallo stesso cardinale Siri il 16 giugno 1965. Dal 1998 la parrocchia \u00e8 affidata al clero diocesano.\nChiesa di San Francesco d'Assisi.\nLa chiesa di San Francesco d'Assisi, moderna costruzione al centro del \"Quartiere Giardino\", fu edificata nel 1962 ed eretta in parrocchia nello stesso anno.\nLa chiesa, costruita in seguito al forte incremento di popolazione nelle zone collinari dovuta allo sviluppo urbanistico del secondo dopoguerra, fu realizzata su progetto dell'architetto Giuseppe Fortunato e dell'ing. Orazio Bagnasco, con il contributo finanziario della societ\u00e0 \"Quartiere Giardino\" e dell'imprenditore Francesco Filippo Moli\u00e8, figlio del fondatore della Elah, storica azienda pegliese. Completata nel 1965 venne consacrata dal cardinale Siri il 24 aprile di quello stesso anno.\nLa chiesa \u00e8 costituita da una grande aula ellittica, simbolo della tenda di Dio posta in mezzo agli uomini. Al centro si trova l'altare maggiore in marmo bianco, sovrastato da un grande pannello composto da cento blocchi di cristallo di Murano, che riflettono la luce proveniente dal lucernario. Sull'altare \u00e8 un crocifisso ligneo dello scultore Adolf Wallezza; le stazioni della Via Crucis, in marmo, sono opera di Stelvio Pestelli. L'esterno della chiesa e le pareti interne sono rivestiti in pietra rosa di Finale.\nChiesa di Nostra Signora Assunta e San Nicola da Tolentino in Tre Ponti.\nFu eretta nel 1962 in localit\u00e0 Tre Ponti, nella val Varenna, come succursale dell'antica chiesetta con lo stesso titolo (detta \"il chiesino\"), divenendo prima di fatto poi ufficialmente la sede parrocchiale. Questa nuova chiesa, architettonicamente modesta, non \u00e8 mai stata del tutto completata e trova tuttora spazio nei locali in origine destinati a uffici parrocchiali, arricchiti solo da un portico e da una statua della Madonna Assunta, copia di un originale dello scultore toscano Franco Miozzo; conserva una statua lignea di San Nicola da Tolentino, attribuita alla scuola del Maragliano.\nAltri luoghi di culto cattolici.\nIl \"Chiesino\".\nLa Chiesa di N.S. Assunta e San Nicola da Tolentino, detta \"il Chiesino\", d\u00e0 il nome all'omonima frazione della val Varenna, un tempo chiamata \"Edifizi Vecchi\". Una prima cappella, intitolata a San Bernardo, fu costruita in questo luogo dalla famiglia Grimaldi nel 1726, al posto di un'altra posta pi\u00f9 in basso e distrutta da una piena del torrente. Anche la nuova cappella, solo vent'anni dopo, venne distrutta dai soldati austriaci durante gli avvenimenti del 1747 e immediatamente ricostruita. Nel 1839 venne dedicata a San Nicola da Tolentino e nel 1878 rifatta nelle forme attuali dai marchesi Cattaneo Della Volta, succeduti ai Grimaldi nel 1876.\nGi\u00e0 succursale di S. Maria di Monte Oliveto di Multedo, nel 1946 divenne parrocchia autonoma; architettonicamente assai modesta, ha un'unica navata con due piccoli altari laterali. L'altare maggiore, in gesso, era sormontato da un quadro di N.S. Assunta, ora nella chiesa di Tre Ponti.\nLe decorazioni interne, opera dei pittori pegliesi Paggio e Biscardi risalgono al 1946. Il campanile, costruito nel 1919, basato sul piccolo portico esterno alla chiesa, ha base quadrata con una cuspide piramidale.\nDopo la costruzione della nuova chiesa di Tre Ponti (1962) divenne dapprima succursale di quest'ultima ed in seguito non fu pi\u00f9 officiata. Bench\u00e9 non ufficialmente sconsacrata, \u00e8 stata messa a disposizione del Comitato della Val Varenna per iniziative culturali (mostre e convegni).\nChiesa di N.S. delle Grazie.\nLa chiesa di N.S. delle Grazie \u00e8 situata in via Beato Martino, a poca distanza dalla stazione ferroviaria. Sorta per volont\u00e0 di Giovanni Andrea Doria come cappella gentilizia della famiglia, fu eretta nel 1592 su progetto del Vannone.\nLa chiesa fu inizialmente affidata ai trinitari per la redenzione degli schiavi, destinati dai Doria ad occupare il monastero di San Benedetto di Fassolo, allora in costruzione. Nel 1596 ai trinitari subentrarono gli agostiniani. Dal 1939 \u00e8 assegnata al clero diocesano ed \u00e8 oggi succursale della parrocchia dei santi Martino e Benedetto.\nLa modesta facciata \u00e8 priva di decori; un'epigrafe sopra il portale d'ingresso ricorda il forte legame che univa Giovanni Andrea Doria e la moglie Zanobia del Carretto, nonostante il loro matrimonio, come d'uso fra le famiglie patrizie, fosse stato combinato per motivi politici.\nL'interno ha impianto a croce greca, con la cupola appoggiata sul tiburio ottagonale che si eleva all'incrocio dei bracci.. Nella chiesa sono presenti diverse opere d'arte: tra i dipinti una \"Crocifissione\", di Andrea Semino e \"La Vergine invocata dai Doria\", di G.B. Paggi, posta sull'altare maggiore; otto statue raffigurano i Dottori della Chiesa d'Occidente (Sant'Ambrogio, San Girolamo, Sant'Agostino e San Gregorio Magno) e d'Oriente (San Basilio, San Giovanni Crisostomo, Sant'Atanasio e San Gregorio Nazianzeno).\nOratorio dei santi Nazario e Celso.\nL'oratorio dei santi Nazario e Celso sorge sul sito della vecchia chiesa di Multedo, all'inizio di salita Monte Oliveto, all'incrocio di questa con la via Antica Romana di Pegli. Con il trasferimento della parrocchialit\u00e0 alla nuova chiesa, nel 1584, la vecchia chiesa fu ceduta al patrizio genovese Bartolomeo Lomellini, principale finanziatore della nuova costruzione, con il vincolo che l'edificio fosse comunque utilizzato come luogo di culto. I Lomellini lo affidarono quindi alla \"Compagnia dei Disciplinanti\", nome con il quale era allora chiamata la locale confraternita, fondata intorno al 1560 da due padri carmelitani.\nRicostruito nel 1613, l'oratorio sub\u00ec danni e spoliazioni da parte delle truppe austro-piemontesi durante l'assedio di Genova del 1746-1747 e venne chiuso dalle autorit\u00e0 francesi nel 1811 ma riaperto gi\u00e0 nel 1814 dopo la sconfitta di Napoleone.\nNell'oratorio sono svolte attualmente la maggior parte delle attivit\u00e0 parrocchiali.\nL'oratorio \u00e8 una modesta costruzione ad una sola navata con il tetto a capanna. Vi si accede tramite una porta laterale, sormontata da un bassorilievo in ardesia datato al 1690, che raffigura la \"Madonna del Carmine e i santi Nazario e Celso\", mentre nella facciata principale, affacciata su uno slargo della salita, con una piccola porta, in tempi recenti sono state chiuse tutte le finestre. All'edificio sono addossate, lungo la salita, alcune costruzioni realizzate in tempi diversi.\nAll'interno si trova un ciclo di affreschi di Lazzaro Tavarone con \"Storie di Cristo e dei santi Nazario e Celso\" (1634); vi sono conservate anche due tele di Giovanni Agostino Ratti (\"Immacolata Concezione con i santi Sebastiano, Rocco e Lucia\" e \"Martirio dei Santi Nazario e Celso\"). Nella sagrestia \u00e8 conservata la settecentesca \"cassa\" processionale lignea dei Santi Nazario e Celso.\nOratorio di San Martino.\nLungo la via Beato Martino, a mezza via tra la chiesa delle Grazie e la parrocchiale di San Martino, sorge il settecentesco oratorio di San Martino, decorato nel 1750 da Giovanni Agostino Ratti (autore anche di due tele, con storie del santo, conservate nel presbiterio).\nL'edificio deriva dall'unione di due distinti corpi di fabbrica risalenti al XV secolo, ed \u00e8 sede dell'arciconfraternita di San Martino, una delle tante compagnie dei disciplinanti sorte a partire dal XIII secolo per fornire assistenza materiale e spirituale alla comunit\u00e0. Esternamente privo di rilevanza architettonica, \u00e8 riccamente decorato all'interno: oltre ai gi\u00e0 citati dipinti ed affreschi del Ratti sono presenti anche opere di Giovanni Battista Chiappe (\"Cristo agonizzante nell'orto\"), Giuseppe Galeotti ed Antonio Maria Pittaluga. Notevoli un crocifisso ligneo e la statua dell'Immacolata, entrambi della scuola del Maragliano, il coro ligneo finemente intarsiato, le \"casse\" di San Martino e di Santa Rosalia ed alcuni crocifissi processionali.\nArchitetture civili.\nPalazzi e ville.\nAll'inizio del XVI secolo, con il consolidarsi della ricchezza in citt\u00e0, i ricchi genovesi, appartenenti alle famiglie dell'oligarchia che governava la repubblica, iniziarono a far costruire grandi palazzi di villeggiatura nei dintorni della citt\u00e0. Anche Pegli divenne uno dei siti di villeggiatura preferiti dai genovesi pi\u00f9 abbienti, con numerose ville costruite tra il XVI e il XIX secolo: tra queste le gi\u00e0 citate ville Doria Centurione e Durazzo-Pallavicini. Diverse anche quelle appartenute alla famiglia Lomellini, che ebbe con Pegli un legame particolare, tra queste la villa Lomellini Rostan di Multedo, dal 2005 sede sociale del Genoa, Villa Rosa appartenuta all'Industriale dell'autotrasporto Francesco Berta e villa Banfi.\nVilla Durazzo-Pallavicini.\nLa villa Durazzo Pallavicini, con il suo parco romantico, \u00e8 uno dei monumenti pi\u00f9 significativi di Pegli. Oggi di propriet\u00e0 del comune di Genova, \u00e8 sede del museo di archeologia ligure. \u00c8 corredata da un grande parco, tra i maggiori giardini storici a livello europeo. La villa sorge in posizione dominante sulla collina di San Martino, ma l'ingresso al complesso si trova accanto alla stazione ferroviaria.\nVilla e parco nelle forme attuali risalgono alla met\u00e0 dell'Ottocento, ma il complesso ha le sue origini da un palazzo di villa settecentesco della famiglia Grimaldi, completamente ristrutturato da Michele Canzio tra il 1840 e il 1846 per Ignazio Alessandro Pallavicini, lontano nipote di Clelia Durazzo.\nIl rifacimento in forme neoclassiche e rielaborato nell'ottica del romanticismo si inquadrava nel contesto del rinnovamento urbanistico di Pegli, che di l\u00ec a poco si sarebbe affermata come centro turistico di rinomanza europea. Il suo parco romantico, aperto al pubblico, divenne da subito motivo di grande richiamo vantando annualmente migliaia di visitatori.\nL'ultima erede dei Pallavicini la don\u00f2 nel 1928 al comune di Genova, con il vincolo di destinare l'edificio ad uso culturale e mantenere il parco aperto al pubblico. Dal 1936 il palazzo ospita il museo di archeologia ligure. Tra il 1960 e il 1992 il parco rimase tuttavia chiuso per i gravi danni causati dalla costruzione della sottostante galleria autostradale.\nIl parco, concepito come una rappresentazione teatrale, attraverso una serie di scenografie disegna un percorso narrativo in tre atti, ricco di significati simbolici e allegorici, che si snoda lungo sentieri contornati da architetture neoclassiche, neogotiche, rustiche ed esotiche, statue, laghetti, grotte, giochi d'acqua, piante esotiche e mediterranee, portando il visitatore a vivere emozioni diverse e contrastanti.\nIl percorso ideato dal Canzio si presta anche ad un'interpretazione in chiave massonico-esoterica, ispirata dalle idee massoniche del marchese Pallavicini, sebbene mai apertamente dichiarate.\nIl parco include al suo interno il giardino botanico intitolato a Clelia Durazzo, che ospita collezioni di piante esotiche ed autoctone disposte secondo un itinerario didattico, di grande interesse sia per gli studiosi che per i semplici visitatori. Il giardino si estende su e vi sono esposte circa specie vegetali. Voluto nel 1794 da Clelia Durazzo, botanica di fama internazionale, dal 1928, quando l'intero complesso pass\u00f2 al comune di Genova, fu utilizzato come vivaio e riqualificato solo a partire dagli anni ottanta, quando le collezioni vennero notevolmente accresciute. Nel 1992 fu aperto a visite a carattere didattico e divulgativo, riorganizzandolo completamente in tale prospettiva.\nMuseo di archeologia ligure.\nIl museo di archeologia ligure, allestito all'interno della villa Durazzo-Pallavicini, fu inaugurato nel 1936. I reperti sono disposti lungo un percorso che si sviluppa attraverso 13 sale documentando la vita dei popoli liguri dalla preistoria alla fine dell'impero romano. Vi sono esposti oggetti provenienti dalle grotte della riviera di Ponente, sepolture paleolitiche, neolitiche e dell'et\u00e0 del ferro ed i corredi funebri della necropoli preromana di Genova, oltre ad antichit\u00e0 egizie ed una raccolta di vasi antichi donata alla citt\u00e0 dal principe Oddone di Savoia.\nTra i reperti pi\u00f9 importanti la cosiddetta tomba \"del Principe\", con i resti di un giovane di circa 15 anni di et\u00e0, morto per un trauma violento, risalente a circa anni fa, con un corredo funerario di eccezionale ricchezza, proveniente dalla grotta delle Arene Candide. Nel museo sono conservate anche la Tavola bronzea di Polcevera, testimonianza della vita delle popolazioni dell'entroterra genovese nel II secolo a.C. e la statua-stele di Zignago, la prima delle numerose ritrovate in Lunigiana, enigmatiche raffigurazioni di eroi-guerrieri dell'et\u00e0 del rame.\nVilla Doria Centurione.\nLa villa Doria Centurione, tipico esempio di architettura manierista pre-alessiana, fu costruita nel 1540 per il banchiere Adamo Centurione. Intorno al 1580 divenne propriet\u00e0 del nipote Giovanni Andrea Doria che tra il 1590 e il 1592 la fece ristrutturare ed ampliare da Andrea Ceresola, detto \"il Vannone\".\nRimasta di propriet\u00e0 della famiglia Doria (ramo Doria Pamphilj) fino al 1908, dopo alcuni passaggi di propriet\u00e0 nel 1926 pass\u00f2 al comune Genova. Nel 1930 divenne sede del Civico Museo Navale e succursale del liceo classico \"Giuseppe Mazzini\". Nei primi anni duemila prima la villa e poi il parco sono stati interessati da lavori di recupero terminati nel 2015.\nAll'interno sono conservati notevoli affreschi cinquecenteschi di Nicolosio Granello e Ottavio Semino e quelli di Lazzaro Tavarone, realizzati nell'ultimo decennio dello stesso secolo durante i lavori di ampliamento della villa.\nNel vasto parco, oggi pubblico, si trova un laghetto artificiale con al centro un isolotto, un'\"isola fatata\" da raggiungere in barca, realizzata da Galeazzo Alessi per il Centurione.\nMuseo navale.\nNella villa ha sede il museo navale, inaugurato nel 1930, in cui sono esposte collezioni di dipinti a carattere marinaro, modelli di navi, carte nautiche ed oggetti in uso in ambito marittimo e portuale, che illustrano la storia della marineria ligure dal Medioevo ai nostri giorni. Gli oggetti esposti provengono dalla collezione del comune di Genova e da raccolte private, in particolare quella donata al comune dall'ing. Fabio Garelli che costitu\u00ec il primo nucleo del museo. Chiuso per alcuni anni alla fine del XX secolo, \u00e8 stato riaperto con un nuovo allestimento il 3 dicembre 2004. Dal 2005 fa parte insieme a Galata \u2212 Museo del mare e Museoteatro della Commenda del circuito museale del Mu.MA.\nVilla Lomellini Rostan.\nLa villa Lomellini Rostan insieme con la chiesa di Monte Oliveto connota con la sua presenza il nucleo abitato di Multedo. Situata a poca distanza dal torrente Varenna, fu costruita nel XVI secolo dalla famiglia Lomellini e restaurata nel Settecento da Agostino Lomellini, politico e letterato, doge dal 1760 al 1762; dopo il suo ritiro dalla vita politica, nel 1784, Agostino Lomellini incaric\u00f2 Emanuele Andrea Tagliafichi della progettazione del giardino all'inglese, che divenne uno dei pi\u00f9 belli e ammirati d'Europa\nPassata per via ereditaria alla famiglia Rostan, nel corso dell'Ottocento la villa divenne un importante punto di riferimento culturale, ospitando illustri personalit\u00e0 di tutta l'Europa, come ricordato da una targa all'ingresso. Sempre per via ereditaria, pass\u00f2 alla famiglia Reggio. Conserva al suo interno un ciclo di affreschi di Bernardo Castello. Il giardino disegnato dal Tagliafichi \u00e8 invece scomparso nella seconda met\u00e0 del Novecento, quando parte di esso fu trasformato in un campo da calcio e il resto sacrificato per la realizzazione di depositi petroliferi e dello svincolo di Pegli dell'autostrada A10. Tuttora di propriet\u00e0 dei marchesi Reggio, dal 2005 ospita la sede sociale del Genoa CFC che gi\u00e0 da molti anni utilizzava il campo sportivo, intitolato al papa Pio XII, come sede di allenamento. Dallo stesso anno il complesso sportivo \u00e8 intitolato a Gianluca Signorini, storico capitano della societ\u00e0, prematuramente scomparso nel 2002 a soli 42 anni.\nStrade, piazze e spazi pubblici.\nAssi stradali principali.\nIl quartiere \u00e8 attraversato dalla via Aurelia, tuttora il principale collegamento urbano del ponente genovese, che in questo tratto assume varie denominazioni; da ponente a levante: via Multedo di Pegli e via Ronchi, nella zona di Multedo; superato il ponte sul Varenna diventa \"lungomare di Pegli\" ed infine via Pegli fino al confine con l'area di Pra'.\nLe restanti vie hanno esclusivamente una funzione di collegamento locale all'interno del quartiere e con le zone collinari; fa eccezione la strada di fondovalle della val Varenna, che ricalcando il percorso di un'antichissima via di comunicazione tra la costa ligure e la pianura padana, collega Pegli con l'alta val Polcevera attraverso il valico di Lencisa; stretta e tortuosa nel tratto pi\u00f9 a monte, \u00e8 frequentata solo da traffico locale.\nPoche e non molto ampie le piazze del quartiere:\nParchi pubblici.\nSono quattro i parchi pubblici pegliesi, che occupano complessivamente facendo del quartiere uno dei pi\u00f9 ricchi di verde della citt\u00e0.\nIl parco della villa Doria Centurione (, oggetto di un complesso recupero dell'omonimo palazzo cinquecentesco nel 2004 e del parco nel 2014), quello della villa Durazzo-Pallavicini (, con ingresso a pagamento, restaurata pi\u00f9 volte nel 1992, 2004 e 2014) ed infine quelli delle ville Lomellini Banfi () e Lomellini Rosa ex propriet\u00e0 Berta ().\nIstruzione.\nIl quartiere, oltre a varie scuole primarie e secondarie di primo grado, pubbliche e private, ospita nella villa Doria Centurione (Piazza Bonavino, 6) una succursale del liceo classico Giuseppe Mazzini, che ha la sua sede principale in via P. Reti, nel quartiere di Sampierdarena\nInfrastrutture e trasporti.\nAree portuali.\nNel secondo dopoguerra il panorama costiero del quartiere \u00e8 radicalmente mutato per la costruzione delle infrastrutture portuali, che hanno occupato il litorale a levante e ponente, preservando solo la un tratto di spiaggia di circa antistante la zona centrale, tra la foce del Varenna ed il castello Vianson.\nNella zona di litorale antistante Multedo negli anni sessanta \u00e8 sorto il porto Petroli. Delimitato a mare dalla penisola artificiale dell'aeroporto, il terminale petrolifero genovese \u00e8 formato da una banchina di circa 400 metri e quattro pontili perpendicolari alla costa, direttamente collegati ad una rete di oleodotti connessi con raffinerie e depositi nel nord Italia.\nA ponente hanno inizio le strutture del \"PSA Genova Pra\"', il maggiore terminal container del porto di Genova, inaugurato nel luglio del 1992, che si sviluppa principalmente nel vicino quartiere di Pr\u00e0. La zona portuale compresa nell'area di Pegli, di fronte al Castelluccio, \u00e8 dedicata alla nautica da diporto, con un approdo turistico da 530 posti. La diga foranea del porto ha incluso nel bacino portuale lo storico scoglio della Pria Pula.\nAutostrade.\nPegli \u00e8 lambita dall'Autostrada A10, Genova - Ventimiglia, parallela all'Aurelia. Il casello autostradale, denominato \"Genova Pegli\", si trova al centro dell'area di Multedo.\nFerrovie.\nPegli \u00e8 attraversata dalla linea ferroviaria Genova-Ventimiglia ed \u00e8 servita da una stazione, inaugurata nel 1856, situata nella centrale piazza Ponchielli, accanto all'ingresso della villa Durazzo-Pallavicini. \u00c8 servita da treni regionali.\nLa linea ferroviaria Genova - Asti, inaugurata nel 1894, attraversa la val Varenna dove si trova la stazione di Genova Granara.\nBattelli.\nDal 1\u00ba agosto 2007 l'azienda di trasporto pubblico locale di Genova (AMT) ha reintrodotto, dopo diversi anni di pausa, un servizio pubblico via mare chiamato \"Navebus\", che in circa 30 minuti collega la passeggiata a mare di Pegli (molo Archetti) con il porto antico di Genova.\nTrasporti urbani.\nIl quartiere \u00e8 collegato con il centro cittadino dagli autobus AMT della linea 1 (Piazza Caricamento-Voltri). La val Varenna \u00e8 servita dalla linea 71 dell'AMT, da Pegli a San Carlo di Cese (localit\u00e0 Camposilvano). Inoltre diverse linee in partenza dalla stazione (piazza A.Ponchielli) raggiungono le zone collinari (linee 93, 189 e 190).\nAeroporto.\nL'aeroporto Cristoforo Colombo, nel quartiere di Sestri Ponente, si trova a circa 5\u00a0km da Pegli.\nOspedali.\nDopo la chiusura, negli anni novanta dell'ospedale Martinez, i presidi ospedalieri di riferimento per il quartiere di Pegli sono:\nSport.\nImpianti sportivi.\nIl quartiere ospita il gi\u00e0 citato complesso sportivo Signorini, sede sociale e di allenamento del Genoa CFC. Realizzato nel 1951 nel parco della villa Lomellini Rostan a Multedo ed ufficialmente inaugurato nel 1956, lo stadio venne all'epoca intitolato al papa Pio XII. Dal 2005 porta il nome dello sfortunato calciatore del Genoa, scomparso prematuramente nel 2002.\nSempre a Multedo si trova un campo da calcio realizzato negli anni settanta tra il porto petroli e la spiaggia, utilizzato dalla sezione calcio dell'A.S.D. Multedo 1930.\nA Multedo si trova anche una piscina, intitolata a Nico Sapio, giornalista sportivo scomparso nella tragedia di Brema del 28 gennaio 1966, gi\u00e0 utilizzata dall'A.S.D. Multedo 1930, ma l'impianto \u00e8 ormai chiuso da alcuni anni. Tramontato un primo progetto di mantenerlo come struttura per sport acquatici sono state avanzate diverse proposte per la sua trasformazione in palestra o centro sportivo polivalente, ma non \u00e8 stata al momento formalizzata nessuna decisione (febbraio 2016). La piscina si trova in via Reggio, accanto allo svincolo autostradale.\nIl calcio a Pegli.\nIl calcio a Pegli nel secondo dopoguerra \u00e8 stato rappresentato, oltre che dalla A.S.D. Multedo 1930, da varie formazioni dilettantistiche. Le pi\u00f9 importanti tra queste furono la Pegliese e il Gruppo C.\nLa storia della Pegliese era in realt\u00e0 iniziata nell'immediato dopoguerra, quando fu fondata una sezione calcio della P.A. Croce Verde Pegliese, che nel 1953, conquistato il massimo livello dilettantistico regionale, fu resa autonoma dalla pubblica assistenza prendendo il nome di A. C. Pegliese. Campo da gioco era il Morteo, oggi scomparso, che sorgeva sulla sponda del Varenna.\nAltra squadra storica legata a Pegli, bench\u00e9 non fosse propriamente espressione del territorio pegliese, era il Gruppo \"C\", formazione genovese legata alla famiglia Costa, che milit\u00f2 anche in serie D tra il 1965 e il 1968. Terreno di gioco del Gruppo \"C\" era lo stadio \"Pio XII\". Nel 1975 il \"Gruppo C\" si fuse con la Levante, altra squadra dilettantistica genovese, e divenne \"Levante C\". Tra il 1969 e il 1974 la squadra ebbe come allenatore l'ex nazionale ungherese Gy\u00f6rgy S\u00e1rosi.\nNel 1984 la Levante C si fuse con la A.C. Pegliese. La nuova squadra (Levante C Pegliese e poi solamente Pegliese) milit\u00f2 nel torneo Interregionale dal 1988 al 1991, cessando la sua attivit\u00e0 nel 1998 per problemi finanziari.\nDa una nuova societ\u00e0 fondata nel 2000, la Real Pegliese, nacque nel 2004 il G.S.D. Pegliese, che ha militato nella Prima Categoria ligure fino alla stagione 2014/2015, al termine della quale ha dato vita con l'Olympic Pr\u00e0 Palmaro alla nuova societ\u00e0 G.S.D. Olympic Pr\u00e0 Pegliese.\nAmministrazione.\nPegli fa parte del Comune di Genova e del Municipio VII Ponente.\nGemellaggi.\nIl quartiere di Pegli \u00e8 gemellato con i due comuni \"tabarchini\" della provincia di Carbonia-Iglesias:"}
{"id": "41131", "revid": "118096499", "url": "https://it.wikipedia.org/wiki?curid=41131", "title": "Marco Galiazzo", "text": " \u00c8 stato il primo campione olimpico nella storia del tiro con l'arco italiano, vincitore della medaglia d'oro nella gara maschile individuale ai Giochi olimpici di Atene del 2004 e della medaglia d'oro nella gara a squadre ai Giochi olimpici di Londra del 2012 (nella stessa specialit\u00e0 aveva ottenuto a Pechino l'argento). Nel 2017, ai Campionati mondiali di tiro con l'arco, si laurea campione del mondo a squadre.\nCarriera.\nGaliazzo ha iniziato a tirare con l'arco a tredici anni, assieme al padre, che poi \u00e8 diventato il suo allenatore. La sua prima vittoria fu ai Giochi della Giovent\u00f9, a quattordici anni. A sedici anni \u00e8 stato convocato per la prima volta nella nazionale italiana di tiro con l'arco.\nLa sua prima societ\u00e0 \u00e8 stata la Compagnia Arcieri Padovani (06/015) con la quale ha conquistato la medaglia olimpica, mentre attualmente fa parte della societ\u00e0 A.S.D. Arcieri Rio (06/077).\nIl 19 agosto 2004 ha vinto la medaglia d'oro nella gara maschile individuale alle Olimpiadi di Atene contro il giapponese Hiroshi Yamamoto. Agli ottavi aveva battuto il compagno di squadra Ilario Di Bu\u00f2.\nArruolatosi il 3 febbraio 2006 nell'Aeronautica Militare fa parte del Centro Sportivo dell'Aeronautica Militare.\nIl 18 aprile 2008 a Parenzo, in Croazia, durante la seconda tappa della Meteksan World Cup, stabilisce il nuovo record italiano a squadre insieme a Mauro Nespoli e Ilario Di Bu\u00f2.\nL'11 agosto dello stesso anno, insieme a Mauro Nespoli e Ilario Di Bu\u00f2, vince l'argento nella gara a squadre ai Giochi olimpici di Pechino, perdendo in finale contro la Corea del Sud. Due giorni dopo viene sconfitto 110 a 109 nei sedicesimi di finale della gara individuale dall'inglese Alan Wills, perdendo cos\u00ec la possibilit\u00e0 di confermare l'alloro olimpico conquistato quattro anni prima.\nNel 2009 Marco Galiazzo conquista la sua prima Archery World Cup nella finale di Copenaghen (DAN), sconfiggendo in finale l'inglese Simon Terry 108-105.\nIl 2012 \u00e8 un anno magico per l'arciere padovano che prima, ai World Indoor Championship di Las Vegas (USA) diventa campione del mondo e, il 28 luglio 2012 vince la storica medaglia d'oro ai Giochi olimpici di Londra nella gara a squadre, insieme a Michele Frangilli e Mauro Nespoli, battendo in finale gli Stati Uniti col punteggio di 219-218.\nNel 2017 partecipa ai mondiali di Citt\u00e0 del Messico arrivando al terzo turno nella prova individuale e riuscendo a laurearsi campione del mondo con la squadra maschile di arco ricurvo (la specialit\u00e0 olimpica) composta da David Pasqualucci, Mauro Nespoli oltre a Galiazzo; il percorso dei tre comincia agli ottavi di finale dove sconfiggono Cina Taipei 5-3 continuando ai quarto di finale contro gli Stati Uniti anche quest'ultimi sconfitti 5-3. In semifinale gli azzurri affrontano i numeri uno del mondo e favoriti della vigilia, la Corea del Sud riuscendo a batterli allo shoot-off per 5-4 \nIn finale trovano la Francia vincendo, per 6-0, laureandosi campioni del mondo. Per la seconda volta nella storia dell'Italia (la prima a Riom nel 1999)."}
{"id": "41132", "revid": "3535", "url": "https://it.wikipedia.org/wiki?curid=41132", "title": "Regno (tassonomia)", "text": ""}
{"id": "41133", "revid": "298229", "url": "https://it.wikipedia.org/wiki?curid=41133", "title": "Jolanda \u010ceplak", "text": "Biografia.\nNata a Celje, si \u00e8 poi trasferita nella cittadina di Velenje. In carriera ha praticato diverse specialit\u00e0 del mezzofondo, specializzandosi soprattutto negli 800 m piani, disciplina in cui ha vinto una medaglia di bronzo olimpica ai Giochi di .\nNegli 800 m piani ha vinto anche un oro agli Europei di , un oero e un bronzo agli Europei indoor e un argento ai Mondiali indoor. Il 2 marzo 2002, a Vienna, la Ceplak ha stabilito il record mondiale indoor degli 800 m piani con il tempo di 1'55\"82.\n\u00c8 rimasta lontana dalle competizioni nell'estate del 2005 a causa di un infortunio al tendine d'Achille."}
{"id": "41134", "revid": "486946", "url": "https://it.wikipedia.org/wiki?curid=41134", "title": "Kasparov", "text": ""}
{"id": "41135", "revid": "287204", "url": "https://it.wikipedia.org/wiki?curid=41135", "title": "Jolanda Ceplak", "text": ""}
{"id": "41137", "revid": "235592", "url": "https://it.wikipedia.org/wiki?curid=41137", "title": "Nervi (Genova)", "text": "Nervi \u00e8 un quartiere residenziale di abitanti del comune di Genova, compreso nel Municipio IX Levante. Un tempo comune autonomo, nel 1926 venne aggregato alla Grande Genova.\nSituato all'estrema periferia orientale del capoluogo genovese, dispone di un porto turistico, di una lunga scogliera sulla quale \u00e8 stata costruita la lunga passeggiata intitolata ad Anita Garibaldi. \nIl quartiere ospita, inoltre, gli omonimi Parchi di Nervi.\nGeografia fisica.\nTerritorio.\nIl territorio dell'ex comune di Nervi comprendeva il tratto di costa tra il Fosso della Pozzacqua, che scende dal monte Moro dove inizia via Gianelli, ed il Fosso Gattego che sfocia in mare poco a ponente della spiaggia di Capolungo (ex comune di Sant'Ilario Ligure).\nAll'interno il territorio comprende alcune alture: il monte Moro (412 m), la cresta del monte Moro (574 m) e culmina con la vetta del monte Croce (785 m).\nIl territorio \u00e8 attraversato dal torrente Nervi, che dopo alcuni chilometri sfocia in mare nei pressi del porticciolo.\nClima.\nIl territorio del comune di Genova compreso tra Quinto al Mare e Sant\u2019Ilario presenta un microclima ben conosciuto ai genovesi: i monti Moro e Giugo costituiscono una barriera a strapiombo sul mare contro i venti freddi invernali che associandosi ad una completa esposizione a mezzogiorno della costa determina nel periodo invernale notevoli differenze termiche con il resto del territorio cittadino. Il territorio degli ex comuni di Quinto/Nervi/Sant\u2019Ilario \u00e8 tuttavia caratterizzato da 4 aree microclimatiche anche molto diverse tra loro, influenzate da 3 fattori fondamentali di differenziazione climatica: l\u2018altezza sul livello del mare, la distanza dal mare e il soleggiamento; Le differenze climatiche tra queste aree sono molto significative.\nLa prima area \u00e8 quella marina; quest\u2019area \u00e8 compresa nelle immediate vicinanze della linea costiera fino ad un\u2019altezza inferiore ai 100 m s.l.m.: da levante fino a Quinto la zona risulta riparata dalla tramontana per la presenza dei monti Moro e Giugo, e presenta temperature autunnali ed invernali in grado di competere con quelle di citt\u00e0 come Messina e Palermo; da viale Quartara la costa non \u00e8 riparata dai venti freddi settentrionali e se in estate non presenta particolari differenze termiche con la zona a Levante, in inverno il clima risulta pi\u00f9 freddo e ventoso di quello del vicino Levante. \nLa seconda microarea climatica \u00e8 quella collinare; quest'area \u00e8 compresa tra i 100/300 m sul livello mare con un clima con temperature minime leggermente inferiori rispetto alla fascia Marina e massime simili. La stazione meteo pi\u00f9 significativa della zona \u00e8 quella ubicata presso la l'istituto agrario \"Marsano\" di Sant'Ilario gestita dall\u2019ARPAL.\nLa terza microarea \u00e8 quella montana con un clima continentale anche assai rigido ed \u00e8 compresa tra i 500 e i 900 m s.l.m.. In parte, lungo il corso del torrente Nervi, questa zona microclimatica scende a livelli altitudinali inferiori (anche sotto i 200/300 m). La stazione meteo pi\u00f9 significativa della zona \u00e8 quella ubicata in localit\u00e0 Fontana Fresca a 791 m s.l.m. gestita dall\u2019ARPAL.\nLa quarta microarea climatica \u00e8 quella interna che comprende il territorio in gran parte boschivo che si estende sul versante Nord dei monti Fasce, Croce e Cordona fino al corso del torrente Lentro. Questa zona \u00e8 caratterizzata da un clima umido ed escursioni diurne e annuali maggiori del resto del territorio.\nSTAZIONE METEO LIMET di via Murcarolo (m.20 slm) dal 2015 al 2021\nOrigini del nome.\nIl toponimo Nervi potrebbe derivare, secondo alcune ipotesi, dall'imperatore romano Marco Cocceio Nerva, al quale sarebbe stato dedicato in suo onore da un drappello di soldati a lui fedele che trov\u00f2 rifugio nel borgo.\nUn'altra ipotesi si basa sulla scritta \"in arvis\" (nei campi) che compare su una . Secondo questa teoria il nome della cittadina deriverebbe dalla storpiatura della frase.\nStoria.\nUn primo insediamento urbano sorse nell'attuale zona tra il ponte romano e il porticciolo e gi\u00e0 nei primi decenni dell'era cristiana \u00e8 menzionata una stazione per la sosta e cambio dei cavalli in una zona considerata strategica e quale punto di imbarco da e per le merci dirette e provenienti dalle valli Bisagno e Fontanabuona. In questo periodo storico sorsero, oltre la plebana chiesa intitolata a san Siro, avente anticamente giurisdizione religiosa da Sturla a Sori, il castello come presidio militare e controllo dei traffici commerciali e il ponte romano, entrambi ricostruiti nel corso dei secoli.\nLe principali attivit\u00e0 economiche e per lo pi\u00f9 di sostentamento degli abitanti nerviesi erano legate all'agricoltura, alla pesca e alle connesse attivit\u00e0 legate al mare e alla marineria; storicamente \u00e8 da ricordare il coinvolgimento di una flotta navale di Nervi che, assieme a Genova e ad altre localit\u00e0 liguri, risultarono vittoriose nella battaglia della Meloria del 1284. Soggetta alla giurisdizione della Repubblica di Genova fin dall'epoca medievale, prima nella podesteria e poi nel capitaneato del Bisagno (1606), risale al XVI secolo l'edificazione di una torre d'avvistamento (detta anche \"del fieno\", conosciuta ora come \"torre Groppallo\") lungo la costa per la segnalazione delle imbarcazioni saracene. Tra la fine del secolo e gli inizi del successivo furono realizzati dai monaci dell'ordine dei Minimi il cenobio e, sul luogo di una precedente cappella dedicata a san Paolo, la chiesa di san Francesco di Paola (distrutta nel 1814 e ricostruita nel 1899 dai Padri somaschi dell'adiacente collegio di San Girolamo Emiliani).\nNel corso dei secoli il borgo conobbe diverse fasi ampliative, ancora lungo la costa ma anche nel primo crinale sfruttato ad uso agricolo. A cavallo dei secoli XVII-XVIII-XIX anche la nobilt\u00e0 genovese e borghesia poi scelse questo territorio levantino di Genova quale dimora residenziale con l'edificazione di pregiate ville: tra le pi\u00f9 celebre le ville Grimaldi, Gnecco, Serra e Croce.\nCon gli avventi napoleonici di fine settecento, e la conseguente caduta della repubblica genovese, la costituita municipalit\u00e0 di Nervi fu inglobata nel dipartimento del Bisagno (1797) con capoluogo San Martino d'Albaro; l'anno successivo fu promossa sede del VI cantone omonimo della giurisdizione del Bisagno e ancora inserita, dal 1803, nel V cantone di San Martino d'Albaro nella I giurisdizione del Centro. Annesso al Primo Impero francese, dal 13 giugno 1805 al 1814 fu inserito nel Dipartimento di Genova.\nCon la caduta di Napoleone I il Congresso di Vienna del 1814, invocato nel tentativo di ristabilire l'equilibro tra le nazioni dopo la dominazione napoleonica, stabil\u00ec l'annessione del territorio ligure nel Regno di Sardegna; a partire dal 1861 il comune di Nervi fu parte integrante del neo costituito Regno d'Italia. Dal 1859 al 1926 il territorio fu compreso nel II mandamento omonimo del circondario di Genova facente parte dell'allora provincia di Genova.\nNel 1926 fu uno dei 19 comuni soppressi e aggregati alla \"Grande Genova\".\nMonumenti e luoghi d'interesse.\nAree naturali.\nNel territorio di Nervi \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali delle delegazioni genovesi di Boccadasse, Sturla, Quarto dei Mille e Quinto al Mare dove \u00e8 segnalato un particolare habitat formato da praterie di \"posidonia oceanica\" e formazioni coralline. Tra le specie animali sono presenti i pesci: \"Hippocampus hippocampus\", \"Labrus merula\", \"Parablennius gattoruggine\", \"Parablennius tentacularis\", \"Symphodus cinereus\", \"Symphodus rostratus\", \"Symphodus tinca\".\nInseriti nel contesto urbano della delegazione si trovano i tre parchi conosciuti comunemente come Parchi di Nervi, nei cui due teatri allestiti all'aperto si \u00e8 spesso tenuto un importante festival estivo del balletto e la manifestazione estiva \"Cinema nel Roseto\".\nLa passeggiata, posta tra i parchi ed il mare, \u00e8 stata intitolata ad Anita Garibaldi nel giugno 1945. La passeggiata attuale risale alla seconda met\u00e0 del XIX e venne costruita in due tempi dal marchese Gropallo: la prima parte nel 1862, per collegare il porticciolo con la torre Gropallo, la seconda nel 1872 per collegare via Serra Gropallo (la strada che attraversa i parchi) con la zona di Capolungo, ma sembra che lungo il percorso esistesse gi\u00e0 un sentiero, usato principalmente dai pescatori e contadini del luogo.\nLa passeggiata prevede diversi accessi alla scogliera sottostante (alcuni dei quali negli anni sono stati chiusi per motivi di sicurezza), sulla quale sono edificati degli stabilimenti balneari. La zona durante i mesi estivi \u00e8 intensamente frequentata da bagnanti e da qualche pescatore.\nOltre alla scogliere che affianca la passeggiata la delegazione ha anche alcune spiagge di modeste dimensioni, che sono tuttavia frequentemente danneggiate dalle mareggiate. Ai due estremi della passeggiata sono presenti delle piccole spiagge con i relativi porticcioli, a levante Capolungo (ai piedi del quartiere di Sant'Ilario), a ponente la spiaggia detta del porticciolo, mentre, proseguendo ancora a ponente, sul confine tra Quinto e Nervi, vi \u00e8 la spiaggia di Caprafico.\nCultura.\nIstruzione.\nBiblioteche.\nPresso il primo piano della villa Gropallo \u00e8 ubicata dal 1979 la biblioteca civica di Nervi, che nel 1988 fu intitolata allo scrittore Virgilio Brocchi. \nMusei.\nNervi offre un'importante e ricco polo museale ospitato, in maggior parte, nelle antiche ville che si trovano nei parchi storici del borgo. I visitatori possono, nell'arco di circa un chilometro, apprezzare le magnifiche collezioni di arte moderna e contemporanea della citt\u00e0 di Genova che vi sono esposte - dipinti, sculture, grafica, arredi e arti decorative - , oltre alla dimora-museo di villa Luxoro con importanti oggetti d'arte antichi.\nGeografia antropica.\nCapolungo.\nIl borgo di Capolungo \u00e8 un sottoquartiere di Nervi, situato all'estrema propaggine orientale del comune di Genova, appena prima del comune di Bogliasco, con il quale il borgo confina; del borgo fanno parte l'antica stazione ferroviaria di Sant'Ilario, citata da Fabrizio De Andr\u00e9 nella celebre canzone \"Bocca di Rosa\", uno scalo per le barche con spiaggia in ciottoli annessa, e l'inizio della passeggiata di Nervi \"Anita Garibaldi\" che conduce al porticciolo di Nervi passando lungo il mare. Capolungo fu per molto tempo meta di turisti abbienti, soprattutto provenienti dal Nord-Est Europa e dalla Russia che venivano a svernare sulle coste liguri nei periodi pi\u00f9 freddi dell'anno nonch\u00e9 per curare la tubercolosi, sperando negli influssi benefici dell'aria di mare ricca di iodio.\nA Capolungo appartengono alcuni dei parchi di Nervi, antichi giardini delle pi\u00f9 belle ville nobiliari dei tempi passati.\nDal capolungo transita la strada statale 1 Via Aurelia.\nInfrastrutture e trasporti.\nFerrovie.\nSul territorio nerviese \u00e8 presente l'omonima stazione ferroviaria lungo la linea ferroviaria Genova-Pisa; la stazione \u00e8 servita da tutti i treni regionali effettuati da Trenitalia nell'ambito del contratto di servizio con la Regione Liguria che prevedono un collegamento di tipo suburbano verso il centro cittadino.\nStoricamente Nervi possedeva altri due impianti ferroviari:\nUn posteggio taxi si trova nella centrale piazza Pittaluga, raggiungibile dalla stazione ferroviaria tramite il viale delle Palme.\nMobilit\u00e0 urbana.\nNervi \u00e8 servita da due autolinee interne, la circolare 517 e la linea 516 per la frazione di Sant'Ilario. Il quartiere \u00e8 inoltre collegato al centro di Genova tramite le linee 15 e 17, che percorrono rispettivamente la strada lungomare e corso Europa, la linea serale 607 e la notturna N2, che fanno capolinea nella delegazione. Tutte le autolinee urbane sono gestite dall'AMT.\nNel quartiere \u00e8 presente anche una piccola ZTL.\nIn passato Nervi costituiva uno dei capilinea della rete tranviaria di Genova."}
{"id": "41138", "revid": "125708675", "url": "https://it.wikipedia.org/wiki?curid=41138", "title": "The Police", "text": "The Police \u00e8 stato un gruppo musicale britannico formatosi a Londra nel 1977 intorno alla figura di Sting.\nLa formazione con la quale i Police raggiunsero il successo internazionale fu quella composta dallo stesso Sting, autore di gran parte dei brani del gruppo, leader vocale e bassista, Andy Summers, chitarrista, e lo statunitense Stewart Copeland, batterista. Conobbero il picco della loro fama tra la fine degli anni settanta e la prima met\u00e0 degli ottanta e sono considerati tra i primi gruppi new wave ad aver ottenuto successo commerciale, proponendo un sound influenzato da punk rock, reggae e jazz.\nSono inoltre ritenuti i capifila della seconda british invasion degli anni ottanta negli Stati Uniti.\nIl gruppo si sciolse nel 1984, per poi riunirsi brevemente nel 1986 e per un tour mondiale nel 2007-2008.\nNel corso della loro carriera, durante la quale vendettero circa 75 milioni di dischi, i Police furono premiati con sei Grammy e nel 2003 furono ammessi nella Rock and Roll Hall of Fame.\nTra i singoli pi\u00f9 noti del gruppo figurano \"Every Breath You Take\", dall\u2019ultimo album in studio \"Synchronicity\", \"Roxanne\" e \"Can't Stand Losing You\" tratti dal loro album d'esordio \"Outlandos d'Amour\", \"Message in a Bottle\" e \"Walking on the Moon\" da \"Reggatta de Blanc\", \"Don't Stand So Close to Me\" da \"Zenyatta Mondatta\" ed \"Every Little Thing She Does Is Magic\" da \"Ghost in the Machine\".\nStoria.\nLa costituzione.\nStewart Copeland, figlio di un ex agente della C.I.A. divenuto consulente diplomatico indipendente (Miles Copeland jr.), aveva imparato a suonare batteria e percussioni da adolescente a Beirut. Giunto a Londra alla met\u00e0 degli anni settanta, partecip\u00f2 alla vivace scena musicale londinese, acquisendo esperienza in diversi gruppi, il pi\u00f9 recente dei quali quello prog dei Curved Air. Tra la fine del 1976 e l'inizio del 1977 Copeland conobbe il cantante e bassista Gordon Matthew Sumner, in arte Sting, che aveva visto mentre si esibiva a Newcastle con i Last Exit, il suo gruppo jazz fusion. Quando Sting si trasfer\u00ec a Londra, dopo le prime jam session, Copeland arruol\u00f2 Henry Padovani alla chitarra per fondare i Police.\nIl trio cos\u00ec formato registr\u00f2 il primo singolo \"Fall Out\" nel febbraio del 1977 con un budget di 400 sterline. Il singolo usc\u00ec per l'etichetta gestita dal fratello di Stewart, Miles Copeland III (futuro manager del gruppo).\nParallelamente Stewart e Sting parteciparono al progetto Strontium 90, organizzato da Mike Howlett, bassista dei Gong, nel quale alla chitarra suonava Andy Summers. L'esperienza impression\u00f2 positivamente tanto Sting e Copeland quanto Summers. Poco tempo dopo Summers incontr\u00f2 Copeland che gli propose di unirsi ai Police in sostituzione di Henry Padovani. Andy Summers tuttavia entr\u00f2 inizialmente come quarto componente, ma la formazione a due chitarre dur\u00f2 per lo spazio di due concerti. Con l'uscita di Henry Padovani, Sting, Stewart Copeland e Andy Summers si esibirono per la prima volta come trio il 18 agosto 1977 al club Rebecca di Birmingham.\nMusicalmente lo stile del gruppo era influenzato dalla cultura punk in voga all'epoca, senza comunque lesinare influenze pi\u00f9 raffinate derivanti dal reggae e la musica jazz, fatto che in un primo momento gli attir\u00f2 le critiche da parte dei puristi del genere.\n\"Outlandos d'Amour\" e \"Reggatta de Blanc\".\nI Police, ancora privi di manager, con un budget estremamente ridotto e senza contratto discografico, decisero di autofinanziarsi un album, \"Outlandos d'Amour\", prodotto da Nigel Gray presso i Surrey Sound Studios. Miles Copeland era inizialmente scettico riguardo alle possibilit\u00e0 di successo del gruppo di suo fratello, ma quando sent\u00ec il brano \"Roxanne\" (che parla di un ragazzo innamorato che chiede a una prostituta di cambiare vita), intuendone il potenziale commerciale, assunse immediatamente il ruolo di manager di fatto ottenendo un contratto discografico con la A&amp;M Records.\nI Police dovettero affrontare l'ostruzionismo delle radio inglesi, che si rifiutavano di trasmettere i loro pezzi. \"Roxanne\" fu bandita dalla BBC poich\u00e9 trattava il tema della prostituzione, cos\u00ec la casa discografica decise di lanciare il secondo singolo \"Can't Stand Losing You\", che tuttavia ricevette la stessa sorte a causa della copertina che mostrava di spalle Stewart Copeland impiccato su un grande cubo di ghiaccio in attesa del suo scioglimento. Malgrado ci\u00f2 il singolo divenne la prima hit del gruppo, raggiungendo la 42\u00aa posizione della classifica britannica. Nell'ottobre 1978 i Police fecero il loro debutto televisivo nel programma \"The Old Grey Whistle Test\". Poche settimane dopo furono pubblicati l'album \"Outlandos d'Amour\" e il terzo singolo \"So Lonely\", che tuttavia fall\u00ec l'accesso in classifica.\nNel febbraio 1979 \"Roxanne\" fu pubblicato negli Stati Uniti, ottenendo un inaspettato successo radiofonico nonostante il tema trattato, e fu allora che i Police ottennero fama anche in patria. Il gruppo esegu\u00ec il brano a \"Top of the Pops\" e ristamp\u00f2 il singolo, che stavolta riusc\u00ec a ottenere la 12\u00aa posizione della classifica britannica. Segu\u00ec la ripubblicazione di \"I Can't Stand Losing You\", che divenne il loro maggior successo, scalando la classifica fino al secondo posto. Verso la fine dell'anno fu ripubblicato anche il singolo di debutto del gruppo, \"Fall Out\", che si attest\u00f2 alla 47\u00aa posizione.\nNell'ottobre del 1979, il gruppo pubblic\u00f2 il suo secondo disco, \"Reggatta de Blanc\", che si riveler\u00e0 essere un grande successo, riuscendo a raggiungere la vetta della classifica inglese. Anche i due singoli di lancio, \"Message in a Bottle\" e \"Walking on the Moon\", si posizioneranno entrambi al primo posto. Elemento fondante e innovativo del disco sono le sonorit\u00e0 \"Reggae 'n Roll\", come le defin\u00ec la critica, che sposano le figure ritmiche della musica caraibica con le sonorit\u00e0 timbriche del rock britannico. La traccia strumentale \"Reggatta de Blanc\" permetter\u00e0 ai Police di vincere il loro primo Grammy per la miglior interpretazione rock strumentale.\nNel febbraio 1980 il singolo \"So Lonely\", che si era rivelato un flop al momento della sua uscita nel 1978, fu ripubblicato nel Regno Unito e riusc\u00ec a raggiungere il sesto posto in classifica. Parallelamente, la A&amp;M Records decise di stampare il box set \"Six Pack\" contenente i primi cinque singoli di successo del gruppo pi\u00f9 una versione inedita del brano \"The Bed's Too Big Without You\".\n\"Zenyatta Mondatta\" e \"Ghost in the Machine\".\nNel marzo 1980 i Police decisero di partire per il loro primo tour mondiale, comprendendo spettacoli in luoghi esotici come India ed Egitto. L'onda generata dalla loro nuova musica e il tour causarono un'esplosione di popolarit\u00e0 tra i devoti della new wave in tutto il mondo. Il tour verr\u00e0 immortalato nel documentario \"The Police Around the World\" (1982).\nIncitati dalla loro compagnia discografica a registrare un nuovo disco con il suggerimento di ritornare a suonare dal vivo dalla fine dell'autunno, i Police pubblicarono velocemente il loro terzo album, \"Zenyatta Mondatta\", realizzato in poche settimane in Olanda per motivi fiscali. L'album divenne il numero uno nel Regno Unito grazie ai singoli \"Don't Stand So Close to Me\" e \"De Do Do Do, De Da Da Da\", che vendettero bene anche negli Stati Uniti dove raggiunsero entrambi la top 10 della classifica. A causa dei tempi ristretti di realizzazione, il disco \u00e8 considerato qualitativamente inferiore e meno ispirato rispetto al precedente. \u00c8 proprio durante questo periodo che iniziarono a manifestarsi forti tensioni tra i componenti, dovute alle forti personalit\u00e0 e alle idee contrastanti di Copeland e Sting. Sting avrebbe poi detto che \"Zenyatta Mondatta\" fu l'ultimo album a cui lavorarono come un \"gruppo\".\nNel 1981 i Police volarono a Montserrat, nei Caraibi, per incidere il quarto album, \"Ghost in the Machine\" con la collaborazione del produttore Hugh Padgham. Il disco, caratterizzato da arrangiamenti complessi ed un suono pi\u00f9 ricco rispetto a quello tradizionalmente scarno del trio, vede un largo utilizzo di tastiere e synth, suonati da tutti i componenti. Sting arricchisce inoltre le trame armoniche cimentandosi anche al sassofono, oltre che al contrabbasso. Il risultato \u00e8 elegante e commercialmente accattivante, e il disco si impone ai vertici delle classifiche, anche in virt\u00f9 dei singoli \"Spirits in the Material World\" e \"Every Little Thing She Does Is Magic\", quest'ultima arricchita dai virtuosismi di Jean Roussel al pianoforte. Il periodo delle incisioni \u00e8 peraltro ben documentato nella cronaca \"Police in Montserrat\", incluso tra i contenuti speciali del DVD \"Every Breath You Take\", raccolta di tutti i video dei singoli del gruppo.\nIn quel periodo i membri del gruppo si dedicarono anche a vari progetti paralleli. Sting aveva gi\u00e0 debuttato come attore nella trasposizione cinematografica della rock opera dei The Who \"Quadrophenia\". Nel 1982 interpreter\u00e0 il ruolo di protagonista nel film \"Le due facce del male\" di Richard Loncraine, mentre nel 1984 ricoprir\u00e0 la parte di Feyd-Rautha in \"Dune\" di David Lynch. Tra il 1981 e il 1982 Andy Summers lavorer\u00e0 invece assieme a Robert Fripp per l'album \"I Advance Masked\". Nel 1983 Stewart Copeland realizzer\u00e0 la colonna sonora del film \"Rusty il selvaggio\" di Francis Ford Coppola.\n\"Synchronicity\" e lo scioglimento.\nL'ultimo album, \"Synchronicity\", ritenuto da molti il loro capolavoro insieme a \"Reggatta de Blanc\", venne pubblicato nel 1983. Tra i classici di quest'album spiccano \"Every Breath You Take\", \"Wrapped Around Your Finger\", \"King of Pain\" e \"Synchronicity II\". Al tempo i Police erano considerati il miglior gruppo musicale rock del mondo L'album rimase in vetta alla Billboard 200 per 17 settimane, interrompendo il dominio in classifica di Michael Jackson con \"Thriller\". Il singolo \"Every Breath You Take\" fu il pi\u00f9 venduto dell'anno negli Stati Uniti.\nI Police raggiunsero la vetta della propria fama con un concerto tutto esaurito di 70.000 persone allo Shea Stadium di New York il 18 agosto 1983. Ai Grammy Awards 1984 l'album ricevette un totale di cinque candidature, trionfando in quelle relative alla miglior performance rock di un duo o un gruppo, miglior interpretazione vocale di gruppo e canzone dell'anno per \"Every Breath You Take\".\nA causa delle sempre crescenti tensioni interne, all'apice del successo il gruppo si separ\u00f2 a conclusione del concerto tenuto a Melbourne il 4 marzo 1984. Anche se non si tratta di uno scioglimento ufficiale, ogni membro intraprese di fatto una carriera solista. Sting diede vita a un progetto jazz che sfoci\u00f2 nel suo album di debutto \"The Dream of the Blue Turtles\" nel 1985. Il disco ottenne successo internazionale e sanc\u00ec la fama di Sting indipendentemente dal gruppo. Summers e Copeland continuarono a lavorare parallelamente a diversi altri progetti, incidendo album in proprio e contribuendo alla realizzazione di colonne sonore.\nNel 1986 il trio partecip\u00f2 a tre concerti organizzati da Amnesty International, esibendosi anche insieme agli U2. In seguito si diffuse la notizia che il trio era ritornato in studio per registrare un nuovo album, ma costanti dissapori interni e il fatto che Copeland, alla vigilia delle sessioni di registrazione, si fosse fratturato la clavicola cadendo da cavallo, impedirono la realizzazione del progetto. Ne venne fuori solo una nuova versione di \"Don't Stand So Close to Me\" e l'album preannunciato si trasform\u00f2 cos\u00ec nella raccolta \" che includeva il nuovo singolo.\nSuccessivamente, nel 1993, usc\u00ec \", quadruplo cofanetto contenente l'intera discografia, compresi diversi inediti, mentre nel 1995 il doppio album dal vivo \"Live!\", contenente un disco con brani eseguiti durante il tour di \"Reggatta de Blanc\" e un secondo con pezzi relativi al periodo di \"Synchronicity\".\nI Police suonarono ancora insieme nel 1992 in occasione del matrimonio di Sting, mentre il 10 marzo 2003 furono ammessi nella Rock and Roll Hall of Fame, circostanza che li vide tornare insieme sul palco del Waldorf Astoria Hotel di New York per eseguire tre loro classici: \"Roxanne\", \"Message in a Bottle\" ed \"Every Breath You Take\".\nR\u00e9union e ultimo concerto.\nLa separazione del 1984 non fu mai ufficializzata, tanto che in seguito i Police suonarono assieme in diverse occasioni. Nonostante i ben noti dissidi interni al gruppo, i tre membri avevano infatti mantenuto negli anni un rapporto di rispetto reciproco. Nel febbraio 2007, dando seguito a voci di una possibile \"r\u00e9union\" in occasione del loro trentesimo anniversario, i Police aprirono la serata di premiazione dei Grammy Award al grido di \"Ladies and Gentlemen, we are the Police and we are back!\" eseguendo successivamente \"Roxanne\" In occasione del trentennale dalla pubblicazione del primo singolo, \"Fall Out\", il giorno successivo segu\u00ec l'annuncio di un tour mondiale, seguito da una nuova esibizione dal vivo.\nI tre effettuarono concerti in Canada, Stati Uniti, Europa e Oceania durante la seconda met\u00e0 del 2007. Il 7 luglio 2007, il gruppo si esib\u00ec a New York in occasione del Live Earth chiudendo il concerto durato 24 ore. In occasione della data di Parigi, il gruppo venne raggiunto sul palco dall'ex chitarrista Henry Padovani per il bis finale di \"Next to You\" suonando come quartetto. Il 2 ottobre, compleanno di Sting, i Police si esibirono allo Stadio delle Alpi di Torino di fronte a 65.000 fan. Il successo del tour spinse alla sua prosecuzione fino all'estate 2008. Il reunion tour dei Police divenne all'epoca il terzo tour con il maggiore incasso di sempre grazie agli oltre 3,7 milioni di biglietti staccati e un ricavato di circa 358 milioni di dollari.\nLa voce secondo cui i Police avrebbero inciso un album di inediti fu smentita dallo stesso Andy Summers nel settembre del 2007. Nel novembre 2008 venne pubblicato \"\" distribuito in DVD e CD, contenente la registrazione del concerto a Buenos Aires e il documentario \"Better Than Therapy\" sulla reunion del gruppo.\nIl 7 agosto 2008 i Police tennero l'ultimo concerto del loro tour al Madison Square Garden di New York, al quale assistettero oltre 20.000 fan, al termine del quale giunse l'annuncio dello scioglimento definitivo.\nStile musicale e riconoscimenti.\nI Police hanno esordito come punk rock ma si sono presto evoluti verso uno stile musicale pi\u00f9 ampio, incorporando elementi reggae, pop e new wave nel proprio sound. Il critico Stephen Thomas Erlewine di AllMusic scrive che i Police erano punk rock solo \"nel senso pi\u00f9 libero del termine\". Il portale Ondarock definisce il sound dei Police \"fuori dagli schemi\" e che \"non possono essere definiti un gruppo totalmente rock, non possono nemmeno essere liquidati come un semplice gruppo pop, non sono mai stati veramente punk\". I Police vengono riconosciuti come il gruppo musicale britannico di maggior successo commerciale dei primi anni ottanta.\nNel 2003, nel loro primo anno di eleggibilit\u00e0, i Police furono ammessi nella Rock and Roll Hall of Fame. Nel 2004 \"Rolling Stone\" li classific\u00f2 settantesimi nella sua lista dei cento migliori artisti di tutti i tempi; ancora secondo \"Rolling Stone\" quattro loro album sono tra i cinquecento migliori al 2014: \"Ghost in the Machine\" (323\u00ba), \"Reggatta de Blanc\" (372\u00ba), \"Outlandos d'Amour\" (428\u00ba) e \"Synchronicity\" (448\u00ba) Nella lista dei 500 migliori brani musicali compaiono invece \"Every Breath You Take\" (84\u00ba posto) e \"Roxanne\" (388\u00ba posto). \"Message in a Bottle\" \u00e8 presente inoltre al 65\u00ba posto nella lista delle 100 migliori canzoni con chitarra."}
{"id": "41142", "revid": "80565", "url": "https://it.wikipedia.org/wiki?curid=41142", "title": "FAT32", "text": ""}
{"id": "41145", "revid": "125265388", "url": "https://it.wikipedia.org/wiki?curid=41145", "title": "Borda", "text": "La Borda \u00e8 una creatura leggendaria che appartiene alla tradizione dell'Emilia-Romagna e di altre aree della Pianura Padana. \nSi tratta di una sorta di strega che appare, bendata e orribile, sia nelle ore buie che nelle giornate nebbiose e uccide chiunque abbia la sventura di incontrarla. \u00c8 una personificazione della paura legata alle zone paludose, agli stagni e ai canali, invocata dagli adulti per spaventare i bambini e tenerli lontani da questi luoghi pericolosi.\nIl nome.\nLa Borda, nota con questo nome soprattutto nel modenese, \u00e8 conosciuta anche come \"Bourda\" nel Bolognese, \"B\u00f9rda\" nel Ferrarese, \"B\u00fbrda\" o \"Burd\u00e2na\" nel Reggiano. Al maschile prende il nome di \"Bord\u00f3n\" a Parma, \"Bord\u00f6\" o \"Bordoeu\" a Milano (col significato di Orco), \"Bord\u00f2\" nel Bormiese (con un significato genericamente spregiativo). In milanese, cos\u00ec come nei dialetti cremasco e bormiese, la parola \"borda\" significa nebbia, vapore condensato a terra. Nel bergamasco aggiunge al significato di \u201cnebbia\u201d quello di maschera di carta pesta.\nAlcuni studiosi del folklore locale riconducono l'etimologia del termine Borda alla radice \"bor-\" che andrebbe ricondotta a Borvo, divinit\u00e0 celtica che presiedeva alle acque termali e sorgive, e si ritroverebbe, in una vasta area accomunata da un'antica presenza celtica, in toponimi e termini connessi all'elemento acqueo: il fiume Bormida, localit\u00e0 termali come Bormio, Bourbon-Lancy, Bourbon-l'Archambault, parole francesi come \"brouillard\" e \"brume\" (che significano \"nebbia\") o \"bourbe\" (melma).\nOrigine e diffusione del mito.\nAlcune ninne nanne romagnole sono dedicate alla Borda, che ammazza i bambini che non stanno buoni e non vogliono dormire strangolandoli con un laccio o una corda. Alcuni studiosi sottolineano che questa peculiare modalit\u00e0 di uccidere possa essere ricondotta ai sacrifici umani praticati in antichi culti celtici e sarebbe testimoniata dal ritrovamento, in alcune torbiere danesi e britanniche, di corpi di persone soffocate con un laccio e poi annegate, come la famosa Mummia di Tollund.\nLa leggenda della Borda \u00e8 centrale nel romanzo \"Mal'aria\" di Eraldo Baldini, dal quale \u00e8 stata tratta l'omonima miniserie TV."}
{"id": "41153", "revid": "120906399", "url": "https://it.wikipedia.org/wiki?curid=41153", "title": "Assoluto", "text": "Nella storia della filosofia, lassoluto \u00e8 una realt\u00e0 la cui esistenza non dipende da nessun'altra, ma sussiste in s\u00e9 e per s\u00e9.\nEtimologia e storia.\nEtimologicamente il termine \"assoluto\" deriva dal composto latino \"ab\" + \"solutus\", che significa \u00absciolto da\u00bb. Platone ad esempio considerava il mondo delle idee o Iperuranio come una realt\u00e0 indipendente e autonoma, appunto perch\u00e9 \"sciolta da\" ogni altra, non relativa ad altro da s\u00e9. Viceversa il mondo sensibile esiste solo in relazione alle idee, in quanto cio\u00e8 dipende ontologicamente da queste ultime. Alle Idee egli attribuiva cos\u00ec l'Essere di cui gi\u00e0 parlava Parmenide. L'assoluto \u00e8 infatti ci\u00f2 che ha l'essere in s\u00e9 e per s\u00e9, essendo \"causa sui\" (causa di s\u00e9). Relativo \u00e8 invece ci\u00f2 che secondo Platone non ha l'essere, bens\u00ec soltanto l'esistenza, ovvero \"\u00e8\" unicamente a partire da qualcos'altro; \"esistenza\" vuol dire infatti propriamente, in senso etimologico, \"essere da\", cio\u00e8 ricevere l'essere da un altro (dal latino \"ex\" + \"sistentia\").\nDal pensiero greco alla Scolastica.\nIn Aristotele, assoluto \u00e8 l'atto puro, cio\u00e8 Dio, in quanto pienamente realizzato; esso non \u00e8 mosso da altro da s\u00e9, ma \u00e8 piuttosto un motore che attrae verso di s\u00e9 pur restando perfettamente immobile. Per Plotino esso \u00e8 l'Uno, ossia una realt\u00e0 suprema che non contiene al suo interno alcuna divisione: tutto \u00e8 in Lui. L'Assoluto pu\u00f2 essere compreso dal pensiero solo elevandosi al di sopra del dualismo soggetto/oggetto, attraverso l'unione mistica dell'estasi. L'uomo riesce in tal modo a porsi, come l'Uno, al di sopra del principio di non-contraddizione aristotelico, identificandosi con la sua libert\u00e0 assoluta, \"sciolta\" cio\u00e8 da qualsiasi necessit\u00e0 razionale.\nSulla scia della filosofia greca, la teologia cristiana identificher\u00e0 l'Assoluto con il Dio della Rivelazione biblica. Nella Scolastica appariva allora evidente come la conoscenza filosofica dell'Assoluto dovesse passare per un atto di fede o attraverso l'immediatezza dell'intuizione: conoscere significa infatti collegare, relazionare qualcosa con altro da s\u00e9; ma poich\u00e9 l'Assoluto ha gi\u00e0 tutto dentro, non ha un termine di riferimento esterno con cui possa relazionarsi. Le cinque vie proposte da Tommaso d'Aquino per elevarsi all'intelligenza delle verit\u00e0 rivelate dunque consentono solamente di arrivare ad una conoscenza intuitiva dell'esistenza di Dio, senza la pretesa di dimostrarle logicamente. Esse saranno invece confuse, in epoca illuminista, con la capacit\u00e0 di \u00abdimostrare\u00bb con la ragione i fondamenti della fede.\nL'et\u00e0 moderna.\nNell'et\u00e0 moderna si va dalla concezione trascendente di Cusano, per il quale l'Assoluto \u00e8 il punto supremo in cui gli opposti coincidono, e in cui non c'\u00e8 pi\u00f9 distinzione tra gli oggetti della molteplicit\u00e0, a quella immanente di Spinoza. Quest'ultimo, mirante a ricomporre il dualismo cartesiano tra \"res cogitans\" e \"res extensa\", sostiene che tutto in natura \u00e8 causato da un principio unico e assoluto, cio\u00e8 Dio, che non \u00e8 da intendersi come il primo anello della catena di cause in essa presente, ma come la sostanza unitaria di questa stessa catena.\nDa Kant all'idealismo tedesco.\nIl tema filosofico dell'Assoluto trova quindi uno sviluppo limitato ma fulmineo e di eccezionale rilevanza nella storia del pensiero europeo a cavallo tra il XVIII e il XIX secolo. \nNel 1781 esce la prima edizione della \"Critica della ragion pura\", di Immanuel Kant. L'intenzione del filosofo \u00e8 di inserirsi nel dibattito sulla scienza e sui fondamenti della conoscenza, spostando l'indagine dall'ambito dell'oggetto (la natura, l'essere dell'ente) a quello del soggetto. Con la sua \"rivoluzione copernicana\" egli cerca di stabilire una differenza non pi\u00f9 discutibile tra ci\u00f2 che \u00e8 conoscibile (fenomeno) e ci\u00f2 che non lo \u00e8 (noumeno), ma pone in tal modo un problema che diventer\u00e0 la ragione determinante del successivo dibattito che si aprir\u00e0 in Germania.\nSeparando la funzione teoretica della filosofia da quella pratica (o etica), egli dava infatti l'impressione di affrontare la questione senza la dovuta profondit\u00e0, un elemento, questo, che devia l'attenzione dei critici e dei lettori verso esiti completamente diversi da quelli che Kant aveva immaginato. Il problema diventa infatti quello della natura \"ingiustificabile\" della \"cosa in s\u00e9\", e di come superare la dicotomia kantiana tra intelletto ed esperienza, cio\u00e8 in definitiva tra soggetto e oggetto.\nNel 1787 Friedrich H. Jacobi avanza le sue obiezioni sull'inconoscibilit\u00e0 del noumeno pubblicando \"David Hume sulla fede\". Contemporaneamente Kant fa uscire una seconda edizione, riveduta e corretta, della \"Critica\", proprio allo scopo di chiarire le difficolt\u00e0 di interpretazione sorte attorno al noumeno e all'ipotesi dell'intuizione pura. Sempre nell'87 esce anche la \"Critica della ragion pratica\", nella quale Kant distingue nettamente la filosofia pratica da quella teoretica: mentre la prima sa attingere all'Assoluto, perch\u00e9 obbedisce soltanto alle leggi che la ragione scopre dentro di s\u00e9, sul piano conoscitivo il soggetto \u00e8 vincolato dai limiti fenomenici che, in quanto dotato di sensi, egli costruisce sull'oggetto.\nNel 1789 Karl Leonhard Reinhold scrive il \"Saggio su una nuova teoria della facolt\u00e0 umana della rappresentazione\"; con quest'opera l'autore, che si considera un fedele seguace di Kant, cerca di unificare fenomeno e noumeno, vedendoli non pi\u00f9 come i termini opposti di una contraddizione, ma originati dalla stessa attivit\u00e0 unificatrice del soggetto. Secondo Reinhold cio\u00e8, la cosa in s\u00e9 non \u00e8 qualcosa di esterno al soggetto, ma un puro concetto (limite) appartenente alla sua stessa rappresentazione. Con quest'operazione Reinhold indirizza decisamente il dibattito verso il problema dell'assoluto che non verr\u00e0 pi\u00f9 abbandonato.\nNel 1790, mentre Salomon Maimon, con le sue \"Ricerche sulla filosofia trascendentale\", compie il passo decisivo per inglobare il noumeno tra i fattori della coscienza, esce la \"Critica del giudizio\", ultima delle tre opere massime di Kant, che nel dibattito in corso affianca al concetto di assoluto quello di libert\u00e0: questa infatti, secondo Kant, si ha perch\u00e9 il soggetto, formulando i propri giudizi estetici, non \u00e8 pi\u00f9 sottoposto alla necessit\u00e0 delle leggi conoscitive di causa-effetto, ma \u00e8 libero nel formulare i propri legami associativi, e vive perci\u00f2 la dimensione dell'assoluto che era preclusa invece alla pura ragione.\nNel 1792 Gottlob Ernst Schulze, col suo pamphlet intitolato \"Enesidemo\", faceva virare le teorie kantiane su posizioni scettiche. Proprio per rispondere alle obiezioni di Schulze e difendere le ragioni del criticismo, Fichte elabora, tra il '93 e il '97, i fondamenti della sua \"Dottrina della scienza\", opera con cui si gettano le basi definitive dell'idealismo. In questo percorso, che rappresenta solo la prima fase del dibattito, l'assoluto, che appariva in Kant come il limite invalicabile dalla conoscenza umana, viene a coincidere con la coscienza stessa, trasformato nell'atto trascendentale di auto-formazione del soggetto: questi non \u00e8 pi\u00f9 limitato da un noumeno esterno, ma da un limite interno che egli si pone inconsciamente. La contrapposizione tra soggetto e oggetto viene cos\u00ec ricondotta a un principio unitario: l'Io \"assoluto\". \u00c8 assoluto perch\u00e9 illimitato, ma ad esso tuttavia si accede sempre per via etica, con un atto di libert\u00e0, perch\u00e9 sul piano conoscitivo permane la contrapposizione io/non-io.\nLa comparsa di \"Idee per una filosofia della natura\" di Schelling - siamo ancora nel '97, a soli 14 anni dai \"Prolegomeni ad ogni metafisica futura\" di Kant - sposta ulteriormente l'orizzonte tematico del criticismo, coinvolgendo nello scenario le figure maggiori della cultura romantica tedesca, tra le quali Schiller, Goethe, H\u00f6lderlin. Oltre a ci\u00f2, molto, se non moltissimo, contarono nella stagione schellinghiana le ricerche naturalistiche di scienziati e medici gravitanti attorno alle nuove frontiere della fisica e della chimica (le scoperte legate al magnetismo e alla funzione dell'ossigeno), e, appunto, l'impegno intellettuale di uno scrittore come Goethe attorno al nuovo filone della \"Filosofia della natura\". Schelling obietta che l'Io fichtiano, pur essendo assoluto e illimitato, aveva bisogno di restare vincolato al non-io, dal momento che un soggetto pu\u00f2 esistere solo in rapporto a un oggetto. Cos\u00ec egli pone a principio della sua filosofia un Assoluto nel quale il soggetto e l'oggetto siano due poli con pari dignit\u00e0; esso \u00e8 l'unione immediata di Spirito e Natura. Con Schelling la ricerca kantiana di un principio unitario si espande cos\u00ec fino al limite estremo di un idealismo spinoziano di impronta panteistica, di cui sono elementi centrali l'arte e la religione.\nCon Hegel la conversazione raggiunge il suo punto pi\u00f9 alto ma anche storicamente definitivo: il compito che egli si assume \u00e8 infatti quello di sanare le contraddizioni intrinseche all'atteggiamento stesso del criticismo e dell'idealismo, dovute a suo dire alla loro incapacit\u00e0 di spiegare perch\u00e9 mai l'Assoluto dovesse polarizzarsi in una dualit\u00e0, soggetto e oggetto, l'uno contrapposto all'altro. Ci\u00f2 riesce ad Hegel facendo rientrare la filosofia nella Storia, facendone l'esito della vita reale, e non l'antagonista, a prezzo per\u00f2 dell'abbandono della logica formale di non-contraddizione che aveva guidato il pensiero filosofico sin dai tempi di Parmenide e Aristotele. Con la sua rappresentazione dell'assoluto che trova la conciliazione tra gli opposti nella loro lotta e reciproca contesa, anzich\u00e9 in principi posti acriticamente \"a priori\", Hegel pone fine definitivamente a quella separazione tra soggetto e oggetto che era stata la croce di tutta la filosofia post-kantiana. In questo senso, l'itinerario testuale di Hegel \u00e8 quasi il segno esteriore di quell'unit\u00e0 di cui il suo pensiero vuol essere la pi\u00f9 alta rappresentazione: dal primo saggio sulla \"Differenza tra il sistema filosofico di Fichte e quello di Schelling\", passando per la \"Fenomenologia dello spirito\", la \"Scienza della logica\" e l\"Enciclopedia delle scienze filosofiche\", l'opera hegeliana si pone come la completa e sistematica rappresentazione ideale della realt\u00e0 - ovvero dell'assoluto.\nLe critiche all'hegelismo.\nLa soluzione hegeliana dar\u00e0 tuttavia adito a numerose critiche da parte dei suoi contemporanei: secondo Schelling, ad esempio, il pensiero pu\u00f2 stabilire soltanto le condizioni \"negative\" o necessarie (ma non sufficienti) perch\u00e9 qualcosa esista; la realt\u00e0 effettiva e assoluta, invece, non pu\u00f2 essere creata, determinata dal pensiero logico, perch\u00e9 nasce da una volont\u00e0 libera e irriducibile alla mera necessit\u00e0 razionale. Le condizioni \"positive\" che rendono possibile l'esistenza scaturiscono infatti da un atto incondizionato e appunto assoluto che in quanto tale \u00e8 al di sopra di ogni spiegazione dialettica, mentre Hegel intendeva fare dell'Assoluto proprio il risultato di una mediazione logica, che giungerebbe a consapevolezza di s\u00e9 solo a conclusione del processo dialettico.\nDi diverso tenore le critiche di Marx, che pur contestando l'astrattezza dell'Assoluto di Hegel, apprezzava per\u00f2 l'idea della lotta come conciliazione delle controversie sociali, preferendola a quella concordia tra gli opposti postulata acriticamente a suo dire dalle dottrine teologico-filosofiche prima di lui succedutesi. Marx quindi sostitu\u00ec semplicemente l'Assoluto hegeliano con la Storia, facendo di quest'ultima l'esito dello scontro tra classi contrapposte.\nTale impostazione di pensiero fu invece criticata, su altri versanti, da filosofi rivolti maggiormente a tematiche esistenziali, come Schopenhauer, o Kierkegaard, agli occhi dei quali la dottrina hegeliana appariva come la vana pretesa di comprendere razionalmente ci\u00f2 che per natura pu\u00f2 essere conosciuto solo ponendosi al di l\u00e0 della ragione stessa: quel che Hegel aveva creduto di trovare era in realt\u00e0 una sorta di \u00abrelativo\u00bb mascherato da assoluto, non un \u00abintero\u00bb ma soltanto la prevaricazione di una sua parte sull'altra.\nL'Assoluto nelle religioni orientali.\nIl professor Toshihiko Izutsu ha individuato nel buddismo il termine equivalente a quello occidentale di \u00abAssoluto\u00bb nel sanscrito \"tath\u0101t\u0101\" (letteralmente \"il fatto di essere cos\u00ec\"), nel cinese \"ch\u0113n ju\" (\"veramente cos\u00ec\"), nel giapponese \"shin-nyo\", mentre nell'Islam \u00e8 \"haqq\".\nSecondo la filosofia islamica del \"Wa\u1e25dat al-Wuj\u016bd\" (Unit\u00e0 dell'Essenza), l'Assoluto si presenta sotto due aspetti opposti, il \"b\u0101tin\" o interno e lo \"z\u0101hir\" o esterno. Il primo \u00e8 inconoscibile, il secondo \u00e8 quello manifesto."}
{"id": "41159", "revid": "1543377", "url": "https://it.wikipedia.org/wiki?curid=41159", "title": "Charles Bukowski", "text": "Ha scritto sei romanzi, centinaia di racconti e migliaia di poesie, per un totale di oltre sessanta libri.\nIl contenuto di questi tratta della sua vita, caratterizzata da un rapporto morboso con l'alcol, da frequenti esperienze sessuali (descritte in maniera realistica e senza troppi eufemismi) e da rapporti tempestosi con le persone. La corrente letteraria a cui spesso viene associato \u00e8 quella del realismo sporco.\nBiografia.\nOrigini tedesche della famiglia.\nHenry Charles Bukowski Jr. nacque ad Andernach, in Germania, con il nome di Heinrich Karl Bukowski da padre statunitense di origini polacche e tedesche, sergente della Third United States Army, Henry Bukowski, e da madre tedesca, Katharina Fett. \nIl nonno paterno Leonard emigr\u00f2 negli Stati Uniti dalla Germania negli anni ottanta del XIX secolo. A Cleveland, Leonard conobbe Emilie Krausse emigrante da Danzica, all'epoca parte della Prussia. Si sposarono a Pasadena. Leonard lavor\u00f2 come carpentiere, fondando pi\u00f9 tardi una sua azienda. La coppia ebbe quattro figli, compreso Henry, il padre di Charles Bukowski.\nI genitori di Bukowski si conobbero in Germania, dove il padre svolgeva il servizio militare, dopo la fine della Prima guerra mondiale. Ma l'economia tedesca era al collasso, a causa della guerra persa, e cos\u00ec la famiglia si trasfer\u00ec negli Stati Uniti nel 1923, stabilendosi a Baltimora, nel Maryland.\nGli anni giovanili.\nPer sembrare pi\u00f9 americani, i genitori cominciarono a chiamarlo Henry. Dopo aver risparmiato un po', la famiglia si trasfer\u00ec nella periferia di Los Angeles nel 1930, dove viveva la famiglia del padre.\nDurante la sua infanzia, suo padre fu spesso disoccupato (erano gli anni della Grande depressione) e, secondo Bukowski, molto violento. Fu anche soggetto alla discriminazione dei figli dei vicini, che lo prendevano in giro per il forte accento e i vestiti tedeschi \"da femminucce\" che i suoi genitori insistevano indossasse. Durante l'infanzia soffr\u00ec di timidezza e solitudine, in seguito aggravate da una forma grave di acne, a causa della quale dovette anche sottoporsi a dolorose cure.\nIn una video intervista a Silvia Bizio disse che la sua infanzia fu un film horror, che dai sei agli undici anni \u00e8 stato picchiato dal padre tre volte alla settimana con una cinghia da rasoio. \nA tredici-quattordici anni bevve per la prima volta il vino, grazie al suo amico William \u201cBaldy\u201d Mullinax (chiamato nei libri Eli LaCrosse), figlio di un chirurgo alcolista. \u201cQuesto mi aiuter\u00e0 per tanto tempo\u201d, scrisse in seguito, descrivendo l'inizio del suo amore a vita con l'alcol.\nDopo essersi diplomato alla Los Angeles High School, frequent\u00f2 il L.A. City College (universit\u00e0) per due anni, seguendo corsi di arte, giornalismo e letteratura. Durante quegli anni si associ\u00f2 brevemente con un gruppo di nazisti, il German-American Bund (\"Amerikadeutscher Volksbund\"), che prese poi in giro in \"Panino al prosciutto\". Per un po' frequent\u00f2 anche gruppi di estrema sinistra.\nNella poesia \"Cosa penseranno i vicini\" viene sfatata per l'ennesima volta una delle svariate leggende che gli furono attribuite nel corso degli anni, quella di essersi schierato con le frange estremiste di destra: \"non ero schierato con nessun gruppo o ideologia. in realt\u00e0 nell'insieme l'idea della vita e della gente mi ripugnava ma era pi\u00f9 facile scroccare da bere a quelli di destra che alle vecchie nei bar\"\nIl 22 luglio 1944, con la seconda guerra mondiale che ancora infuriava, fu arrestato dagli agenti dell'FBI a Filadelfia, in Pennsylvania (dove viveva in quel periodo), con l'accusa di renitenza alla leva e fu tenuto per diciassette giorni in prigione, per non aver dichiarato i suoi spostamenti all'esercito. Sedici giorni dopo non super\u00f2 un esame fisico-psicologico e fu dichiarato non adatto al servizio militare. In futuro parteciper\u00e0 ad alcune campagne pacifiste, ma sar\u00e0 sostanzialmente disinteressato dalla politica: \u00abLa differenza tra dittatura e democrazia \u00e8 che in democrazia prima si vota e poi si prendono ordini, in dittatura non dobbiamo sprecare il nostro tempo andando a votare.\u00bb\nPrimi scritti.\nA 24 anni (1944), il racconto \"Aftermath of a Lengthy Rejection Slip\" fu pubblicato sulla rivista \"Story\". Due anni dopo, un altro racconto, \"20 Tanks From Kasseldown\" usc\u00ec su una raccolta di \"Portfolio III\". Non riuscendo per\u00f2 a sfondare nel mondo letterario, Bukowski si rassegn\u00f2 e smise di scrivere per un decennio, un periodo che lui ha chiamato \u201cuna sbronza di dieci anni\u201d. Questi \u201canni buttati\u201d formarono per\u00f2 le basi di tutto quello che scrisse in seguito, che \u00e8 largamente autobiografico, sebbene la verit\u00e0 dei suoi resoconti sia stata frequentemente messa in discussione (lui stesso ammette di mescolare realt\u00e0 e immaginazione).\nDurante una parte di questo periodo continu\u00f2 a vivere a Los Angeles, ma vagabond\u00f2 anche per tutti gli USA, lavorando sporadicamente e vivendo in pensioni economiche. Nei primi anni cinquanta ottenne un lavoro a Los Angeles come postino, per le poste degli Stati Uniti, ma si dimise dopo meno di tre anni.\nNel 1955, dopo aver bevuto molto con la compagna Jane, fu ricoverato in ospedale per un'ulcera perforante, che gli fu quasi fatale. Si salv\u00f2 grazie alle trasfusioni di sangue, donato dal padre. Quando lasci\u00f2 l'ospedale, cominci\u00f2 a scrivere poesie.\nNel 1957 decise di sposare una poetessa di una citt\u00e0 della provincia texana, Barbara Frye, senza averla mai vista, ma i due divorziarono nel 1959. Barbara dirigeva la rivista \"Harlequin\", sulla quale erano state pubblicate delle poesie di Bukowski. Lei disse che la loro separazione non ebbe niente a che fare con la letteratura, per\u00f2 lei dubit\u00f2 spesso della sua abilit\u00e0 di poeta. In seguito al divorzio, Bukowski ricominci\u00f2 a bere e a scrivere poesie.\nGli anni sessanta.\nNel 1960 era ritornato all'ufficio postale a Los Angeles, dove continu\u00f2 a lavorare come impiegato archivista per oltre dieci anni. Nel 1962 fu traumatizzato dalla morte di Jane Cooney Baker, il suo primo vero amore. Bukowski sfog\u00f2 il suo lutto e la sua devastazione in una potente serie di poesie e racconti che piangevano la sua morte. Jane \u00e8 considerata il pi\u00f9 grande amore della sua vita e la pi\u00f9 importante tra le Muse che ispirarono la sua scrittura: ne sono convinti i biografi Jory Sherman, Souness, Brewer e Harrison.\nNel 1964 Frances Smith, la sua nuova convivente, partor\u00ec l'unica figlia di Bukowski, Marina Louise. Lui per\u00f2 screditava Frances con frasi pesanti: \"hippy dai capelli bianchi\" (\"white-haired hippy\"), \"lavoro malfatto\" (\"shack-job\") e \"vecchia sdentata\" (\"old snaggle-tooth\").\nJon e Louise Webb, adesso riconosciuti come giganti del movimento della piccola editoria del dopoguerra, pubblicavano \"The Outsider literary magazine\". Sotto il marchio Loujon Press, fecero uscire \"It Catches My Heart In Its Hands\" (1963) e \"Crucifix in a Deathhand\" (1965). La prima raccolta di racconti di Bukowski fu un libretto stampato in 500 copie nel 1965 intitolato \"Confessions of a Man Insane Enough to Live with Beasts\" (\"Confessioni di un uomo folle abbastanza per vivere con le Bestie\"), seguito nel 1966 da \"All the Assholes in the World and Mine\" (\"Tutti gli stronzi del mondo e me\").\nAll'inizio del 1967, cominci\u00f2 a scrivere \"Notes of A Dirty Old Man\" (\"Taccuino di un vecchio porco\"), pubblicandolo a puntate sull\"'Open City\" di Los Angeles, un giornale underground. Quando fu chiuso nel 1969, i racconti continuarono a uscire sul \"Los Angeles Free Press\", e sul \"NOLA Express\" di New Orleans, Louisiana.\nSempre nel 1969 lo stesso Bukowski si dedic\u00f2 a una propria rivista letteraria (intitolata \"Laugh Literary and Man the Humping Guns\"), ma senza successo.\nGli anni Black Sparrow.\nNel 1969 accett\u00f2 un'offerta dall'editore della Black Sparrow, John Martin: 100$ al mese per tutta la vita. Decise perci\u00f2 di lasciare il lavoro alle poste per dedicarsi alla scrittura a tempo pieno. Aveva quarantanove anni. Come spieg\u00f2 in una lettera di quel periodo: \u00abAvevo solo due alternative \u2013 restare all'ufficio postale e impazzire... o andarmene e giocare a fare lo scrittore e morire di fame. Decisi di morire di fame\u00bb. Meno di un mese dopo fin\u00ec il suo primo romanzo autobiografico, \"Post Office\", che lo rese celebre. Come forma di rispetto per la fiducia in uno scrittore relativamente sconosciuto, Bukowski pubblic\u00f2 quasi tutti i suoi lavori successivi con la Black Sparrow.\nGrazie alla fama crescente cominci\u00f2 a imbarcarsi in una serie di storie di una notte e di relazioni. Quelle pi\u00f9 importanti furono con Linda King, poetessa e scultrice, Liza Willams, manager degli studi di registrazione, e \"Tammie\", madre single dai capelli rossi. Tutte queste storie fornirono materiale per i suoi racconti e le poesie. Un'altra importante relazione fu con \u201cTanya\u201d, descritta in \"Donne\" (\"Women\") come un'amica di penna. Nell'autunno del 1977 conosce J\u00f6rg Fauser, rappresentante della beat generation tedesca, con il quale stringe amicizia e al quale dedicher\u00e0, dopo la sua morte, il poemetto Joe, del 1988\nNel 1976 incontr\u00f2 Linda Lee Beighle, proprietaria di un ristorante di cibo salutare, aspirante attrice e devota di Meher Baba, leader di una setta indiana. Due anni dopo si trasfer\u00ec dalla zona dell'East Hollywood, dove aveva vissuto per la maggior parte della vita, alla comunit\u00e0 rurale di San Pedro, il distretto pi\u00f9 a sud di Los Angeles. Linda lo segu\u00ec e vissero insieme a intermittenza per pi\u00f9 di due anni, perch\u00e9 lui a volte si stancava della relazione e la metteva alla porta.\nDopo una serie di scioperi della fame e preghiere disperate ci ripens\u00f2 e la riprese con s\u00e9. Linda \u00e8 chiamata Sara nei romanzi \"Donne\" e \"Hollywood, Hollywood!\" (\"Hollywood\"). Bukowski, scrivendo di lei, dice che gli ha regalato altri dieci anni di vita (perch\u00e9 l'ha obbligato a bere un po' meno e solo vino). In seguito furono sposati da Manly Palmer Hall, autore e mistico canadese, nel 1985.\nMorte.\nNel 1988 si ammala di tubercolosi, ma continua a scrivere e pubblicare libri fino a quando, il 9 marzo 1994, all'et\u00e0 di 73 anni, muore stroncato da una leucemia fulminante, a San Pedro, poco dopo aver completato il suo ultimo romanzo, \"Pulp\". I funerali furono officiati da monaci buddisti, alla cui disciplina spirituale si era avvicinato negli ultimi anni. Un resoconto della cerimonia pu\u00f2 essere trovato nel libro di Gerald Locklin, \"Charles Bukowski: A Sure Bet\".\nLa sua lapide recita: \"Henry Charles Bukowski - Hank - Don't Try - 1920-1994\", e sotto appare l'incisione raffigurante un pugile. La scritta \"Don't Try\" (Non provare) \u00e8 una frase che usa in una delle sue poesie, consigliando gli aspiranti scrittori e poeti riguardo l'ispirazione e la creativit\u00e0. Bukowski spiega la frase in una lettera del 1963:\nL'opera.\nBukowski pubblic\u00f2 numerosissimi scritti in piccole riviste letterarie e con piccoli editori, dai primi anni quaranta fino ai primi anni novanta. In seguito la Black Sparrow Press (ora HarperCollins/ECCO) ripubblic\u00f2 tutto in volume.\nBukowski riconosce l'influenza sulla sua scrittura di John Fante, James Thurber, Louis-Ferdinand C\u00e9line, Anton \u010cechov, Franz Kafka, Knut Hamsun, Henry Miller, Robinson Jeffers, F\u00ebdor Dostoevskij, David Herbert Lawrence, J.D. Salinger, Antonin Artaud ed Edward Estlin Cummings.\nComplesso il suo rapporto con la scrittura di Ernest Hemingway, per la quale non ha mai nascosto la sua ammirazione. Ciononostante, in \"Donne\" il suo alter-ego Henry Chinaski fa un impietoso ritratto di Hemingway, definito: \"Troppo cupo, troppo serio. Un bravo scrittore, belle frasi. Ma per lui la vita era sempre guerra totale. Non si lasciava mai andare, non ballava mai\".\nIl suo nome \u00e8 stato spesso associato al movimento della Beat Generation a causa del suo stile informale e dell'atteggiamento anticonformista verso la letteratura, ma lui non si \u00e8 mai identificato come un \"Beat\".\nSpesso parl\u00f2 di Los Angeles come del suo soggetto preferito. In un'intervista del 1974 disse: \nUn critico ha descritto i suoi libri come \u201cuna pittura dettagliata di certe fantasie maschili considerate dei tab\u00f9: lo scapolo disinibito, solitario, antisociale, e totalmente libero\u201d. Tent\u00f2 di conformarsi a questa descrizione attraverso un comportamento da pazzo durante le sue poesie ed attraverso dei modi di fare scandalosi durante le feste.\nA partire dalla sua morte nel 1994, sono stati pubblicati molti articoli e libri sia sulla sua vita che sui suoi scritti. Il suo lavoro per\u00f2 ha ricevuto relativamente poca attenzione dai critici accademici. HarperCollins/ECCO ha continuato a pubblicare nuove raccolte delle sue poesie, prelevandole dalle migliaia di lavori pubblicati sulle piccole riviste letterarie. L'uscita del 2007, \"The People Look Like Flowers at Last\", conclude questo progetto: tutto ci\u00f2 che ha scritto Bukowski (e che non ha distrutto lui stesso, come ha raccontato a Fernanda Pivano), \u00e8 disponibile ora al grande pubblico. Bukowski stesso decise di pubblicare postume alcune di queste opere, un po' per giocare con la morte, com'era nel suo stile."}
{"id": "41160", "revid": "1656773", "url": "https://it.wikipedia.org/wiki?curid=41160", "title": "Giacomo Puccini", "text": "Le sue prime composizioni erano radicate nella tradizione dell'opera italiana del tardo XIX secolo. Tuttavia, successivamente, Puccini svilupp\u00f2 con successo il suo lavoro in una direzione personale, includendo alcuni temi propri del Verismo musicale, un certo gusto per l'esotismo e studiando l'opera di Richard Wagner sia sotto il profilo armonico che orchestrale e per l'uso della tecnica del \"leitmotiv\". Ricevette la formazione musicale presso il conservatorio di Milano, sotto la guida di maestri come Antonio Bazzini e Amilcare Ponchielli, dove fece amicizia con Pietro Mascagni.\nLe opere pi\u00f9 famose di Puccini, considerate di repertorio per i maggiori teatri del mondo, sono \"La boh\u00e8me\" (1896), \"Tosca\" (1900), \"Madama Butterfly\" (1903) e \"Turandot\" (1926). Quest'ultima non fu completata perch\u00e9 il compositore si spense, stroncato da un tumore alla gola poco prima di terminare le ultime pagine (Puccini era un forte fumatore). L'opera fu poi completata con finali diversi: quello di Franco Alfano (il primo, coevo alla prima assoluta ed ancor oggi pi\u00f9 eseguito); successivamente nel XXI secolo per opera di Luciano Berio, abbastanza rappresentato. Non mancano altre proposte e studi di nuovi completamenti.\nBiografia.\nLa prima formazione.\nNacque a Lucca il 22 dicembre del 1858, sestogenito dei nove figli di Michele Puccini (Lucca, 27 novembre 1813 - ivi, 23 gennaio 1864) e di Albina Magi (Lucca, 2 novembre 1830 - ivi, 17 luglio 1884). Da quattro generazioni i Puccini erano maestri di cappella del Duomo di Lucca e fino al 1799 i loro antenati avevano lavorato per la prestigiosa Cappella Palatina della Repubblica di Lucca. Il padre di Giacomo era, gi\u00e0 dai tempi del Duca di Lucca Carlo Lodovico di Borbone, uno stimato professore di composizione presso l'Istituto Musicale Pacini. La morte del padre, avvenuta quando Giacomo aveva cinque anni, mise in condizioni di ristrettezze la famiglia. Il giovane musicista fu mandato a studiare presso lo zio materno, Fortunato Magi, che lo considerava un allievo non particolarmente dotato e soprattutto poco disciplinato (un \u00abfalento\u00bb, come giunse a definirlo, ossia un fannullone senza talento). In ogni caso, Magi introdusse Giacomo allo studio della tastiera e al canto corale.\nGiacomo inizialmente frequent\u00f2 il seminario di San Michele e successivamente quello della Cattedrale dove inizi\u00f2 lo studio dell'organo. I risultati scolastici non furono certo eccellenti, in particolare dimostra una profonda insofferenza per lo studio della matematica. Del Puccini studente si \u00e8 detto: \"entra in classe solo per consumare i pantaloni sulla sedia; non presta la minima attenzione a nessun argomento, e continua a tamburellare sul suo banco come fosse un pianoforte; non legge mai\". Terminati dopo cinque anni, uno in pi\u00f9 di quelli necessari, gli studi di base, si iscrisse all'Istituto Musicale di Lucca dove il padre era stato, come detto, insegnante. Ottenne ottimi risultati con il professor Carlo Angeloni, gi\u00e0 allievo di Michele Puccini, mostrando un talento destinato a pochi. A quattordici anni Giacomo pot\u00e9 gi\u00e0 cominciare a contribuire all'economia familiare suonando l'organo in varie chiese di Lucca e in particolare alla patriarcale di Mutigliano. Inoltre intrattiene suonando il pianoforte gli avventori del \"Caff\u00e8 Caselli\" situato sul corso principale cittadino.\nNel 1874 si prende in carico un allievo, Carlo della Nina, tuttavia non si dimostrer\u00e0 mai un buon insegnante. Dello stesso periodo si ha la prima composizione conosciuta attribuibile a Puccini, una lirica per mezzosoprano e pianoforte denominata \"A te\". Nel 1876 assiste al teatro Nuovo di Pisa l'allestimento di \"Aida\" di Giuseppe Verdi, un avvenimento che si dimostr\u00f2 decisivo per la sua futura carriera facendo convogliare i suoi interessi verso l'opera.\nA questo periodo risalgono le prime composizioni note e datate, tra cui spiccano una cantata (\"I figli d'Italia bella\", 1877) e un mottetto (\"Mottetto per San Paolino\", 1877). Nel 1879 scrisse un \"valzer\", oggi perso, per la banda cittadina. L'anno successivo, all'ottenimento del diploma presso l'Istituto Pacini, compose, come saggio finale, la \"Messa di gloria\" a quattro voci con orchestra, che, eseguita al Teatro Goldoni di Lucca, suscit\u00f2 l'entusiasmo della critica lucchese.\nIl conservatorio e gli esordi operistici.\nMilano, all'epoca, era la destinazione privilegiata per i musicisti alla ricerca di fortuna e proprio in quegli anni stava attraversando un'epoca di forte crescita, dopo essersi lasciata alle spalle la recessione che l'aveva colpita cos\u00ec duramente. Vista la predisposizione musicale del figlio, Albina Puccini tent\u00f2 con ogni forza di far ottenere a Giacomo una borsa di studio per frequentare il conservatorio meneghino. Dapprima tent\u00f2 ripetutamente con le autorit\u00e0 cittadine, ottenendo tuttavia un diniego probabilmente a causa delle magre casse pubbliche, anche se che fu a causa della sua gi\u00e0 cattiva reputazione di ragazzo irriverente. Non sconfitta, la preoccupata madre si rivolse alla duchessa Carafa che le consigli\u00f2 di rivolgersi alla regina Margherita per ottenere il finanziamento che talvolta i regnanti concedevano alle famiglie bisognose. Anche grazie all'intercessione della dama di compagnia della regina, marchesa Pallavicina, la richiesta venne accolta seppur parzialmente. Ci volle, infine, l'intervento del dottor Cer\u00f9, un amico di famiglia, che integr\u00f2 il sussidio reale affinch\u00e9 Giacomo potesse finalmente garantirsi il perfezionamento musicale.\nCos\u00ec, nel 1880, Puccini si trasfer\u00ec a Milano e inizi\u00f2 a frequentare il Conservatorio. Nei primi due anni il giovane compositore fu affidato agli insegnamenti di Antonio Bazzini. e, nonostante la sua applicazione, la sua produzione musicale fu assai scarsa se si fa eccezione di un \"quartetto di archi in re\", l'unica composizione che si possa assegnare a questo periodo con certezza. Nel novembre del 1881 Bazzini prese il posto del defunto direttore del conservatorio dovendo, quindi, abbandonare l'insegnamento. Puccini divent\u00f2 quindi alunno di Amilcare Ponchielli. il cui influsso si ritrover\u00e0 costantemente nei futuri lavori del compositore. Grazie, seppur indirettamente, al nuovo maestro, Giacomo fece conoscenza con Pietro Mascagni con cui porter\u00e0 avanti una sincera e duratura amicizia, nonostante i due caratteri opposti (riservato il primo, collerico e irrefrenabile il secondo) ma accomunati dai gusti musicali ed in particolare per il comune apprezzamento dei lavori di Richard Wagner.\nDi questo ultimo biennio passato al conservatorio il principali lavori che possono essere citati furono un \"Preludio sinfonico\", eseguito il 15 luglio 1882 in occasione del concerto organizzato dal conservatorio per presentare i lavori degli studenti ed un \"Adagetto\" per orchestra datato l'8 giugno dell'anno successivo che sar\u00e0 il primo lavoro pucciniano ad essere pubblicato. Il 13 luglio 1883 avviene la prima assoluta del \"Capriccio sinfonico\", diretta da Franco Faccio, composta da Puccini come suo compito d'esame finale. E cos\u00ec termin\u00f2 la formazione al conservatorio del giovane musicista, che si diplom\u00f2 quello stesso anno con un punteggio di 163 su 200, sufficiente a ricevere anche la medaglia di bronzo. Ponchielli ricorder\u00e0 il suo celebre studente come uno dei suoi migliori studenti, anche se ebbe spesso a lamentarsi di una non proprio ferrea assiduit\u00e0 allo studio e alla composizione.\nNell'aprile 1883 partecip\u00f2 al concorso per opere di soggetto a scelta del concorrente in un atto indetto dall'editore musicale Sonzogno e pubblicizzato sulla rivista \"Il Teatro Illustrato\". Ponchielli present\u00f2 a Puccini il poeta scapigliato Ferdinando Fontana e tra i due vi fu subito intesa tanto che quest'ultimo si occuper\u00e0 di scrivere il libretto di \"Le Villi\". L'esito del concorso fu fortemente negativo, tanto che non venne nemmeno citato dalla commissione. Nonostante ci\u00f2 Fontana non si arrese e riusc\u00ec ad organizzare una rappresentazione privata in cui Puccini pot\u00e9 suonare le musiche dell'opera davanti, tra gli altri, a Arrigo Boito, Alfredo Catalani e Giovannina Lucca riscuotendo questa volta un vivo apprezzamento. Cos\u00ec il 31 maggio 1884 fu rappresentata al Teatro dal Verme di Milano sotto il patrocinio dell'editore Giulio Ricordi, concorrente di Sonzogno, dove ricevette un'accoglienza entusiastica sia dal pubblico che dalla critica.\nIl successo consent\u00ec a Puccini di stipulare un contratto con l'editore Casa Ricordi dando luogo ad una collaborazione che sarebbe continuata per tutta la vita del compositore. La felicit\u00e0 per il decollo della sua carriera dur\u00f2, tuttavia, ben poco tempo, infatti il 17 luglio dello stesso anno Puccini dovette piangere la morte della madre Albina: un duro colpo per l'artista.\nRincuorato dal vivo successo de \"Le Villi\"', Ricordi commission\u00f2, fortemente convinto dell'impellenza, una nuova opera al duo Puccini-Fontana: \"se io insisto, \u00e8 perch\u00e9 bisogna battere il ferro mentre \u00e8 caldo... \"et frapp\u00e9r l'imagination du public\"\", scrisse l'editore. Ci vollero ben quattro anni perch\u00e9 si completasse il l\"Edgar\", il cui libretto \u00e8 basato sull'opera \"La coupe et les l\u00e8vres\" di Alfred de Musset. Finalmente il lavoro and\u00f2 in scena, sotto la direzione di Franco Faccio, il 21 aprile 1889 al Teatro alla Scala di Milano raccogliendo, suo malgrado, solo un successo di stima mentre la risposta del pubblico si dimostr\u00f2 particolarmente fredda. Nei decenni successivi l'opera and\u00f2 incontro a radicali rimaneggiamenti senza tuttavia mai entrare in repertorio.\nNel frattempo, nel 1884, Puccini aveva cominciato una convivenza (destinata a durare, tra varie vicissitudini, tutta la vita) con Elvira Bonturi, moglie del droghiere lucchese Narciso Gemignani. Elvira port\u00f2 con s\u00e9 la figlia Fosca, e tra il 1886 e il 1887 la famiglia visse a Monza, in corso Milano 18, dove nacque l'unico figlio del compositore, Antonio detto Tonio, e dove Puccini lavor\u00f2 alla composizione dell\"Edgar\". Una lapide, posta sull'abitazione (ancora oggi esistente), ricorda l'illustre inquilino.\nChiatri, Torre del Lago e Uzzano.\nPuccini per\u00f2 non amava la vita in citt\u00e0, appassionato com'era di caccia e avendo indole essenzialmente solitaria. Quando, con \"Manon Lescaut\" ebbe il primo grande successo e vide aumentare le sue disponibilit\u00e0 economiche, pens\u00f2 quindi di tornare verso la terra natale e, acquistato un immobile sulle colline tra la citt\u00e0 di Lucca e la Versilia, ne fece un elegante villino che consider\u00f2 per qualche tempo luogo ideale per vivere e lavorare. Purtroppo la compagna Elvira mal sopportava il fatto che per raggiungere la citt\u00e0 si doveva andare a piedi o a dorso d'asino, fu quindi giocoforza per Puccini spostarsi da Chiatri verso il sottostante Lago di Massaciuccoli.\nNel 1891 Puccini si trasfer\u00ec dunque a Torre del Lago (ora Torre del Lago Puccini, frazione di Viareggio): Ne amava il mondo rustico, la solitudine e lo considerava il posto ideale per coltivare la sua passione per la caccia e per gli incontri, anche goliardici, tra artisti. Di Torre del Lago il maestro fece il suo rifugio, prima in una vecchia casa affittata, poi facendosi costruire la villa che and\u00f2 ad abitare nel 1900. Puccini la descrive cos\u00ec:\nIl maestro la amava a tal punto, da non riuscire a distaccarvisi per troppo tempo, e affermare di essere \u00abaffetto da torrelagh\u00ecte acuta\u00bb. Un amore che i suoi familiari rispetteranno anche dopo la sua morte, seppellendolo nella cappella della villa. Qui furono composte, almeno in parte, tutte le sue opere di maggior successo, tranne \"Turandot\".\nUzzano e Pescia.\nUzzano ha ospitato per alcuni mesi il compositore che proprio qui compone il secondo e il terzo atto della \"Boh\u00e8me\". Nella primavera del 1895 scrive pi\u00f9 volte da Milano alla sorella Ramelde e al cognato Raffaello Franceschini, che vivono a Pescia, chiedendo loro di aiutarlo a trovare un luogo tranquillo dove poter portare avanti la stesura della suo nuova opera, tratta dal romanzo d'appendice \"Sc\u00e8nes de la vie de Boh\u00e8me\" di Henri Murger. Dopo varie ricerche, la sistemazione adatta viene individuata in villa Orsi Bertolini, sulle colline uzzanesi, in localit\u00e0 Castellaccio. Circondata da ulivi, cipressi e da un grande giardino con al centro una vasca dove Puccini s'immerge sovente, la villa del Castellaccio si rivela l'ambiente consono ad ispirargli il prosieguo del lavoro, come testimoniano le due scritte autografe che egli lascer\u00e0 su una parete: \"Finito il 2\u00b0 atto Boh\u00e8me 23-7-1895\" \"Finito il 3\u00b0 atto Boh\u00e8me 18-9-1895\". Prima di lasciare Uzzano, Puccini inizia anche il quarto atto. \nSuccessivamente il musicista continuer\u00e0 a frequentare la Valdinievole. A Pescia, grazie alla sorella Ramelde, frequentatrice di ambienti culturali, Puccini conosce personalit\u00e0 locali di spicco e coltiva la passione per la caccia, tanto che nel 1900 diventer\u00e0 presidente onorario della neonata Societ\u00e0 Venatoria di Valdinievole. A Montecatini, dove si reca regolarmente per sottoporsi alle cure termali, incontra musicisti, librettisti e letterati provenienti da tutta l'Italia e dall'estero. A Monsummano Terme stringe amicizia con Ferdinando Martini.\nIl successo: le collaborazioni con Illica e Giacosa.\nDopo il mezzo passo falso di \"Edgar\", Puccini rischi\u00f2 l'interruzione della collaborazione con la Ricordi se non fosse stato per la strenua difesa dello stesso Giulio Ricordi. Su consiglio di Fontana il compositore lucchese scelse il romanzo \"Histoire du chevalier Des Grieux et de Manon Lescaut\" di Antoine Fran\u00e7ois Pr\u00e9vost per la sua terza opera. Presentata, dopo una lunga e travagliata composizione, il primo febbraio 1893 al teatro Regio di Torino \"Manon Lescaut\" si dimostr\u00f2 un successo straordinario (la compagnia venne chiamata pi\u00f9 di trenta volte alla ribalta), forse il pi\u00f9 autentico della carriera di Puccini. L'opera segn\u00f2 inoltre l'inizio di una fruttuosa collaborazione con i librettisti Luigi Illica e Giuseppe Giacosa, il primo subentrato a Domenico Oliva nella fase finale della genesi, il secondo in un ruolo pi\u00f9 defilato.\nLa collaborazione con Illica e Giacosa fu certamente la pi\u00f9 produttiva della carriera artistica di Puccini. A Luigi Illica, drammaturgo e giornalista, spettava prevalentemente il compito di abbozzare una \u00abtela\u00bb (sorta di sceneggiatura) e definirla poco per volta, discutendola con Puccini, fino ad approdare alla stesura di un testo completo. A Giuseppe Giacosa, autore di commedie di successo e professore di letteratura, era riservato il delicatissimo lavoro di mettere in versi il testo, salvaguardando sia le ragioni letterarie sia quelle musicali, compito che svolgeva con grande pazienza e notevole sensibilit\u00e0 poetica. L'ultima parola spettava comunque a Puccini, al quale Giulio Ricordi aveva affibbiato il soprannome di \u00abDoge\u00bb, a indicare il predominio che esercitava all'interno di questo gruppo di lavoro. Lo stesso editore contribuiva personalmente alla creazione dei libretti, suggerendo soluzioni, talvolta persino scrivendo versi e soprattutto mediando tra i letterati e il musicista in occasione delle frequenti controversie dovute all'abitudine pucciniana di rivoluzionare a pi\u00f9 riprese il piano drammaturgico durante la genesi delle opere.\nIllica e Giacosa avrebbero scritto poi i libretti delle successive tre opere, le pi\u00f9 famose e rappresentate di tutto il teatro pucciniano. Non sappiamo con precisione quando inizi\u00f2 la seconda collaborazione dei tre, ma di certo nell'aprile del 1893 il compositore era al lavoro. Il nuovo libretto nasce, dunque, dal soggetto di \"Sc\u00e8nes de la vie de Boh\u00e8me\", un romanzo a puntate di Henri Murger. La realizzazione dell'opera richiese pi\u00f9 tempo di quello preventivato da Ricordi dovendo, Puccini, intervallare la scrittura ai suoi numerosi viaggi per le varie messe in scena di \"Manon Lescaut\", che lo portarono tra l'altro a Trento, Bologna, Napoli, Budapest, Londra... e le battute di caccia a Torre del Lago. Durante questo tempo, l'opera sub\u00ec sostanziali rimaneggiamenti, come testimoniano le numerose lettere intercorse tra Ricordi e gli autori in questi tormentati mesi di scrittura. Il primo quadro venne terminato l'8 giugno mentre il compositore si trovava a Milano, mentre il 19 del mese successivo port\u00f2 a termine l'orchestrazione del \"Quartiere Latino\", il secondo quadro. Scrisse il 2\u00b0 ed il 3\u00b0 atto della Boh\u00e8me nell'estate del 1895, durante il suo soggiorno presso la villa del Castellaccio, sita in comune di Uzzano (PT). L'opera venne conclusa alla fine di novembre mentre Puccini soggiornava a casa del conte Grottanelli a Torre del Lago, tuttavia i ritocchi conclusivi si protrassero fino al 10 dicembre. Tra i capolavori del panorama operistico tardoromantico, \"La boh\u00e8me\" \u00e8 un esempio di sintesi drammaturgica, strutturata in 4 quadri (\u00e8 indicativo l'uso di questo termine in luogo del tradizionale \"atti\") di fulminea rapidit\u00e0. La prima, tenutasi il 1\u00ba febbraio 1896, ricevette il favore di un pubblico entusiasta, un giudizio che per\u00f2 non venne pienamente condiviso dai critici che, seppur dimostrando di apprezzare l'opera, non si dimostrarono mai troppo soddisfatti.\nOrmai celebre e benestante, Puccini torn\u00f2 a coltivare l'idea di musicare \"La Tosca\" un dramma storico a tinte forti di Victorien Sardou. Tale pensata venne al compositore gi\u00e0 prima di \"Manon Lescaut\" grazie al suggerimento di Fontana che aveva avuto la possibilit\u00e0 di assistere alle rappresentazioni di \"La Tosca\" a Milano e a Torino. Puccini fu fin da subito entusiasta dell'idea di musicare il dramma tanto che scrisse a Ricordi che \"in questa Tosca vedo l'opera che ci vuole per me, non di proporzioni eccessive n\u00e9 come spettacolo decorativo n\u00e9 tale da dar luogo alla solita sovrabbondanza musicale\". Nonostante ci\u00f2, allora, il drammaturgo francese si dimostr\u00f2 riluttante nel consegnare il suo lavoro ad un compositore senza una solida reputazione. Ma ora, dopo \"La Boh\u00e9me\" le cose erano decisamente cambiate e i lavori per quella che sar\u00e0 \"Tosca\" poterono iniziare. Giacosa e Illica si misero subito al lavoro nonostante accusassero difficolt\u00e0 nel rendere un tale testo idoneo ad un'opera lirica. Puccini, invece, inizi\u00f2 ad entrare nel vivo del lavoro solo agli inizi del 1898. Il primo atto di \"Tosca\" fu composto, nel 1898, nella seicentesca Villa Mansi di Monsagrati, ove Puccini, ospite dell'antica famiglia patrizia, lavorava essenzialmente durante le fresche notti estive che caratterizzano quella localit\u00e0 della Val Freddana posta a una decina di chilometri da Lucca. Poco dopo, trovandosi a Parigi, su richiesta di Ricordi, si rec\u00f2 da Sardou per suonargli un'anteprima della musica fino ad allora composta dell'opera. Il lavoro continu\u00f2 senza sosta, se si fa eccezione per un viaggio a Roma per assistere alla prima di \"Iris\" dell'amico Mascagni e per la scrittura di \"Scossa elettrica\", una marcetta per pianoforte e la ninna-nanna \"E l'uccellino vola\", su testo di Renato Fucini. Il riscontro alla prima, messa in scena il 14 gennaio 1900, fu paragonabile a quello di \"Boheme\", ottimo (anche se inferiore alle aspettative) accoglimento da parte del pubblico ma alcune riserve sollevate dalla critica. Il musicologo Julian Budden scrisse: \"Tosca \u00e8 un'opera d'azione e in questo stanno sia la sua forza che i suoi limiti. Nessuno la proclamerebbe il capolavoro del compositore, le emozioni che provoca sono per lo pi\u00f9 ovvie, ma come trionfo di puro teatro rimarr\u00e0 ineguagliato fino alla Fanciulla del West...\"\nDopo il debutto di \"Tosca\", Puccini trascorse un periodo di scarsa attivit\u00e0 musicale in cui si dedic\u00f2 al completamento della sua residenza a Torre del Lago e ad assistere alle riprese della sua ultima opera. In occasione della prima al \"Covent Garden\" di Londra, il maestro si intrattenne nella capitale britannica ben sei settimane. Alla fine di marzo del 1902 iniziarono i lavori per \"Madama Butterfly\" (basata su un dramma di David Belasco) che sar\u00e0 la prima opera esotica di Puccini. Il maestro pass\u00f2 tutto il resto dell'anno a scriverne la musica ed in particolare a ricercare delle melodie originali giapponesi al fine di ricreare le atmosfere in cui l'opera \u00e8 ambientata. Frattanto, il 25 febbraio 1903, Puccini ebbe un incidente stradale; soccorsi gli occupanti del mezzo da un medico che abitava poco vicino, il compositore riport\u00f2 una frattura alla tibia e diverse contusioni che lo costrinsero a sopportare una lunga e penosa convalescenza di oltre quattro mesi. Rimessosi in sesto, a settembre part\u00ec con Elvira per Parigi per assister alle prove di \"Tosca\". Tornato in Italia, prosegu\u00ec con la musica di \"Madama Butterfly\" che concluse il 27 dicembre. Il 3 gennaio 1904 spos\u00f2 Elvira, dopo che ella era rimasta vedova nel marzo dell'anno precedente. Poco pi\u00f9 di un mese dopo, il 17 febbraio, finalmente \"Butterlfy\" pot\u00e9 esordire alla Scala dimostrandosi, tuttavia, un solenne fiasco, tanto che il compositore descrisse la reazione del pubblico come \"Un vero linciaggio!\". Dopo alcuni rimaneggiamenti, in particolare l'introduzione del celeberrimo coro a bocca chiusa, l'opera fu presentata il 28 maggio al Teatro Grande di Brescia, dove raccolse un successo pieno, destinato a durare fino a oggi.\nGli anni pi\u00f9 difficili.\nNel 1906 la morte di Giacosa, affetto da una grave forma di asma mise fine alla collaborazione a tre che aveva dato vita ai precedenti capolavori. I tentativi di collaborazione con il solo Illica furono tutti destinati a naufragare. Delle varie proposte del librettista un \"Notre Dame\" di Victor Hugo dest\u00f2 nel compositore un iniziale interesse di per\u00f2 breve durata, mentre una \"Maria Antonietta\", gi\u00e0 sottoposta all'attenzione di Puccini nel 1901, fu giudicata troppo complessa nonostante i successivi tentativi di riduzione.\nPuccini, per assistere ad una rassegna delle sue opere al Metropolitan Opera House di New York, il 9 gennaio 1907 part\u00ec insieme ad Elvira per gli Stati Uniti dove soggiorn\u00f2 per due mesi. Qui, dopo aver assistito ad una rappresentazione a Broadway ebbe l'ispirazione per un nuovo lavoro che doveva basarsi sul \"The Girl of the Golden West\", un western \"ante-litteram\", di David Belasco. complice della scelta, la passione di Puccini per l'esotismo (da cui era nata \"Butterfly\") che lo spingeva sempre pi\u00f9 a confrontarsi con il linguaggio e gli stili musicali legati ad altre tradizioni musicali.\nNel 1909 avvennero una tragedia e uno scandalo che colpirono profondamente il musicista: la domestica ventunenne Doria Manfredi, si suicid\u00f2 avvelenandosi. Doria, di povera famiglia, quando mor\u00ec il padre aveva 14 anni e Puccini, per aiutare la famiglia prese la ragazza in casa come cameriera. Crescendo, Doria si fece assai bella e crebbe l'antipatia di Elvira nei suoi confronti. Le liti tra i due coniugi erano continue, con Elvira che rimproverava il marito di prestare troppa attenzione alla ragazza. A causa delle maldicenze, la mattina del 23 gennaio 1909 la ragazza assunse delle pastiglie di sublimato corrosivo. Nonostante le cure mor\u00ec il 28 di gennaio. Il dramma aggrav\u00f2 ulteriormente i rapporti con la moglie ed ebbe pesanti strascichi giudiziari. Puccini fu veramente provato dalla vicenda, tanto che in una lettera all'amica Sybil Beddington scriver\u00e0: \"Non posso lavorare pi\u00f9! Sono cos\u00ec scoraggiato! Le mie notti sono orribili [...] ho sempre davanti agli occhi la visione di quella povera vittima, non posso levarmela dalla mente - \u00e8 un tormento continuo.\" Ma la crisi si manifest\u00f2 nell'enorme quantit\u00e0 di progetti abortiti, talvolta abbandonati a uno stadio di lavoro avanzato. Sin dagli ultimi anni dell'Ottocento Puccini tent\u00f2 anche, a pi\u00f9 riprese, di collaborare con Gabriele d'Annunzio, ma la distanza spirituale tra i due artisti si rivel\u00f2 incolmabile.\nDopo quasi un anno, in cambio di 12.000 lire, i legali del compositore convinsero i Manfredi a ritirare la causa contro Elvira, dopo che la sentenza di primo grado l'aveva condannata ad una pena detentiva. Messa cos\u00ec la parola fine alla tragedia, i Puccini tornarono a vivere insieme e Giacomo riprese l'orchestrazione de \"La fanciulla del West\" il cui libretto, nel frattempo, era stato affidato a Carlo Zangarini affiancato da Guelfo Civinini. La prima della nuova opera si ebbe il 10 dicembre 1910 a New York con Emmy Destinn ed Enrico Caruso nel cast, riscuotendo un chiaro trionfo testimoniato dalle quarantasette chiamate alla ribalta. Tuttavia, i critici non assecondarono il pubblico e, seppur non stroncandola, non la giudicarono comunque all'altezza di Puccini. Questa volta la critica ebbe ragione e infatti la diffusione dell'opera, che pur ricevette ottime accoglienze nelle successive rappresentazioni, and\u00f2 ben presto declinando, tanto che nemmeno in Italia far\u00e0 mai parte del repertorio principale.\nNell'ottobre del 1913, mentre era in viaggio tra Germania e Austria per promuovere \"La fanciulla\", Puccini fece conoscenza con gli impresari del Carltheater di Vienna che gli proposero di musicare un testo di Alfred Willne. Tuttavia, rientrato in Italia e ricevute le prime bozze, fu insoddisfatto dell'impianto drammatico tanto che nell'aprile dell'anno seguente lo stesso Willne gli sottopose un lavoro diverso, realizzato con l'aiuto di Heinz Reichert, pi\u00f9 congeniale con i gusti del musicista toscano. Convintosi questa volta della nuova stesura decise di trasformare \"Die Schwalbe\" (in italiano \"La rondine\") in una vera e propria opera affidandosi al commediografo Giuseppe Adami. Nel frattempo era scoppiata la prima guerra mondiale e l'Italia si era schierata nella triplice intesa contro l'Austria, un fatto che si ripercosse negativamente sul contratto tra Puccini e gli austriaci. Nonostante tutto, l'opera riusc\u00ec ad essere messa al Grand Th\u00e9\u00e2tre de Monte Carlo il 27 marzo 1917 sotto la direzione di Gino Marinuzzi. L'accoglienza risult\u00f2 nel complesso festosa. Tuttavia gi\u00e0 dall'anno successivo Puccini inizi\u00f2 ad apportargli importanti modifiche.\nIl \"Trittico\".\nL'eclettismo pucciniano, e insieme la sua incessante ricerca di soluzioni originali, trovarono piena attuazione nel cosiddetto \"Trittico\", ossia in tre opere di un atto da rappresentarsi nella stessa serata. Inizialmente, il compositore, aveva immaginato una rappresentazione con sole due opere fortemente contrastati per la trama: una comica e una tragica, e solo successivamente gli venne l'idea della triade.\nDopo aver contattato ancora una volta inutilmente Gabriele d'Annunzio, dovette cercare altrove gli autori dei libretti. Per la prima opera gli venne incontro Giuseppe Adami che gli propose \"Il tabarro\", tratto da \"La houppelande\" di Didier Gold. Messosi alla ricerca di un autore per gli altri due pezzi, Puccini lo trov\u00f2 in Giovacchino Forzano che mise a disposizione due opere di propria composizione. La prima fu una tragedia, \"Suor Angelica\", che fin da subito piacque molto al compositore tanto che per trovare l'ispirazione per la musica, il compositore si rec\u00f2 pi\u00f9 volte presso il convento di Vicopelago dove sua sorella Iginia era madre superiora. La triade si completava quindi del \"Gianni Schicchi\" per cui Forzano attinse da pochi versi del canto XXX dell\"Inferno\" di Dante Alighieri su cui poi costru\u00ec un intreccio con protagonista il falsario Gianni Schicchi de' Cavalcanti. Inizialmente Puccini accolse freddamente questo soggetto, dichiarando in una lettera: \"Ho tema che il fiorentinismo antico non mi vada e che non seduca tanto il pubblico del mondo\", tuttavia appena il testo venne elaborato meglio mut\u00f2 d'avviso. In ogni caso, il 14 settembre \"Suor Angelica\" era terminata cos\u00ec anche, il 20 aprile dell'anno successivo, \"Gianni Schicchi\".\nCompletato il \"Trittico\" vi fu la ricerca del teatro ove ospitare la prima, con non poche difficolt\u00e0 visto che erano giorni difficili per il morale degli italiani che avevano appena subito la sconfitta di Caporetto ed erano afflitti dall'influenza spagnola che uccise anche Tomaide, la sorella di Puccini. Sorprendentemente si ebbe risposta positiva dal \"Metropolitan\" di New York e cos\u00ec l'evento ebbe luogo il 14 dicembre 1918 a cui, tuttavia, il compositore non pot\u00e9 essere presente per i timori nell'affrontare una traversata atlantica in un periodo in cui vi potevano ancora essere mine inesplose nonostante il termine delle ostilit\u00e0. Fu invece presente alla prima italiana dell'11 gennaio 1919 al Teatro dell'Opera di Roma sotto la direzione di Gino Marinuzzi.\nDelle tre opere che compongono il \"Trittico\", \"Gianni Schicchi\" divenne subito popolare, mentre \"Il tabarro\", inizialmente giudicata inferiore, guadagn\u00f2 col tempo il pieno favore della critica. \"Suor Angelica\" fu invece la preferita dell'autore. Concepite per essere rappresentate in un'unica serata, oggi le singole opere che compongono il \"Trittico\" sono per lo pi\u00f9 messe in scena appaiate a opere di altri compositori.\n\"Turandot\", l'incompiuta e la morte.\nDal 1919 al 1922, lasciata Torre del Lago, perch\u00e9 era disturbato dall'apertura di un impianto per l'estrazione della torba, Puccini visse nel comune di Orbetello, nella Bassa Maremma, dove acquist\u00f2 sulla spiaggia della Tagliata una vecchia torre di avvistamento del tempo della dominazione spagnola, oggi detta Torre Puccini, in cui abit\u00f2 stabilmente. Nel febbraio 1919 venne insignito con il titolo di grande ufficiale dell'Ordine della Corona d'Italia.\nNello stesso anno ricevette dal sindaco di Roma Prospero Colonna la commissione per musicare un inno alla citt\u00e0 di Roma su versi del poeta Fausto Salvatori. La prima esecuzione venne programmata per il 21 aprile 1919, in occasione dell'anniversario della leggendaria fondazione della citt\u00e0. Tale evento doveva inizialmente tenersi presso Villa Borghese ma, prima a causa del maltempo poi per via di uno sciopero, il debutto dovette essere posticipato al primo giugno allo Stadio Nazionale per le gare ginniche nazionali dove ricevette un'accoglienza entusiastica da parte del pubblico.\nA Milano, durante un incontro con Giuseppe Adami, ricevette da Renato Simoni una copia della fiaba teatrale \"Turandot\" scritta dal drammaturgo settecentesco Carlo Gozzi. Il testo colp\u00ec subito il compositore che lo port\u00f2 con s\u00e9 nel viaggio seguente a Roma per una ripresa del \"Trittico\". Nonostante avesse fin da subito trovato difficolt\u00e0 nel musicarlo Puccini si dedic\u00f2 con fervore in questa nuova opera su cui, peraltro, si erano gi\u00e0 cimentati due musicisti italiani: Antonio Bazzini, con la sua \"Turanda\" di per\u00f2 gran scarso successo, e Ferruccio Busoni che la mise in scena a Zurigo nel 1917.\nTuttavia, la \"Turandot\" di Puccini niente ebbe a che spartire con quelle degli altri due suoi contemporanei. Essa \u00e8 l'unica opera pucciniana di ambientazione fantastica, la cui azione\u00a0\u2013 come si legge in partitura\u00a0\u2013 si svolge \u00abal tempo delle favole\u00bb. In quest'opera l'esotismo perde ogni carattere ornamentale o realistico per diventare forma stessa del dramma: la Cina diviene cos\u00ec una sorta di regno del sogno e dell\"'eros\" e l'opera abbonda di rimandi alla dimensione del sonno, nonch\u00e9 di apparizioni, fantasmi, voci e suoni provenienti dalla dimensione \"altra\" del fuori scena. Nell'intento di ricreare originali ambientazioni, gli venne in aiuto il barone Fassini Camossi, ex diplomatico in Cina e possessore di un carillon che suonava melodie cinesi di cui Puccini si serv\u00ec intensamente, in particolare nel musicare l'inno imperiale.\nPuccini si entusiasm\u00f2 subito al nuovo soggetto e al personaggio della principessa Turandot, algida e sanguinaria, ma fu assalito dai dubbi al momento di mettere in musica il finale, coronato da un insolito lieto fine, sul quale lavor\u00f2 un anno intero senza venirne a capo. Nel 1921 la composizione appare proseguire tra difficolt\u00e0, il 21 aprile scrive a Sybil \"mi pare di non avere pi\u00f9 fiducia in me, non trovo nulla di buono\" e momenti di ottimismo, ad Adami scrive il 30 aprile \"Turandot va bene avanti; mi par d'essere sulla via maestra.\" Di certo la stesura della partitura non segu\u00ec la cronologia della trama ma salt\u00f2 da una scena all'altra.\nLe difficolt\u00e0 si fecero sempre pi\u00f9 evidenti quando, in autunno, Puccini propose diverse modifiche ai librettisti, come quella di ridurre l'opera a soli due atti, ma gi\u00e0 nei primi mesi del 1922 si torn\u00f2 ai tre atti e venne deciso che il secondo sarebbe stato aperto dalle \"tre maschere\". Alla fine di giugno si riusc\u00ec a completare il libretto definitivo e il 20 agosto Puccini decise di partire per un viaggio in automobile attraverso Austria, Germania, Olanda, Foresta Nera e Svizzera.\nSuperate parzialmente le difficolt\u00e0, la composizione di \"Turandot\" proseguiva, seppur lentamente. Il 1923 fu l'anno di svolta: trasferitosi a Viareggio, Puccini lavor\u00f2 intensamente all'opera tanto che dopo poco si inizi\u00f2 gi\u00e0 a pensare a dove ospitare il debutto.\nNel frattempo, a met\u00e0 anno, il compositore, che era un fumatore accanito, ricevette la diagnosi di un tumore alla gola giudicato inoperabile. Da un'ulteriore visita presso un altro specialista, Puccini ricevette il consiglio di recarsi a Bruxelles dal professor Louis Ledoux dell'Institut du Radium della citt\u00e0 il quale avrebbe potuto tentare una cura con radio. Il 24 novembre 1924 il musicista si sottopose, quindi, ad un intervento chirurgico di ben tre ore, in anestesia locale, che consistette nell'applicazione, tramite tracheotomia, di sette aghi di platino irradiato, inseriti direttamente nel tumore e trattenuti da un collare. Nonostante l'intervento fosse stato giudicato pienamente riuscito e che i bollettini medici si esprimessero in toni positivi, Puccini mor\u00ec alle 11.30 del 29 novembre all'et\u00e0 di 65 anni a seguito di una emorragia interna.\nLa messa funebre si tenne nella chiesa Royale Sainte-Marie a Bruxelles e subito dopo la salma fu portata in treno a Milano per la cerimonia ufficiale che si tenne nel Duomo di Milano il 3 dicembre. In tale occasione, Toscanini condusse l'Orchestra del Teatro alla Scala nell'esecuzione del \"requiem\" tratto da \"Edgar\". Inizialmente il corpo di Puccini venne deposto nella cappella privata della famiglia Toscanini, ma due anni pi\u00f9 tardi venne traslata, su suggerimento di Elvira, nella cappella della villa di Torre del Lago, dove venne sepolta anch'essa.\nLe ultime due scene di \"Turandot\", di cui non rimaneva che un abbozzo musicale discontinuo, furono completate da Franco Alfano sotto la supervisione di Arturo Toscanini; ma la sera della prima rappresentazione lo stesso Toscanini interruppe l'esecuzione sull'ultima nota della partitura pucciniana, ossia dopo il corteo funebre che segue la morte di Li\u00f9.\nPersonalit\u00e0 artistica.\nFigura di punta del mondo operistico italiano a cavallo tra Ottocento e Novecento, Giacomo Puccini si accost\u00f2 proprio alle due tendenze dominanti: quella verista prima (nel 1895 aveva cominciato a lavorare a una riduzione operistica de \"La lupa\" di Verga, abbandonandola dopo pochi mesi), quella dannunziana poi:\nAltrettanto arduo \u00e8 collocare la sua personalit\u00e0 artistica nel panorama internazionale, in quanto la sua musica, pur nell'incessante evoluzione stilistica, non presenta l'esplicita tensione innovativa di molti dei maggiori compositori europei del tempo.\nPuccini d'altronde si dedic\u00f2 in modo pressoch\u00e9 esclusivo alla musica teatrale e, al contrario dei maestri dell'avanguardia novecentesca, scrisse sempre pensando al pubblico, curando personalmente gli allestimenti e seguendo le sue opere in giro per il mondo. Se diede alla luce soltanto dodici opere (comprese le tre in un atto che compongono il \"Trittico\") fu per mettere a punto organismi teatrali assolutamente impeccabili, tali da consentire ai suoi lavori di affermarsi stabilmente nei repertori dei teatri lirici di tutto il mondo. Interesse, variet\u00e0, rapidit\u00e0, sintesi e profondit\u00e0 psicologica, abbondanza di trovate sceniche sono i fondamentali ingredienti del suo teatro. Il pubblico, bench\u00e9 talvolta disorientato dalle novit\u00e0 contenute in ciascuna opera, alla fine si schier\u00f2 sempre dalla sua parte; al contrario, la critica musicale, in particolare quella italiana, guard\u00f2 molto a lungo a Puccini con sospetto o addirittura con ostilit\u00e0.\nSpecie a partire dal secondo decennio del Novecento, la sua figura fu il bersaglio favorito degli attacchi dei giovani compositori della Generazione dell'Ottanta, capitanati da uno studioso di musica antica, Fausto Torrefranca, che nel 1912 pubblic\u00f2 un libello polemico di straordinaria violenza, intitolato \"Giacomo Puccini e l'opera internazionale\". In questo libriccino l'opera di Puccini \u00e8 descritta come l'estrema, spregevole, cinica e \u00abcommerciale\u00bb espressione di quello stato di corruzione nel quale la cultura musicale italiana, abbandonata la strada maestra della musica strumentale a favore del melodramma, verserebbe ormai da secoli. Il presupposto ideologico che alimenta la tesi \u00e8 d'impronta nazionalistica:\n\u00c8 curioso rileggere le parole di Torrefranca alla luce della rivalutazione critica cui la figura di Puccini \u00e8 andata incontro negli ultimi decenni del Novecento, nonch\u00e9 dell'ammirazione disinteressata che manifestarono per essa i maggiori compositori europei del suo tempo: da Berg a Janacek, da Stravinskij a Sch\u00f6nberg, da Ravel a Webern. Nel suo attacco astioso, gravato da pregiudiziali ideologiche, Torrefranca riusc\u00ec tuttavia a cogliere alcuni aspetti-chiave della personalit\u00e0 artistica di Puccini; a partire dalla tesi centrale della dimensione \u00abinternazionale\u00bb del suo teatro musicale. La rivalutazione critica di Puccini, a sua volta internazionale in quanto avviata da studiosi quali il francese Ren\u00e9 Leibowitz e l'austriaco Mosco Carner, ha fondato i suoi argomenti pi\u00f9 persuasivi proprio sull'ampiezza dell'orizzonte culturale ed estetico del compositore lucchese, indagato in seguito con particolare sottigliezza, in Italia, da Fedele D'Amico nella sua attivit\u00e0 di musicologo-giornalista e, pi\u00f9 di recente, da Michele Girardi, che non a caso ha voluto sottotitolare il suo ultimo volume dedicato a Puccini \"L'arte internazionale di un musicista italiano\".\nIl grande merito di Puccini fu infatti proprio quello di non essersi lasciato sedurre dai rigurgiti di nazionalismo, assimilando e sintetizzando con abilit\u00e0 e rapidit\u00e0 linguaggi e culture musicali diverse. Un'inclinazione eclettica che egli stesso riconobbe in tono scherzoso (com'era nel suo carattere) gi\u00e0 sui banchi di Conservatorio, tracciando sul quaderno di appunti la seguente autobiografia:\nGiacch\u00e9 alcuni lavori giovanili presentano effettivamente un'inusitata combinazione tra stile galante alla Boccherini (destinato a ripresentarsi, anni dopo, nella cornice settecentesca di \"Manon Lescaut\") e soluzioni timbrico-armoniche di matrice wagneriana, questa goliardica autobiografia (realmente boh\u00e8mienne!) contiene almeno una punta di verit\u00e0. Per accostarsi alla personalit\u00e0 artistica di Puccini \u00e8 dunque necessario indagare i rapporti che egli istitu\u00ec con le diverse culture musicali e teatrali del suo tempo.\nL'influsso di Richard Wagner.\nSin dal suo arrivo a Milano, Puccini si schier\u00f2 apertamente tra gli ammiratori di Wagner: le due composizioni sinfoniche presentate come saggi di Conservatorio\u00a0\u2013 il \"Preludio Sinfonico\" in La maggiore (1882) e il \"Capriccio Sinfonico\" (1883) \u2013 contengono espliciti rimandi tematici e stilistici a \"Lohengrin\" e \"Tannh\u00e4user\", opere della prima maturit\u00e0 wagneriana. All'inizio del 1883 inoltre egli acquist\u00f2 insieme con Pietro Mascagni, suo compagno di stanza, lo spartito di \"Parsifal\", il cui \"Abendmahl-Motiv\" \u00e8 citato alla lettera nel preludio delle \"Villi\".\nPuccini \u00e8 stato forse il primo musicista italiano a comprendere che la lezione di Wagner andava ben al di l\u00e0 delle sue teorie sul \u00abdramma musicale\u00bb e sull'\u00abopera d'arte totale\u00bb\u2014che in Italia furono al centro del dibattito\u2014, e riguardava specificamente il linguaggio musicale e le strutture narrative.\nSe nei suoi lavori degli anni ottanta l'influsso wagneriano si manifesta soprattutto in alcune scelte armoniche e orchestrali che talvolta rasentano il calco, a partire da \"Manon Lescaut\" Puccini comincia a scandagliarne la tecnica compositiva, giungendo non solo a utilizzare in modo sistematico i \"Leitmotiv\" ma anche a legarli tra loro attraverso relazioni motiviche trasversali, secondo il sistema che Wagner impieg\u00f2 in particolar modo in \"Tristano e Isotta\".\nTutte le opere di Puccini, da \"Manon Lescaut\" in avanti, si prestano a essere lette e ascoltate anche come partiture sinfoniche. R\u00e9n\u00e9 Leibowitz arriv\u00f2 addirittura a individuare nel primo atto di \"Manon Lescaut\" un'articolazione in quattro tempi di sinfonia, dove il tempo lento coincide con l'incontro tra Manon e Des Grieux e lo scherzo (il termine figura nell'autografo) con la scena della partita a carte.\nSoprattutto a partire da \"Tosca\", Puccini ricorre inoltre a una tecnica tipicamente wagneriana, il cui modello canonico pu\u00f2 essere identificato nel celebre inno alla notte del secondo atto di \"Tristano e Isotta\". Si tratta di quello che potremmo definire una sorta di crescendo tematico, ovvero di una forma di proliferazione di un nucleo motivico (soggetto eventualmente a generare idee secondarie), la cui progressione si sviluppa e compie in un \"climax\" sonoro, collocato poco prima della conclusione dell'episodio (tecnica che Puccini impiega in modo particolarmente sistematico ed efficace nel \"Tabarro\").\nRapporti con la Francia.\nDall'opera francese, e in particolare da Bizet e Massenet, Puccini ricav\u00f2 l'estrema attenzione per il colore locale e storico, elemento sostanzialmente estraneo alla tradizione operistica italiana. La ricostruzione musicale dell'ambiente costituisce un aspetto di assoluto rilievo in tutte le partiture pucciniane: si tratti della Cina di \"Turandot\", del Giappone di \"Madama Butterfly\", del Far West de \"La fanciulla del West\", della Parigi di \"Manon Lescaut\", \"Boh\u00e8me\", \"Rondine\" e \"Tabarro\", della Roma papalina di \"Tosca\", della Firenze duecentesca di \"Gianni Schicchi\", del convento secentesco di \"Suor Angelica\", delle Fiandre trecentesche di \"Edgar\" o della Foresta Nera delle \"Villi\".\nAnche l'armonia pucciniana, cos\u00ec duttile e incline ai procedimenti modali, sembra echeggiare stilemi propri della musica francese del tempo, soprattutto quella non operistica. \u00c8 tuttavia difficile dimostrare la presenza di un influsso concreto e diretto, giacch\u00e9 passaggi di questo genere si incontrano gi\u00e0 nel primo Puccini, a partire dalle \"Villi\", quando la musica di Faur\u00e9 e Debussy era ancora sconosciuta in Italia. Sembra pi\u00f9 verosimile immaginare che a indirizzare Puccini verso un gusto armonico che, a posteriori, si pu\u00f2 definire francese sia stata invece l'ultima partitura wagneriana, \"Parsifal\", certamente la pi\u00f9 francesizzante, nella quale si trova un largo impiego di combinazioni modali.\nAll'inizio del Novecento Puccini sembra passare, come altri musicisti italiani della sua generazione, una fase di fascinazione per la musica di Debussy: la scala per toni interi \u00e8 impiegata in modo massiccio soprattutto nella \"Fanciulla del West\". Sennonch\u00e9 il compositore toscano rifiuta la prospettiva estetizzante del collega francese e usa tale risorsa armonica in modo funzionale a quel senso di attesa di una rinascita\u00a0\u2013 artistica ed esistenziale\u00a0\u2013 che costituisce il n\u00f2cciolo poetico di quest'opera ambientata nel \"Nuovo mondo\".\nL'eredit\u00e0 italiana.\nLa fama di compositore \"internazionale\" ha spesso messo in ombra il legame di Puccini con la tradizione italiana e, in particolare, col teatro di Verdi. I due operisti italiani pi\u00f9 popolari sono accomunati dalla ricerca della massima sintesi drammatica e dell'esatto dosaggio dei tempi teatrali sul metro del percorso emotivo dello spettatore. Di l\u00e0 dalla venatura scherzosa\u00a0\u2013 volta d'altronde pi\u00f9 ad alleggerire che a negare gli argomenti\u00a0\u2013 le parole con cui Puccini dichiar\u00f2 in un'occasione la propria totale dedizione al teatro sarebbero potute uscire anche dalla penna di Verdi:\nItaliana \u00e8 anche la presenza di quella dialettica tra tempo reale e tempo psicologico che anticamente si manifestava nella contrapposizione tra recitativo (momento in cui si sviluppa l'azione) e aria (espressione di uno stato d'animo dilatata nel tempo) e che assume ora forme pi\u00f9 varie e sfumate. Le opere di Puccini contengono numerosi episodi chiusi nei quali il tempo dell'azione appare rallentato se non addirittura sospeso: come nella scena dell'ingresso di Butterfly, con il canto irreale da fuori scena della geisha intenta a salire la collina di Nagasaki per raggiungere il nido nuziale. Pi\u00f9 in generale la funzione-tempo \u00e8 trattata da Puccini con un'elasticit\u00e0 degna di un grande romanziere.\nCriticamente pi\u00f9 controverso \u00e8 il ruolo assegnato alla melodia, da sempre asse portante dell'opera italiana. A lungo Puccini \u00e8 stato considerato un melodista generoso e persino facile. Oggi molti studiosi tendono piuttosto a porre l'accento sugli aspetti armonici e timbrici della sua musica. Occorre d'altronde\u00a0\u2013 specie a partire da \"Tosca\" \u2013 intendere la melodia pucciniana in funzione della struttura leitmotivica, che riduce inevitabilmente lo spazio della cantabilit\u00e0 (il motivo conduttore dev'essere innanzitutto duttile, e dunque la sua gittata dev'essere breve). Non \u00e8 dunque un caso se le melodie di pi\u00f9 ampio respiro si concentrano nelle prime tre opere.\nSu questo argomento pu\u00f2 essere utile rileggere ci\u00f2 che scrisse nel 1925 uno dei massimi compositori del Novecento \u2013 Edgard Var\u00e8se \u2013 contestualizzando storicamente il problema della melodia:\nEd \u00e8 ancora lo stesso Puccini\u00a0\u2013 con il suo consueto linguaggio aforistico \u2013 ad annotare su un abbozzo di \"Tosca\":\nL'uomo Puccini.\nDi Puccini in Puccini.\nI primi quattro nomi con cui fu registrato nell'atto di nascita (Giacomo, Antonio, Domenico, Michele) sono i nomi dei suoi antenati, in ordine cronologico dal trisnonno al padre.\nPuccini e i motori.\nAppassionato di motori, il maestro cominci\u00f2 la sua carriera automobilistica acquistando, nel 1900, una De Dion-Bouton 5 CV, vista all'Esposizione di Milano di quell'anno e presto sostituita (1903) con una Cl\u00e9ment-Bayard. Con quelle vetture, percorrendo l'Aurelia, dal suo \"rifugio\" di Torre del Lago raggiungeva velocemente Viareggio o Forte dei Marmi e Lucca. Forse troppo velocemente secondo la pretura di Livorno, che mult\u00f2 Puccini per eccesso di velocit\u00e0, nel dicembre del 1902. Una sera di due mesi pi\u00f9 tardi, nei pressi di Vignola, alla periferia di Lucca, sulla Statale Sarzanese-Valdera, la \"Clement\" usciva di strada, rovesciandosi nel canale \"la Cont\u00e9sora\", con a bordo anche la futura moglie, il figlio e il meccanico; il meccanico si fer\u00ec ad una gamba e il musicista si frattur\u00f2 una tibia.\nNel 1905, acquist\u00f2 una Sizaire-Naudin, cui segu\u00ec una Isotta Fraschini del tipo \"AN 20/30 HP\" e alcune FIAT, tra cui una \"40/60 HP\" nel 1909 e una \"501\" nel 1919. Nel 1914 Puccini acquist\u00f2 una motocicletta Indian 1000 Big Twin con sidecar, che utilizzava spesso durante la villeggiatura estiva a Viareggio, condotta dallo \"chauffeur\". Erano tutti veicoli che ben si prestavano alle gite e alla locomozione veloce, ma inadatte da utilizzare nelle sue amate battute di caccia.\nPer questo motivo, Puccini chiese a Vincenzo Lancia la realizzazione di vettura capace di muoversi anche su terreni difficili. Dopo pochi mesi, gli venne consegnata quella che possiamo considerare la prima \"fuoristrada\" costruita in Italia, con tanto di telaio rinforzato e ruote artigliate. Il prezzo della vettura era, per il tempo, astronomico: 35\u00a0000 lire. Ma Puccini ne fu talmente soddisfatto da acquistare, successivamente, anche una \"Trikappa\" e una \"Lambda\".\nCon la prima, nell'agosto del 1922, il maestro organizz\u00f2 un lunghissimo viaggio in automobile attraverso l'Europa. La \"comitiva\" di amici prese posto su due vetture, la Lancia Trikappa di Puccini e la FIAT 501 di un suo amico, tale Angelo Magrini. Questo l'itinerario: Cutigliano, Verona, Trento, Bolzano, Innsbruck, Monaco di Baviera, Ingolstadt, Norimberga, Francoforte, Bonn, Colonia, Amsterdam, L'Aia, Costanza (e poi il ritorno in Italia).\nLa \"Lambda\", consegnatagli nella primavera del 1924, fu l'ultima vettura posseduta da Puccini; quella con la quale comp\u00ec il suo ultimo viaggio, il 4 novembre 1924, fino alla stazione di Pisa e, da l\u00ec, in treno per Bruxelles, dove sub\u00ec la fatale operazione alla gola.\nPuccini e le donne.\nSi \u00e8 discusso molto sul rapporto tra Puccini e l'universo femminile, sia con riferimento ai personaggi delle sue opere, sia in rapporto alle donne incontrate nella sua vita. Frequente e ormai leggendaria \u00e8 l'immagine di Puccini come impenitente donnaiolo, alimentata da diverse vicende biografiche e dalle stesse sue parole con cui am\u00f2 definirsi \"un potente cacciatore di uccelli selvatici, libretti d'opera e belle donne\". In realt\u00e0 Puccini non fu il classico dongiovanni: il suo temperamento era cordiale ma timido, solitario e la sua natura ipersensibile lo portava a non vivere con troppa leggerezza i rapporti con le donne. Era stato d'altronde circondato da figure femminili sin da bambino, cresciuto dalla madre e con cinque sorelle (senza contare Macrina, morta piccolissima) e un solo fratello pi\u00f9 piccolo.\nIl suo primo grande amore fu Elvira Bonturi (Lucca, 13 giugno 1860 - Milano, 9 luglio 1930), moglie del commerciante lucchese Narciso Gemignani, dal quale aveva avuto due figli, Fosca e Renato. La fuga d'amore di Giacomo ed Elvira, nel 1886, fece scandalo a Lucca. I due si trasferirono al Nord insieme con Fosca ed ebbero un figlio, Antonio (Monza, 23 dicembre 1886 - Viareggio, 21 febbraio 1946). Si sposarono solo il 3 febbraio 1904, dopo la morte di Gemignani.\nSecondo Giampaolo Rugarli (autore del volume \"La divina Elvira\", edito da Marsilio) tutte le protagoniste delle opere pucciniane si riassumono e si rispecchiano sempre e solo nella moglie, Elvira Bonturi, che sarebbe stata l'unica figura femminile capace di dargli ispirazione, nonostante il suo difficile carattere e l'incomprensione che portava verso l'estro del compositore (\"Tu metti dello scherno quando si pronuncia la parola \"arte\". \u00c8 questo che mi ha sempre offeso e che mi offende\", da una lettera scritta alla moglie nel 1915). Comunque sia, Puccini ebbe verso Elvira un rapporto ambivalente: da una parte la trad\u00ec ben presto, cercando relazioni con donne di diverso temperamento, dall'altro rimase legato a lei, nonostante le crisi violente e il suo carattere drammatico e possessivo, fino alla fine. Tra le nobildonne italiane merita una osservazione il rapporto tra il maestro e la contessa Laurentina Castracane degli Antelminelli, ultima discendente di Castruccio che a Lucca fond\u00f2 la prima signoria italiana. La contessa Laurentina, affascinante nobildonna, assecond\u00f2 il carattere passionale ma schivo di Puccini, e gli fu vicino quando venne ricoverato in ospedale dopo un incidente in macchina nel 1902. Questa liason \u00e8 da considerarsi una delle pi\u00f9 importanti della sua vita. Entrambi curarono che la cosa fosse la pi\u00f9 segreta possibile, data la posizione sociale di entrambi e perch\u00e9 da questo traevano ulteriore reciproca passione.\nUna delle sue prime amanti fu una giovane torinese nota come Corinna, conosciuta nel 1900, pare sul treno Milano-Torino, che Puccini aveva preso per assistere alla prima rappresentazione di \"Tosca\" al Regio di Torino, dopo l'esordio romano. Per un caso Elvira venne a sapere degli incontri di Giacomo con questa donna. Dello scandalo che nacque si lament\u00f2 anche il suo editore-padre, Giulio Ricordi, che scrisse a Puccini una lettera di fuoco invitandolo a concentrarsi sull'attivit\u00e0 artistica. La relazione con \u00abCori\u00bb - come la chiamava il musicista - dur\u00f2 fino all'incidente automobilistico che coinvolse il maestro il 25 febbraio 1903, la cui lunga convalescenza gli imped\u00ec di incontrare l'amante. L'identit\u00e0 di questa ragazza \u00e8 stata svelata nel 2007 dallo scrittore tedesco Helmut Krausser: si trattava della sarta torinese Maria Anna Coriasco (1882-1961) e \"Corinna\" era l'anagramma di parte del suo nome: Maria Anna Coriasco. In precedenza Massimo Mila l'aveva identificata con una compagna di scuola di sua madre, una studentessa di magistero a Torino.\nAll'ottobre 1904 risale l'incontro con Sybil Beddington, sposata Seligman (23 febbraio 1868 - 9 gennaio 1936), una signora londinese, ebrea, allieva di musica e canto di Francesco Paolo Tosti, con la quale sembra che ebbe inizialmente una storia d'amore che si convert\u00ec poi in una solida e profonda amicizia, cementata dal britannico equilibrio della signora. Tant'\u00e8 che nell'estate 1906 e 1907 i coniugi Seligman furono ospitati a Boscolungo Abetone da Giacomo ed Elvira. Comunque, l'esatta natura della relazione tra i due, almeno nei primi tempi, \u00e8 stata oggetto di dibattito.\nNell'estate del 1911, a Viareggio, Puccini conobbe la baronessa Josephine von Stengel (nome riportato spesso, erroneamente, con la grafia St\u00e4ngel), di Monaco di Baviera, allora trentaduenne e madre di due bambine. L'amore per la baronessa - che nelle lettere Giacomo chiamava \u00abJosy\u00bb o \u00abBusci\u00bb, e dalla quale era chiamato \u00abGiacomucci\u00bb - accompagn\u00f2 in particolare la composizione della \"Rondine\", nella quale Giorgio Magri vede il riflesso di questa relazione mitteleuropea e aristocratica. La loro storia dur\u00f2 fino al 1915.\nL'ultimo amore di Puccini fu Rose Ader, soprano di Odenberg. Un collezionista austriaco possiede 163 lettere inedite che testimoniano questa relazione, della quale sappiamo ben poco. La storia ebbe inizio nella primavera del 1921, quando la Ader cant\u00f2 \"Suor Angelica\" all'Opera di Amburgo, e termin\u00f2 nell'autunno del 1923. Pensando alla sua voce, Puccini scrisse la parte di Li\u00f9, in \"Turandot\".\nPuccini nel cinema e in televisione.\nAlla vita del compositore lucchese sono stati dedicati film e fiction televisive:\nOmaggi.\nA Puccini \u00e8 intitolato il cratere Puccini su Mercurio.\nNel 1896, per celebrare il successo della prima di Boh\u00e8me, la casa Ricordi commission\u00f2 alla Richard-Ginori una serie speciale di piatti murali dedicata ai vari personaggi dell'opera. Un esemplare della serie \u00e8 esposta, tra altri ricordi, nella villa Puccini di Torre del lago.\nDal 1996 Uzzano gli dedica ogni anno la Pucciniana, spettacolo collegato al Festival pucciniano di Torre del Lago Puccini. La manifestazione si svolge d'estate nello scenario della piazza di Uzzano Castello, dove per una o pi\u00f9 serate vengono rappresentati quadri tratti dalle maggiori opere del maestro.\nArchivio.\nLettere e oggetti personali dell'artista sono depositati presso il Museo Casa di Puccini a Celle dei Puccini (LU). Altre lettere sono depositate presso la Biblioteca Forteguerriana di Pistoia. Fogli di musica autografi sono depositati presso la Associazione lucchesi del mondo di Lucca. Descrizione completa della localizzazione delle carte di Puccini \u00e8 disponibile in SIUSA"}
{"id": "41162", "revid": "1893", "url": "https://it.wikipedia.org/wiki?curid=41162", "title": "Numeri complessi", "text": ""}
{"id": "41163", "revid": "1893", "url": "https://it.wikipedia.org/wiki?curid=41163", "title": "Numeri naturali", "text": ""}
{"id": "41165", "revid": "7", "url": "https://it.wikipedia.org/wiki?curid=41165", "title": "Paura e Disgusto a Las Vegas", "text": ""}
{"id": "41169", "revid": "174925", "url": "https://it.wikipedia.org/wiki?curid=41169", "title": "Notazioni numerali romane", "text": ""}
{"id": "41170", "revid": "11694", "url": "https://it.wikipedia.org/wiki?curid=41170", "title": "Notazioni numerali dei cinesi", "text": ""}
{"id": "41171", "revid": "11694", "url": "https://it.wikipedia.org/wiki?curid=41171", "title": "Notazioni numerali dei maya", "text": ""}
{"id": "41175", "revid": "446353", "url": "https://it.wikipedia.org/wiki?curid=41175", "title": "Massa critica (evento)", "text": "La massa critica (spesso chiamata col termine inglese critical mass) \u00e8 un raduno di biciclette che, sfruttando la forza del numero (\"massa\"), invadono le strade normalmente usate dal traffico automobilistico. Se la massa \u00e8 sufficiente (ovverosia \"critica\"), il traffico non ciclistico viene bloccato anche su strade di grande comunicazione, come viali a pi\u00f9 corsie.\nNonostante questa descrizione, la massa critica \u00e8 un fenomeno di difficile definizione, trattandosi di evento spontaneo privo di struttura organizzativa formalizzata. Il fenomeno si \u00e8 sviluppato a partire da San Francisco, dove nel 1992 si svolse la prima \"critical mass\", per diffondersi in molte grandi citt\u00e0. L'evento consiste in appuntamenti convenzionali (\"coincidenze organizzate\") di ciclisti che attraversano insieme tratti di percorso urbano in sella ai loro mezzi. La massa critica italiana ha adottato per prima la tradizione statunitense delle bici fantasma, per ricordare le vittime di incidenti stradali.\nStoria e organizzazione.\nLa prima \"critical mass\" si svolse a San Francisco, con 48 ciclisti; inizi\u00f2 alle 6 del pomeriggio, il 25 settembre del 1992, anche se l'evento incominci\u00f2 a essere chiamato \"critical mass\" solo dal secondo incontro, venerd\u00ec 30 ottobre (con 85 ciclisti). Il suo nome incominci\u00f2 a essere utilizzato per simili ma indipendenti eventi, che iniziarono a crearsi nel mondo intero pi\u00f9 o meno nello stesso periodo. \nIl termine \"critical mass\" fu utilizzato da George Bliss mentre visitava la Cina. Bliss not\u00f2 che in Cina, sia i ciclisti che i motociclisti, si fermavano agli incroci delle strade, fino a che il numero dei componenti della massa non raggiungesse una quantit\u00e0 \"critica\", al che il gruppo si sarebbe mosso attraverso l'incrocio.\nIl termine massa critica \u00e8 anche utilizzato da sociologi, che sostengono che una rivoluzione sociale sia possibile solo dopo che una quantit\u00e0 \"critica\" di supporto popolare sia assicurato. Questo modo di pensare riflette il proposito di chi partecipa alla \"critical\", i quali ritengono che la mobilit\u00e0 nelle citt\u00e0 possa essere migliorata grazie alle biciclette e ad altri mezzi di trasporto alternativi rispetto al trasporto privato delle automobili. \nLa massa critica \u00e8 spesso definita una \"coincidenza organizzata\", senza leader, organizzatori, o membri individuati da qualcosa che non sia la loro partecipazione all'evento. Anche il percorso seguito durante la manifestazione viene deciso sul momento, spesso da chi \u00e8 in testa al gruppo, oppure chiunque abbia una propria idea su un percorso possibile pu\u00f2 stampare delle mappe e distribuirle ai partecipanti. Altre volte la decisione del percorso viene presa e condivisa tra pi\u00f9 persone subito prima che questa abbia inizio. In questo modo il movimento si spoglia di tutto ci\u00f2 che \u00e8 implicato nella creazione di una organizzazione gerarchizzata: nessuna struttura interna, nessun capo, niente politica interna, niente direttive di movimento ecc. Per far esistere una massa critica tutto ci\u00f2 che serve \u00e8 che abbastanza persone sappiano della sua esistenza e si incontrino il giorno designato per il raggiungimento della massa critica, per occupare un pezzo di strada, in modo da escluderne i mezzi motorizzati.\nProprio in conseguenza di questa mancanza di gerarchia, \u00e8 richiesto che ciascun cicloattivista si prenda individualmente la responsabilit\u00e0 dell'evento. In questa ottica, per preservare la compattezza del gruppo, alcune volte dei partecipanti usano una tattica chiamata \"corking\", che consiste nel bloccare le macchine che potrebbero spezzare l'unit\u00e0 della manifestazione, frammentandola. Questo viene ottenuto semplicemente fermandosi con la bicicletta di fronte alle auto, in corrispondenza di incroci, rotonde, o anche semafori (quando una massa critica stia passando anche a semaforo rosso), fino a che tutto il gruppo sia passato. Questo permette anche di salvaguardare la sicurezza dei manifestanti e di limitare gli attriti con i conducenti di mezzi motorizzati.\nGli \"appuntamenti\".\nGli appuntamenti, tipicamente in luoghi pubblici e ad alta visibilit\u00e0, sono pubblicizzati mediante affissioni, circuiti di amicizie e di attivismo politico o comunicazioni elettroniche, e hanno tipicamente periodicit\u00e0 mensile o settimanale, con l'obiettivo di diventare appuntamenti fissi nella vita di una citt\u00e0. \nA condizione che si presenti una sufficiente quantit\u00e0 di biciclette nel luogo e all'orario convenuti, queste si mettono in movimento sulle strade urbane formando un blocco compatto, che occupa una o pi\u00f9 corsie stradali muovendosi alle velocit\u00e0 tipiche del ciclismo non agonistico (da 10 a 20 km/h). \nQuesto spesso basta a bloccare il normale scorrimento del traffico urbano, creando zone di bassa velocit\u00e0, sicurezza e socialit\u00e0 per i ciclisti. Non sempre le reazioni degli automobilisti agli ingorghi sono favorevoli, a causa degli ingorghi che si formano dietro la massa.\nIn Italia.\nLa prima critical mass in Italia \u00e8 datata 25 settembre 1999, quando un gruppo composto da una ventina di anarchiche e anarchici organizz\u00f2 la prima pedalata per le strade di Pisa e i primi appuntamenti periodici.\nMilano \u00e8 stata la prima citt\u00e0 italiana ad avere un regolare evento critical mass, con cadenza addirittura settimanale, a partire dal gioved\u00ec 6 dicembre del 2001. La prima volta erano solo in 6, ma a giugno sono arrivati ad essere pi\u00f9 di 200, via via che la voce si diffondeva e la stagione si avviava verso la primavera.\nIl 1\u00ba giugno 2002 \u00e8 stata la volta di Roma, con circa 50 persone. I ciclisti romani hanno pedalato a 9 km/h occupando l'intera carreggiata stradale e rispondendo col campanello ai clacson degli automobilisti \"arrabbiati\". \nDiverse citt\u00e0 hanno seguito l'esempio di Milano e Roma: Torino, Bologna, Brescia, Firenze, Cagliari, Pescara, Bari e molte altre.\nLogistica.\nIl numero minimo di biciclette necessario a formare una massa critica varia a seconda delle dimensioni della citt\u00e0, delle condizioni del traffico, del coraggio dei partecipanti, oscillando tra una e alcune decine. \nNon esiste un numero massimo di ciclisti, ma in caso di masse critiche di grandi dimensioni (alcune migliaia di partecipanti) capita che il gruppo si separi in pi\u00f9 tronconi, ciascuno diretto indipendentemente lungo percorsi diversi.\nNon vi sono quasi mai percorsi predefiniti, e chi si trova al momento in testa alla massa decide il percorso di volta in volta, tranne in pochi casi in cui le autorit\u00e0 di polizia locale obbligano a definire un percorso per la massa critica. Lasciando il controllo del percorso in mano a chi si trova in testa, a volte capita che il gruppo al comando decida che fino a quel momento si \u00e8 andati troppo piano o che il percorso \u00e8 stato troppo facile (a una massa critica pu\u00f2 partecipare chiunque, anche bambini o anziani) e costringano tutta la massa a seguire il loro ritmo. In casi simili qualcuno si fa avanti e prova a parlare per convincerli a rallentare o tornare in zone meno difficili. Nel caso la diplomazia non dia risultati, la soluzione migliore adottata dai ciclisti \u00e8 dividere il gruppo.\nEtica.\nCiascun ciclista partecipa alla massa critica con proprie motivazioni, tra cui la voglia di fare un giro in bicicletta, l'impegno ambientalista o per la sicurezza dei ciclisti sulle strade, il gusto anarchico e situazionista dell'atto o la pulsione a creare confusione o conflitto. Questi ultimi sono talvolta protagonisti di episodi di provocazione gratuita a danno degli automobilisti, cosa che pu\u00f2 sfociare in insulti o addirittura in manovre pericolose.\nTalvolta la pratica della massa critica entra in conflitto con le regole della circolazione stradale, pedalando affiancati anzich\u00e9 incolonnati o ostruendo volontariamente e illecitamente il percorso agli altri mezzi di trasporto che cercano di attraversare un incrocio, in modo tale da privilegiare la continuit\u00e0 della massa anche a semaforo rosso. Ciascun partecipante \u00e8 responsabile a titolo personale dei propri atti, e quindi decide autonomamente se e quali norme violare. Approfittare della \"forza del branco\" per lasciarsi andare a provocazioni o vandalismi gratuiti non \u00e8 generalmente ben visto dalla maggior parte dei partecipanti.\nNormalmente, in caso di difficolt\u00e0 meccaniche, diverbi con automobilisti o interventi dell'autorit\u00e0, i ciclisti sono solidali tra di loro e almeno qualcuno si ferma a dare appoggio.\nVista la mancanza di organizzazione formale, di leader riconosciuti, di percorsi predefiniti, la massa critica non viene equiparata ad una manifestazione organizzata e questo mette spesso in difficolt\u00e0 le autorit\u00e0 che non hanno un referente preciso a cui rivolgersi e non perseguono i singoli ciclisti per le loro infrazioni, se presenti, salvo casi di particolare gravit\u00e0, anche per la difficolt\u00e0 di isolare eventuali responsabili dal resto del gruppo.\nIl fine ultimo di queste biciclettate per la citt\u00e0 \u00e8 comunque quello di essere ogni tanto in compagnia a pedalare nella propria citt\u00e0 (tutti i giorni soli e una volta al mese insieme), in quanto normalmente la situazione dei ciclisti urbani in mezzo al traffico \u00e8 a volte rischiosa."}
{"id": "41182", "revid": "287204", "url": "https://it.wikipedia.org/wiki?curid=41182", "title": "Waldo, o dell'impossibile", "text": "Waldo, o dell'impossibile, successivamente pubblicato solo come Waldo, \u00e8 un romanzo fantastico che Robert A. Heinlein pubblic\u00f2 (con lo pseudonimo di Anson MacDonald) per la prima volta sulla rivista \"Astounding Science-Fiction\" nel 1942.\nL'essenza della storia \u00e8 il percorso di un genio della meccanica dal suo esilio auto-imposto dal resto dell'umanit\u00e0 a una vita pi\u00f9 normale, egli sconfigge il suo male, la miastenia gravis, cos\u00ec come il suo disprezzo per gli esseri umani in generale; la chiave \u00e8 la scoperta che la magia \u00e8 diffusa nel mondo e funziona in modo logico e scientifico.\nL'opera \u00e8 stata premiata, nel 2018, con il Retro Hugo come miglior romanzo breve del 1943.\nStoria editoriale.\n\u00c8 stato scritto nel febbraio 1942 e pubblicato per la prima volta, con lo pseudonimo di Anson MacDonald, nel numero dell'agosto 1942 della rivista \"Astounding Science-Fiction\".\nLa prima traduzione italiana, di Lella Pollini, \u00e8 stata pubblicata nel 1962 nel volume n. 20 della collana Galassia.\nFrattanto, una versione aggiornata nel dopoguerra ove si fa menzione del \"super esplosivo U-235\", era stata inserita nella raccolta di opere di Heinlein \"Waldo - Anonima stregoni\" (\"Waldo and Magic, Inc.\" del 1950), pubblicata in italia nel 1979 dalla Fanucci nella traduzione di Roberta Rambelli, e a sua volta inclusa nell'antologia \"The Fantasies of Robert A. Heinlein\" del 1999.\nQuest'ultima \u00e8 stata tradotta in italiano da Vittorio Curtoni e pubblicata dalla Mondadori nel 2003, in parte nel volume n. 1474 della collana Urania, intitolato \"Il mestiere dell'avvoltoio\", dove il romanzo \u00e8 intitolato \"Waldo\".\nNel 2013 la raccolta \"Waldo and Magic Inc.\" \u00e8 stata nuovamente pubblicata in italiano, nella traduzione di Curtoni, in un unico volume, il n. 1596 della collana I capolavori di Urania, intitolato \"Waldo\".\nTrama.\nIn un prossimo futuro James Stevens, ingegnere capo di una grossa azienda automobilistica statunitense, si trova ad affrontare un problema enorme, inedito e potenzialmente devastante: i motori deKalb dei veicoli prodotti iniziano a presentare strane e inspiegabili avarie. Nemmeno il dottor Rambeau, capo della ricerca, riesce a capire nulla. Il direttore dell'azienda, disperato, consiglia a Stevens di rivolgersi a Waldo.\nWaldo \u00e8 un genio con il corpo affetto da un'estrema debolezza muscolare che vive isolato in un habitat orbitale e lavora sulla Terra attraverso dei manipolatori remoti che egli stesso ha inventato. I manipolatori descritti hanno la forma e la destrezza di una mano umana, quindi permettono di utilizzare ogni strumento umano e molti altri. Sono costruiti in varie dimensioni, dai micromanipolatori alle dimensioni di una gru.\nStevens giunge sull'habitat di Waldo assieme al dottor Gus Grimes, che \u00e8 stato il primo medico di Waldo ed \u00e8 l'unico con cui il geniale individuo sembra provare affetto, chiamandolo \"zio Gus\". Waldo infatti dimostra elevate tendenze antisociali. Oltretutto odia l'azienda di Stevens per una vecchia questione di brevetti. Ma Waldo \u00e8 anche ritenuto l'unico uomo al mondo in grado di risolvere il problema, che sta avendo un impatto devastante sulla Terra.\nCritica.\nL. Sprague de Camp ha elogiato il romanzo perch\u00e9 riflette le virt\u00f9 tipiche di Heinlein: \"la sua prodigalit\u00e0 d'invenzione, la sua acuta comprensione della natura umana e la sua versatile conoscenza del diritto, della politica, degli affari e della scienza.\"\nTuttavia, egli ha osservato che anche se la storia ha un \"ritmo veloce ... alla fine si spegne lentamente invece di raggiungere un culmine\".\nSecondo Sam Moskowitz si tratta di una storia piena d'immaginazione con personaggi interessanti, la narrazione \u00e8 molto piacevole e i numerosi concetti scientifici vanno a braccetto con un tocco di magia.\nInfluenza culturale.\nI manipolatori remoti sono chiamati anche \"waldo\" ispirandosi a questo racconto.\nIl fisico Richard Feynman tenne nel 1959 una famosa lezione, \"There's Plenty of Room at the Bottom\", dopo aver letto il libro."}
{"id": "41183", "revid": "287204", "url": "https://it.wikipedia.org/wiki?curid=41183", "title": "Brasatura", "text": "La brasatura consiste nel collegare pezzi metallici con l'ausilio di un metallo d'apporto senza la fusione dei pezzi da assemblare. Il metallo d'apporto penetra per capillarit\u00e0 fra i pezzi da assemblare.\nDescrizione.\nLa brasatura \u00e8 un procedimento molto antico per l'unione di parti metalliche, conosciuto gi\u00e0 dai Fenici e dagli Etruschi. \u00c8 un procedimento molto diffuso ancora oggi ed applicato sia dall'industria sia nell'artigianato.\nLa brasatura \u00e8 impiegata specialmente quando:\nIn funzione della temperatura di fusione del metallo d'apporto, possono essere utilizzati diversi mezzi di riscaldamento. La brasatura pu\u00f2 essere effettuata sia con mezzi simili a quelli utilizzati per la saldatura ossiacetilenica (brasatura al cannello), sia con riscaldamento elettrico (tipiche le saldobrasature utilizzate in elettronica), sia in forno sotto vuoto o in atmosfera controllata, per ottenere giunti di qualit\u00e0 pi\u00f9 elevata e pi\u00f9 controllabile\nLa temperatura di fusione della lega brasante determina poi la brasatura dolce o la brasatura forte.\nSenza citare tutti i campi di applicazione, ricordiamo i pi\u00f9 importanti, quali:\nI fenomeni fisici attraverso i quali si realizza la brasatura sono la penetrazione capillare, la bagnatura e la diffusione atomica della lega brasante nel pezzo da brasare.\nLa prima si realizza creando adeguati meati tra i componenti da unire; la seconda invece sfrutta la capacit\u00e0 che ha un metallo liquido di appoggiarsi su una superficie con piccoli angoli di contatto. La terza realizza, tramite scambio atomico fra la lega brasante ed il metallo base, l'unione metallurgica.\nBrasatura dolce.\n\u00c8 caratterizzata dall'utilizzo di materiali di apporto con temperature di fusione minori di 450\u00a0\u00b0C. La pi\u00f9 conosciuta \u00e8 la cosiddetta brasatura a stagno ampiamente utilizzata in elettronica. Per tale tipo di brasatura veniva utilizzata una lega stagno-piombo con titolo 60/40. In seguito alla normativa RoHS \u00e8 stata sostituita da leghe stagno-rame (99,3/0,7) e stagno-argento (96/4).\nBrasatura forte.\n\u00c8 caratterizzata dall'utilizzo di materiali di apporto con temperature di fusione superiori ai 450\u00a0\u00b0C. A seconda delle caratteristiche richieste e dei metalli da saldare possono venir usate varie leghe. Leghe a base di argento, rame e zinco con temperatura di fusione fra i 600 e i 700\u00a0\u00b0C vengono usate per la brasatura di acciai al carbonio e di leghe di rame. Il rame viene usato per la brasatura di acciaio al carbonio e di acciai inossidabili. Per la brasatura di acciaio inossidabile e leghe ad alto tenore di nichel si utilizzano anche leghe a base di nichel.\nSaldobrasatura.\n\u00c8 caratterizzata dall'utilizzo di materiali di apporto con temperature di fusione superiori alla brasatura forte e comunque inferiore al punto di fusione del materiale del giunto. La preparazione dei giunti spesso \u00e8 simile alla saldatura autogena. Le leghe comunemente usate sono ottoni fondenti a temperature relativamente elevate (800\u02daC). Il processo non \u00e8 basato sull'attrazione capillare, ma principalmente sulla diffusione atomica della lega d'apporto nella struttura intergranulare del materiale di base.\nLeghe brasanti.\nLe brasature dolci sono effettuate usando come materiale brasante leghe di stagno, piombo e (o) antimonio. Per le brasature forti si usano leghe di argento, oro, palladio, rame e nickel. Spesso per le brasature che devono essere effettuate a temperature superiori a 1000\u00a0\u00b0C si utilizza il nickel, solo o in lega binaria o ternaria.\nLe caratteristiche fondamentali della lega brasante sono almeno due: A) in grado di bagnare il metallo o i metalli base, e B) poter salire per capillarit\u00e0 entro meati molto stretti (le dimensioni tipiche di un meato per brasatura sono attorno a 1/10 di mm).\nDisossidanti.\nI disossidanti hanno la propriet\u00e0 di promuovere la bagnabilit\u00e0 rimuovendo gli ossidi che si formano ad alta temperatura. Non sono sostitutivi della pulizia iniziale dei pezzi."}
{"id": "41188", "revid": "179521", "url": "https://it.wikipedia.org/wiki?curid=41188", "title": "Parco regionale del Delta del Po dell'Emilia-Romagna", "text": "Il parco regionale del Delta del Po dell'Emilia-Romagna \u00e8 un'area naturale protetta istituita nel 1988 di circa ettari situata nella regione Emilia-Romagna. Il parco \u00e8 ricompreso nei comuni di Cervia, Ravenna e Alfonsine in Provincia di Ravenna, e nei comuni di Argenta, Ostellato, Comacchio, Codigoro, Goro e Mesola nella provincia di Ferrara.\nIl 2 dicembre 1999 il parco del Delta del Po \u00e8 entrato a far parte della lista dei patrimoni dell'umanit\u00e0 stilata dell'UNESCO, aggiungendosi al territorio della citt\u00e0 di Ferrara.\nNel giugno 2015 \u00e8 stato anche riconosciuto come Riserva della Biosfera, nell'ambito del programma Man and Biosphere dell'UNESCO.\nTerritorio.\nIl Parco regionale del Delta del Po si estende su ettari tra la provincia di Ferrara e la provincia di Ravenna. \u00c8 suddiviso in sei stazioni ed \u00e8 gestito dall'Ente di gestione per i Parchi e la Biodiversit\u00e0 - Delta del Po:\nIl parco protegge inoltre:\nFlora.\nIn tutta l'area, grazie alla notevole variet\u00e0 di ambienti, sono presenti oltre mille specie di piante tipiche delle zone umide, dei boschi planiziali e costieri, delle dune sabbiose.\nFauna.\nNel parco sono presenti 374 specie di vertebrati, di cui 297 specie di uccelli: di queste, 146 sono nidificanti (circa 35.000 individui), mentre 151 sono svernanti (circa 55.000 individui).\nTra le specie pi\u00f9 rare vanno menzionate il fenicottero maggiore (o \"fenicottero rosa\"), che nidifica nelle Valli di Comacchio, la spatola, che ha le uniche colonie italiane di nidificazione (con circa 70 coppie) sempre nelle Valli di Comacchio, a Valle Mandriole e Punte Alberete; il marangone minore e molte altre specie come il mignattaio, l'airone rosso, il tarabuso, il fraticello, il falco di palude, il mignattino piombato, la volpoca, la sterna del Ruppel (che irregolarmente qui ha l'unica colonia europea di nidificazione), la moretta tabaccata e la pernice di mare.\nTra le specie pi\u00f9 diffuse troviamo invece molti aironi, come l'airone cenerino, la garzetta e l'airone bianco maggiore; il cavaliere d'Italia, eletto come simbolo del parco; il martin pescatore; numerose anatre, oche e cigni, tra cui il germano reale, il mestolone, l'alzavola, il codone, l'oca selvatica ed il cigno reale e molte altre specie di uccelli.\nTra i mammiferi, presenti con 41 specie, vanno ricordati il cervo nobile, il daino, la volpe, l'istrice, la puzzola e lo scoiattolo. La lontra europea \u00e8 scomparsa dagli anni ottanta, mentre aumentano sempre di pi\u00f9 le nutrie.\nI rettili sono presenti con 15 specie: tra i pi\u00f9 rari nel parco vivono la testuggine palustre europea e la testuggine di Hermann.\nGli anfibi sono presenti con 10 specie, di cui 3 sono endemiche dell'Italia: il tritone crestato italiano, la raganella e la rana di Lataste, esclusiva della Pianura Padana.\nTra i pesci (presenti con 53 specie), va menzionata l'Anguilla, simbolo delle Valli di Comacchio: \u00e8 infatti l'alimento tradizionale principale di questa zona.\nCultura.\nIl parco comprende al suo interno, oltre alle zone umide, anche alcuni monumenti storici particolarmente famosi:\nAttivit\u00e0 turistiche.\nAll'interno del Parco del Delta del Po ci sono vari punti d'accoglienza per istruire i visitatori e guidarli nei diversi itinerari che si snodano tra le pinete, le Valli ed i piccoli centri storici.\n\u00c8 possibile visitare il parco a piedi e in bicicletta, oltre che percorrerne i corsi fluviali con la barca o la motonave.\nTra le attivit\u00e0 che si possono praticare all'aperto ci sono anche l'equitazione e, soprattutto, il birdwatching."}
{"id": "41191", "revid": "1522738", "url": "https://it.wikipedia.org/wiki?curid=41191", "title": "Bandiera della Papua Nuova Guinea", "text": "La bandiera di Papua Nuova Guinea \u00e8 stata adottata il 1\u00ba luglio 1971, quando lo Stato era ancora un territorio amministrato dell'Australia. Essa presenta in giallo l'uccello del paradiso e la costellazione della Croce del Sud, simbolo comune ad altre bandiere dell'emisfero australe, come quella dell'Australia e della Nuova Zelanda."}
{"id": "41196", "revid": "1645918", "url": "https://it.wikipedia.org/wiki?curid=41196", "title": "Igor Cassina", "text": "Allenato da Maurizio Allievi, ha gareggiato per la societ\u00e0 Ginnastica Meda; allena presso la Ginnastica Pro Carate.\nBiografia.\nDopo una breve esperienza nel Judo, a cinque anni si avvicina alla ginnastica, allenato da Franco Giorgetti. Disputa la sua prima gara a nove anni a Varese, arrivando quarto su 80 bambini. Il suo idolo era Dmitrij Bilozer\u010dev.\nNel 1991 \u00e8 campione italiano juniores e nel 1994 \u00e8 senior alla sbarra, diventando il primo ginnasta junior a vincere un titolo assoluto; nel 1999 partecipa ai Mondiali di Tianjin e nel 2000 alla XXVII Olimpiade a Sydney.\nNel 2001 \u00e8 quarto alla sbarra ai Mondiali di Gand e l'anno successivo agli Europei di Patrasso conquista un bronzo. L'escalation continua nel 2003, quando \u00e8 argento ai Mondiali di Anaheim.\nIl 23 agosto 2004 vince l'oro nella sbarra ai Giochi olimpici di , primo italiano a riuscirci con questo attrezzo, conquistando la medaglia numero 500 dell' ai Giochi.\nNel 2005 giunge secondo nel concorso generale agli assoluti italiani e coglie il medesimo piazzamento alla sbarra agli Europei di Debrecen; ai Mondiali ottiene invece soltanto il decimo posto.\nNel 2006 agli europei di Volos si classifica quinto alla sbarra; ai Mondiali di Aarhus, durante le qualificazioni nel medesimo attrezzo, \u00e8 protagonista di una caduta che gli comporta un infortunio al costato. Nel 2007 conquista il bronzo agli Europei svolti ad Amsterdam.\nAlle Olimpiadi di Pechino 2008 arriva quarto nella finale alla sbarra, vinta dal cinese Zou Kai, davanti allo statunitense Jonathan Horton e al tedesco Fabian Hamb\u00fcchen. L'anno successivo, con 15.625 punti, conquista il bronzo nella finale alla sbarra dei Mondiali di Londra, vinti ancora dal cinese Zou Kai davanti all'olandese Epke Zonderland.\nIl 29 maggio 2010 Cassina si laurea con il massimo dei voti e la lode in \"Scienze motorie e dello sport\" con una tesi dal titolo \"L'esperienza sportiva come occasione di crescita per la persona\", presso l'Universit\u00e0 Cattolica del Sacro Cuore di Milano.\nIl 24 febbraio 2011 annuncia il suo ritiro previsto per il 14 maggio; il 5 marzo 2011 gareggia per l'ultima volta al campionato italiano di ginnastica artistica, partecipando alla seconda prova tenutasi al Palaflorio di Bari e terminando cos\u00ec la sua carriera.\nDomenica 8 giugno 2014 partecipa ai festeggiamenti per i 70 anni del Centro Sportivo Italiano esibendosi con un esercizio al cavallo con maniglie: \u00e8 la sua prima esibizione pubblica dopo tre anni dal ritiro.\nA partire dal 2016 ha iniziato ad allenarsi come podista, senza obiettivi agonistici, per la maratona, che ha effettivamente corso l'anno successivo finendo sotto le quattro ore.\nA settembre 2017 pubblica l'autobiografia \"Igor Cassina il ginnasta venuto dallo spazio\", edito da Bradipolibri e curato da Ilaria Leccardi, vincitore del Premio Coni Memo Geremia edizione 2018.\nAlle Olimpiadi di Tokyo 2020 accompagna, come commentatore tecnico, Andrea Fusco nelle telecronache di ginnastica artistica su Rai 2.\nI movimenti \"Cassina\".\nCassina si era gi\u00e0 assicurato un posto nella storia della ginnastica ancora prima della vittoria olimpica: \u00e8 stato il primo atleta al mondo a presentare un Kovacs teso con avvitamento a 360\u00b0 sull'asse longitudinale, e come riconoscimento la federazione internazionale ha dato il suo nome all'elemento, che dal 2002 \u00e8 ufficialmente chiamato \"movimento Cassina\".\nNell'ottobre del 2004 Cassina dichiar\u00f2 di essere al lavoro sul \"Cassina 2\", un esercizio ancora pi\u00f9 complesso. Nel 2006, ai Mondiali di Aarhus, durante le qualificazioni, fu protagonista di una caduta, che gli caus\u00f2 un infortunio al costato: dopo quest'ultimo avvenimento Cassina decise di cambiare esercizio, mettendo da parte il \"Cassina 2\"."}
{"id": "41197", "revid": "599013", "url": "https://it.wikipedia.org/wiki?curid=41197", "title": "Ivano Brugnetti", "text": "Biografia.\nNel suo \"palmar\u00e8s\" Brugnetti vanta anche un titolo mondiale sui 50\u00a0km di marcia, assegnatogli dopo la squalifica per doping del russo German Skurygin, il primo a tagliare il traguardo ai Mondiali di atletica leggera di Siviglia del 1999. Brugnetti era arrivato secondo, e sul podio fu premiato con la medaglia d'argento. Solo due anni dopo, ratificata la squalifica del russo, Brugnetti venne dichiarato campione mondiale per gli annali statistici.\nDopo quei mondiali, la carriera agonistica di Brugnetti fu travagliata da infortuni. Non riuscendo pi\u00f9 ad ottenere risultati di alto livello nelle 50\u00a0km, decise di concentrarsi sulle distanze inferiori. La scelta si \u00e8 rivelata vincente: ai Giochi olimpici del 2004 Brugnetti ha centrato l'oro della 20\u00a0km, e finalmente ha avuto la soddisfazione di salire sul gradino pi\u00f9 alto del podio.\nNel mese di luglio del 2005, stabilisce sulla pista dove si allenava nel quotidiano, il record italiano sui 10.000 metri di marcia con il tempo di 37'58\"6. Ai Campionati del mondo di atletica leggera 2005 a Helsinki ha preso il via nella 20\u00a0km di marcia, ma si \u00e8 ritirato dopo 12\u00a0km per problemi di stomaco.\nNel 2007, \u00e8 secondo in Coppa Europa di marcia, a Royal Leamington Spa (Regno Unito), con 1h19'36 dietro il francese Yohann Diniz, vincitore a sorpresa sotto la pioggia.\nNel 2008 ai Giochi olimpici di Pechino si classifica 5\u00ba dietro a Valerij Bor\u010din (Russia, 1h19'01\"), Jefferson P\u00e9rez (Ecuador, 1h19'15\"), Jared Tallent (Australia 1h19'42\"), dopo una gara condotta per buon tempo e viziata da due proposte di squalifica.\nAllenato dal prof. Antonio La Torre, uno dei massimi esperti di marcia in Italia e nel mondo, in collaborazione con Roberto Vanzillotta maestro di La Torre, si allenava quotidianamente tra gli alberi del Parco Nord Milano e sulla pista \"Pino Dordoni\" di Sesto San Giovanni insieme al compagno di allenamento Alessandro Gandellini.\nChiude la carriera agonistica il 15 ottobre 2011 in occasione della sesta tappa del Grand Prix FIDAL di marcia allo Stadio dei Marmi di Roma. Pur non prendendo parte alla gara, Brugnetti d\u00e0 l'addio all'agonismo con un ultimo giro di pista in compagnia del pluri-campione olimpico Robert Korzeniowski.. Nel luglio del 2012 ha preso il titolo istruttore di fitwalking."}
{"id": "41198", "revid": "599013", "url": "https://it.wikipedia.org/wiki?curid=41198", "title": "Maurice Greene (atleta)", "text": "\u0400 stato il primatista mondiale dei 100 metri piani dal 1999 al 2005 con il tempo di 9\"79, successivamente migliorato dal giamaicano Asafa Powell. Ha detenuto inoltre, dal 1998 al 2018, il record mondiale dei 60 metri piani indoor con il tempo di 6\"39 (poi battuto dal connazionale Christian Coleman), specialit\u00e0 in cui \u00e8 stato campione mondiale indoor a .\nOltre al titolo olimpico di e ai tre titoli mondiali, nei 100 metri piani vanta anche un bronzo olimpico ad .\nBiografia.\nGreene in giovent\u00f9 si cimenta sia nel football americano che nell'atletica leggera, ma si rivela migliore in quest'ultima. Nel 1995 il ventunenne Greene prende parte alla sua prima grande competizione internazionale, i Mondiali di G\u00f6teborg, ma viene eliminato nei quarti di finale dei 100\u00a0m. La stagione successiva \u00e8 deludente, in quanto fallisce l'ingresso nella squadra olimpica statunitense per i Giochi olimpici di Atlanta del 1996. A settembre cambia allenatore, passando sotto la guida di John Smith.\nIl 1997 \u00e8 l'anno della sua esplosione. Ai Campionati del mondo di Atene di quell'anno vince il titolo dei 100\u00a0m. Quella gara segna l'inizio del dominio di Greene sui 100\u00a0m: dopo quel titolo mondiale, si riconferma ai mondiali del 1999, \u00e8 campione olimpico nel 2000, e vince per la terza volta ai mondiali del 2001. Oltre alle medaglie, Greene conquista anche il record mondiale: il 16 luglio 1999 ad Atene stabilisce il nuovo primato sui 100\u00a0m con 9\"79, migliorando il 9\"84 fatto segnare da Donovan Bailey nel luglio 1996.\nIl suo \"palmar\u00e8s\" di velocista si arricchisce di medaglie anche in altre prove: nel 1999 Greene vince l'oro sui 60\u00a0m ai mondiali indoor, sui 200\u00a0m e nella staffetta 4\u00d7100\u00a0m ai mondiali all'aperto. \u00c8 cos\u00ec il primo velocista a realizzare la doppietta 100\u00a0m - 200\u00a0m ai mondiali di atletica leggera. Sempre con la staffetta statunitense \u00e8 oro anche ai Giochi olimpici di Sydney 2000.\nA partire dal 2002 la corsa di Greene \u00e8 frenata da vari infortuni. Quell'anno si vede strappare il record mondiale dal connazionale Tim Montgomery, che lo migliora di un centesimo di secondo. In quell'occasione Greene, infortunato, guarda la gara dagli spalti. Ai mondiali dell'anno dopo a Saint-Denis uno strappo durante le semifinali dei 100\u00a0m lo costringe al ritiro dalla competizione.\nAi Giochi olimpici di Atene 2004, dove figura tra i favoriti per il titolo del 100\u00a0m, ottiene la medaglia di bronzo nella gara individuale, e l'argento nella staffetta 4\u00d7100\u00a0m.\nUn nuovo infortunio durante i \"trials\" statunitensi impedisce a Greene di giocarsi la qualificazione per le gare individuali dei campionati del mondo di Helsinki. Viene selezionato soltanto per la staffetta. Ad Helsinki per\u00f2 Greene non arriva nemmeno a disputare la finale, causa squalifica del quartetto USA in semifinale.\nNel 2007 d\u00e0 nuovamente forfait ai campionati del mondo che si disputano ad Osaka, per infortunio.\nAnnuncia definitivamente il suo ritiro il 4 febbraio 2008 durante una conferenza stampa a Pechino."}
{"id": "41201", "revid": "1957733", "url": "https://it.wikipedia.org/wiki?curid=41201", "title": "Multiplazione", "text": "La multiplazione, o in inglese multiplexing, nelle telecomunicazioni, elettronica e reti di computer, \u00e8 il meccanismo o tecnica di trasmissione per cui pi\u00f9 canali trasmissivi in ingresso condividono la stessa capacit\u00e0 trasmissiva disponibile in uscita ovvero combinando pi\u00f9 segnali analogici o flussi di dati digitali (detti segnali \"tributari\") in un solo segnale (detto \"multiplato\") trasmesso in uscita su uno stesso collegamento fisico.\nStoria.\nLa prima tecnologia di comunicazione a far uso delle linee elettriche fu quella della telegrafia e per ottenere un migliore sfruttamento dei mezzi trasmissivi disponibili, furono fatti i primi esperimenti trasmettendo pi\u00f9 segnali telegrafici sulla stessa linea con le tecniche di multiplexing.\nDescrizione.\nIn una comunicazione dati la multiplazione permette di risparmiare sul cablaggio (riducendo il numero di linee di segnale) e sul numero di componenti. Ad esempio in elettronica il multiplexing permette a diversi segnali analogici di essere elaborati da un unico convertitore analogico-digitale (ADC) e in telecomunicazioni a chiamate differenti di essere trasmesse usando un solo cavo. Non \u00e8 possibile infatti implementare una rete di telecomunicazioni a grande scala completamente magliata, in cui ogni coppia di utenti \u00e8 collegata in modo diretto, dato l'enorme numero di collegamenti \"point to point\", ed \u00e8 quindi necessario pensare a dei meccanismi per far convivere su uno stesso cavo di collegamento o mezzo trasmissivo pi\u00f9 segnali portanti informativi.\nIl dispositivo elettronico preposto alla multiplazione \u00e8 detto multiplexer.\nTipologie.\nMultiplazione deterministica.\nSi ha multiplazione deterministica (o commutazione di circuito) quando una parte della capacit\u00e0 trasmissiva totale in uscita al multiplatore \u00e8 stabilmente assegnata a ciascun canale tributario in ingresso. Ciascun utilizzatore ha a disposizione un canale trasmissivo dedicato, con la garanzia di avere sempre disponibile tutta la capacit\u00e0 allocata ad ogni richiesta di servizio.\nL'allocazione della capacit\u00e0 pu\u00f2 essere statica (configurata manualmente dal gestore della rete) o dinamica. Nel secondo caso, per stabilire un canale di comunicazione, \u00e8 normalmente necessaria una fase di creazione o instaurazione della connessione, nella quale vengono impegnate le risorse sui collegamenti e sui nodi della rete nel percorso che congiunge i due utenti. Segue la fase di utilizzo del canale o espletazione del servizio richiesto, e alla fine una fase di abbattimento della connessione, che libera le risorse precedentemente allocate.\nCome esempio si pu\u00f2 considerare una conversazione telefonica che utilizza un circuito fisso, dedicato su una giunzione tra centrali: un utente compone un numero, e la rete telefonica lo elabora allocando una serie di circuiti fino al destinatario della chiamata (creazione o instaurazione della connessione); se il destinatario risponde, i due possono parlare utilizzando il canale; quando uno dei due abbassa il ricevitore, la rete libera le risorse impegnate (abbattimento della connessione).\nUn altro esempio molto diffuso riguarda le tecnologie DSL, che permettono di trasportare su un cavo telefonico sia la comunicazione vocale analogica che un segnale dati digitale.\nLa capacit\u00e0 del collegamento pu\u00f2 essere suddivisa in circuiti con diversi meccanismi:\nOgni conversazione impegna delle risorse nella rete che la trasporta. Nel caso non siano disponibili le risorse per stabilire una comunicazione, la rete \u00e8 impostata in modo da rifiutare la richiesta.\nL'eventuale frazione di capacit\u00e0 trasmissiva non utilizzata (ad esempio, le pause di una conversazione telefonica) \u00e8 persa, e questo \u00e8 uno dei grossi limiti della commutazione di circuito. Tra i principali vantaggi, la garanzia che, se la chiamata viene stabilita, essa godr\u00e0 per tutta la sua durata delle prestazioni richieste (banda passante, ritardo costante).\nMultiplazione statistica.\nSi ha multiplazione statistica (spesso indicata anche come commutazione di pacchetto) quando il flusso di informazioni \u00e8 segmentato in \"pacchetti\" di lunghezza arbitraria o fissa, che sono contrassegnati da un preambolo e un epilogo per permettere il loro riconoscimento all'interno del flusso di dati e che contengono le informazioni necessarie per definire il destinatario della trasmissione.\nL'intera capacit\u00e0 trasmissiva disponibile viene impegnata per la trasmissione di ciascun pacchetto. Se vi sono pi\u00f9 pacchetti da trasmettere contemporaneamente, questi vengono memorizzati in una coda, subendo un ritardo di accodamento e rischiando di essere scartati in caso di esaurimento della memoria disponibile per la coda.\nLa maggior parte delle tecnologie di multiplazione statistica non permette di garantire prevedibilit\u00e0 in caso di grossi messaggi. Ha pi\u00f9 che altro un valore concettuale.\nMultiplazione e teoria delle code.\nLo studio di entrambi i sistemi di multiplazione sfrutta ampiamente la teoria delle code. Ad esempio: \nIl comportamento statistico delle code in una rete determina le sue caratteristiche di qualit\u00e0 di servizio.\nMultiplazione inversa.\nCome dice il nome, la multiplazione inversa \u00e8 il meccanismo per cui la capacit\u00e0 di \"pi\u00f9\" collegamenti viene aggregata per costruire un canale trasmissivo di capacit\u00e0 superiore. Questo comporta normalmente protocolli per distribuire i dati da trasmettere sui collegamenti disponibili, per ricomporre i dati ricevuti sui collegamenti aggregati nell'ordine corretto, per gestire i guasti e il ritorno in servizio di parte dei collegamenti.\nEsempi di multiplazione inversa sono l'aggregazione di pi\u00f9 collegamenti IEEE 802.3 tramite il protocollo LACP (802.3ad), o l'aggregazione di link ATM a bassa velocit\u00e0 ( T1 a 1.5 Mbit/s o E1 a 2 Mbit/s) per ottenere un collegamento di capacit\u00e0 superiore (6-12 Mbit/s o 8-16 Mbit/s) Inverse multiplexing over ATM (IMA).\nMultiplazione nei protocolli di trasporto.\nI protocolli di trasporto utilizzano il servizio di un protocollo di rete, che trasporta pacchetti da un host ad un altro, per realizzare comunicazioni tra processi applicativi.\n\u00c8 possibile che sia necessario stabilire contemporaneamente pi\u00f9 connessioni tra applicazioni tra l'host richiedente e qualsiasi altro host. Per questo i protocolli di trasporto hanno strumenti di multiplazione e demultiplazione (tipicamente implementabili attraverso le porte logiche di connessione) per specificare a quale conversazione appartenga un segmento e quindi a quale applicazione vadano consegnati i dati ricevuti.\nSi veda ad esempio Transmission Control Protocol, User Datagram Protocol.\nOvviamente a questa multiplazione a livello logico di connessione corrisponder\u00e0 a livello fisico della rete una multiplazione end-to-end dei flussi informativi associati alle varie connessioni tra gli host coinvolti sullo stesso canale fisico.\nTraffico e multiplazione: dimensionamento.\nNella pianificazione delle reti per motivi di economicit\u00e0 e risparmio di risorse di rete dal lato gestore/operatore il dimensionamento di un multiplatore in uscita a pi\u00f9 canali fisici in ingresso non tiene conto di un traffico di punta, bens\u00ec di un certo traffico medio. Il valore di traffico da smaltire in termini di canali in uscita da multiplare per reti a commutazione di circuito \u00e8 calcolabile attraverso la formula di Erlang B fissando le specifiche sulla probabilit\u00e0 di blocco o perdita Pb e il traffico medio da smaltire."}
{"id": "41202", "revid": "1371684", "url": "https://it.wikipedia.org/wiki?curid=41202", "title": "Critical Mass", "text": "Critical Mass (massa critica in lingua inglese) pu\u00f2 significare:"}
{"id": "41203", "revid": "44627", "url": "https://it.wikipedia.org/wiki?curid=41203", "title": "Hollywood metal", "text": ""}
{"id": "41204", "revid": "1087849", "url": "https://it.wikipedia.org/wiki?curid=41204", "title": "Monoide", "text": "Nell'algebra astratta, una branca della matematica, un monoide \u00e8 una struttura algebrica dotata dell'operazione binaria associativa e di un elemento neutro. I monoidi sono studiati nella teoria dei semigruppi in quanto sono semigruppi dotati di elemento neutro.\nDefinizione.\nUn monoide \u00e8 un insieme M munito di una singola operazione binaria * che ad ogni coppia di elementi a, b di M associa l'elemento a*b, rispettando i seguenti assiomi:\nChiusura\nAssociativit\u00e0\nElemento neutro\nPropriet\u00e0.\nPartendo dagli assiomi formulati si dimostra che l'elemento neutro \u00e8 univocamente determinato. Se formula_2, formula_7 sono entrambi elementi neutri, si ha formula_8, dove la prima eguaglianza segue dal fatto che formula_2 \u00e8 un elemento neutro, e la seconda dal fatto che lo \u00e8 formula_7.\nUn monoide \u00e8 quindi un Semigruppo unitario, ovvero un Magma associativo unitario.\nMonoidi e gruppi.\nUn gruppo \u00e8 un monoide dotato di elemento inverso.\nUn elemento formula_4 del monoide formula_1 si dice \"invertibile\" se esiste in formula_1 un suo inverso, cio\u00e8 un elemento formula_14 in formula_1 tale che formula_16. Se esiste, questo elemento formula_14 \u00e8 univocamente determinato, e pu\u00f2 dunque essere chiamato \"l'inverso\" di formula_4. Infatti se formula_14, formula_20 sono entrambi inversi di formula_4, si ha formula_22, dove le eguaglianze seguono nell'ordine dalla definizione di elemento neutro, dal fatto che formula_20 \u00e8 un inverso di formula_4, dalla propriet\u00e0 associativa, dal fatto che formula_14 \u00e8 un inverso di formula_4, e ancora dalla definizione di elemento neutro.\nSe ogni elemento di un monoide formula_1 \u00e8 invertibile, allora formula_1 \u00e8 un gruppo.\nPi\u00f9 in generale, sia formula_1 un monoide qualsiasi, e sia formula_30 l'insieme degli elementi invertibili di formula_1. Intanto, formula_30 non \u00e8 vuoto, perch\u00e9 si vede subito che contiene formula_2. E poi si pu\u00f2 vedere che formula_30 \u00e8 un gruppo rispetto alla stessa operazione di formula_1. Il gruppo formula_30 viene detto il \"gruppo degli elementi invertibili del monoide formula_1\".\nEsempi.\nL'insieme dei numeri interi Z con l'operazione prodotto \u00e8 un monoide commutativo dove l'elemento neutro \u00e8 1 e gli elementi invertibili sono 1 e -1.\nUn esempio tipico di monoide \u00e8 dato dalle funzioni formula_38 definite da un insieme in s\u00e9 stesso dove il prodotto \u00e8 dato dalla composizione formula_39. L'elemento neutro \u00e8 dato dalla funzione identit\u00e0 formula_40. Il gruppo degli elementi invertibili \u00e8 formato in questo caso dalle funzioni biiettive.\nUn altro esempio di monoide \u00e8 dato dall'insieme delle matrici quadrate di ordine n su cui si consideri l'operazione prodotto righe per colonne. In questo caso l'elemento neutro \u00e8 dato dalla matrice identit\u00e0."}
{"id": "41205", "revid": "200568", "url": "https://it.wikipedia.org/wiki?curid=41205", "title": "Orbitale atomico", "text": "Un orbitale atomico \u00e8 una funzione d'onda formula_1 che descrive il comportamento di un elettrone in un atomo. In chimica si distingue, in generale, tra orbitale atomico ed orbitale molecolare; in fisica invece il concetto di orbitale viene usato per descrivere un qualsiasi insieme di autostati di un sistema.\nLa funzione d'onda formula_1 in s\u00e9 non ha un particolare significato fisico, mentre il suo modulo al quadrato formula_3 \u00e8 la densit\u00e0 di probabilit\u00e0 di trovare l'elettrone in una determinata posizione nella zona di spazio attorno al nucleo dell'atomo. In particolare la \"forma\" degli orbitali atomici corrisponde alla superficie dello spazio attorno al nucleo dove l'elettrone pu\u00f2 trovarsi con elevata probabilit\u00e0.\nTale definizione di orbitale atomico a partire dalle funzioni d'onda, che descrivono il comportamento dell'elettrone in senso probabilistico, \u00e8 necessaria poich\u00e9 in base al principio di indeterminazione di Heisenberg non \u00e8 possibile conoscere simultaneamente, con precisione infinita, posizione e quantit\u00e0 di moto di una particella infinitesima come l'elettrone.\nDescrizione.\nBase quantomeccanica.\nIn meccanica quantistica ed in chimica quantistica \u00e8 necessario generalizzare il concetto classico di orbita per renderlo compatibile col principio di indeterminazione di Heisenberg. Infatti la meccanica quantistica prevede che non sia possibile associare contemporaneamente ad una particella una posizione ed una quantit\u00e0 di moto ben definita. Il concetto di orbita di un elettrone \u00e8 sostituito da quello di orbitale, ossia la parte dello spazio entro la quale \u00e8 alta la probabilit\u00e0 di trovare una particella. In questo contesto non ha senso studiare la traiettoria seguita da un corpo ma se ne studiano gli autostati. Formalmente un orbitale \u00e8 definito come la proiezione della funzione d'onda sulla base della posizione.\nQuesta nomenclatura \u00e8 stata introdotta dopo il modello atomico proposto da Niels Bohr e l'esperimento di Rutherford.\nL'emissione di una radiazione durante la rotazione degli elettroni intorno al nucleo portava alla conseguenza teorica per la quale l'elettrone avrebbe dovuto perdere gradualmente energia fino a collassare sul nucleo con un movimento a spirale, fenomeno che in realt\u00e0 non si osserva sperimentalmente. Inizialmente si postul\u00f2 l'esistenza di un'infinit\u00e0 discreta, di un numero finito di orbite possibile, senza che vi fosse un modello fisico, in grado di giustificare questo assunto. Bohr forn\u00ec una spiegazione in base al dualismo onda-particella: due onde in fase si sommano, mentre due onde in opposizione di fase si annullano.\nI movimenti di elettroni lungo orbite fuori fase, cresta d'onda contro ventre, sarebbero distrutti dal fenomeno dell'interferenza. Per cui, possono avere luogo solo movimenti a lunghezza d'onda in fase, che definiscono gli orbitali, e, per essere in fase, sono multipli interi di un valore base, la costante di Planck.\nOrbitali atomici.\nSolitamente in chimica, per favorirne la visualizzazione, un orbitale atomico viene approssimato con quella regione di spazio attorno al nucleo atomico in cui la probabilit\u00e0 di trovare un elettrone \u00e8 massima (massima densit\u00e0 di probabilit\u00e0) ed \u00e8 delimitata da una superficie sulla quale il modulo dell'ampiezza della funzione d'onda \u00e8 costante (generalmente normalizzata a uno). In altre parole, una regione di spazio attorno ad un nucleo atomico in cui la probabilit\u00e0 di trovarvi un elettrone \u00e8 massima (di solito superiore ad un limite convenzionalmente fissato nel 95%) \u00e8 usata per rappresentare graficamente un orbitale atomico di quell'elettrone.\nVisivamente, tale orbitale pu\u00f2 essere meglio rappresentato mediante una nuvola la cui intensit\u00e0 del colore \u00e8 proporzionale alla \"densit\u00e0 di probabilit\u00e0\" di trovare l'elettrone in quel punto e con forme tali dal comprendere il 95% della probabilit\u00e0 elettronica. Quest'ultima, in ogni punto dello spazio attorno al nucleo, \u00e8 pari al quadrato del modulo della funzione d'onda dell'elettrone nel punto stesso.\nEsistono 4 tipi di orbitali negli atomi non eccitati: formula_4 (\"sharp\"), formula_5 (\"principal\"), formula_6 (\"diffuse\"), formula_7 (\"fundamental\"). In quelli eccitati si possono trovare altri orbitali i quali procedono in ordine alfabetico da formula_7 formula_9.\nConsiderando il campo coulombiano di simmetria sferica, moltiplicando il quadrato della funzione d'onda formula_10 per il volume elementare d\u03c4, uguale in questo caso a formula_11, \u00e8 possibile calcolare la probabilit\u00e0 che ha un elettrone di trovarsi in uno spazio sferico definito dallo spessore formula_12 della sfera di raggio formula_13. In particolare, usando la forma formula_14, risulta formula_15 e questo valore di formula_16 viene definito \"funzione di distribuzione radiale\".\nIl numero e l'estensione degli orbitali atomici \u00e8 deducibile dalla soluzione dell'equazione di Schr\u00f6dinger per un elettrone confinato nella buca del potenziale elettrico generato dal nucleo ed \u00e8 correlato ai numeri quantici che identificano il livello energetico in cui si trova l'elettrone stesso.\nUn orbitale pu\u00f2 possedere \"nodi\", definiti come spazi nei quali il valore della funzione d'onda cambia segno. Ci\u00f2 corrisponde ad un valore della funzione di distribuzione radiale, e di conseguenza della probabilit\u00e0 di trovare un elettrone, nulla. Essi possono essere di due tipi: \"nodo radiale\" (la probabilit\u00e0 \u00e8 nulla ad un determinato raggio dall'origine) o \"nodo angolare\" (la probabilit\u00e0 \u00e8 nulla ad un certo angolo dall'origine).\nIl numero totale dei nodi in un orbitale \u00e8 dato da formula_21. Di questi, formula_19 sono nodi angolari (e quindi il loro numero dipende esclusivamente dal tipo di orbitale; ad esempio gli orbitali formula_6 hanno sempre formula_34 nodi angolari) e dunque formula_35 sono i nodi radiali.\nIn base al principio di esclusione di Pauli, ogni orbitale pu\u00f2 contenere al massimo due elettroni, dato che essi sono fermioni. Secondo il cosiddetto principio dell'Aufbau, gli orbitali vengono riempiti partendo da quelli ad energia minima (stato fondamentale) e riempiendo, via via, quelli ad energia superiore; se sono presenti degli orbitali \"degeneri\" (ovvero pi\u00f9 autostati per un unico autovalore, come ad esempio i tre orbitali formula_5), si applica la cosiddetta regola di Hund, secondo la quale gli elettroni si distribuiscono preferenzialmente in modo da occuparne il maggior numero.\nLa disposizione degli elettroni negli orbitali atomici costituisce la configurazione elettronica di un atomo, dalla quale dipendono la reattivit\u00e0, la valenza e la geometria delle molecole che questi va a comporre.\nEsempi.\nIl modello, per\u00f2, costruito cos\u00ec semplicemente, non \u00e8 perfettamente compatibile con i dati sperimentali. Se, ad esempio, l'azoto lega tre atomi a s\u00e9 tramite i suoi orbitali formula_5, allora l'ammoniaca dovrebbe avere i suoi legami a formula_62 di distanza l'uno dall'altro. Sappiamo, dai dati sperimentali, che non \u00e8 cos\u00ec; l'angolo formato da due legami formula_63 \u00e8 di circa formula_64.\nIl carbonio ha la seguente configurazione elettronica: formula_65 - due elettroni spaiati negli orbitali formula_5; per\u00f2 l'unico composto del carbonio in cui questi scambia due legami \u00e8 l'ossido di carbonio, formula_67: in tutti gli altri suoi composti il carbonio forma con gli atomi vicini quattro legami.\nOrbitali atomici ibridi.\nGli orbitali atomici convenzionali vengono ottenuti risolvendo l'equazione di Schr\u00f6dinger per sistemi idrogenoidi (ovvero un nucleo carico positivamente attorno al quale orbita un unico elettrone). Questi formano una base completa per descrivere tutti gli stati del sistema. Tuttavia, quando ci sono due o pi\u00f9 elettroni che interagiscono fra di loro, questi orbitali non sono pi\u00f9 autostati del sistema. Invece che definire un nuovo insieme di orbitali, per ogni possibile numero di elettroni attorno al nucleo, si preferisce, solitamente, descrivere tutti i sistemi come combinazione lineare degli orbitali, ottenuti per atomi idrogenoidi.\nIn chimica queste combinazioni vengono solitamente chiamate \"orbitali ibridi\" e si hanno i seguenti casi:\nL'ibridazione porta ad avere un gruppo di orbitali \"degeneri\" in cui gli elettroni andranno a distribuirsi occupandone il pi\u00f9 possibile; prendiamo l'esempio del carbonio, la cui configurazione elettronica stabile \u00e8:\nE diventa, in ibridazione formula_77:\nIn questa configurazione ibrida, il carbonio presenta quattro elettroni spaiati, ognuno in un orbitale formula_77, configurazione che spiega i quattro legami formati dal carbonio nei suoi composti e la geometria tetraedrica delle molecole in cui compare (ad esempio nel caso degli alcani).\nInvece, in ibridazione formula_73, solo due orbitali formula_5 vengono ibridati (ad esempio nel caso degli alcheni):\nAnalogamente, in ibridazione formula_69, solo un orbitale formula_5 viene ibridato (ad esempio nel caso degli alchini):\nSimilmente all'ibridazione formula_77 del carbonio, la configurazione elettronica dell'azoto cambia in questo modo:\nAllocare cinque elettroni in quattro orbitali formula_77 significa avere un orbitale completo di due elettroni e tre orbitali contenenti un elettrone spaiato. Questo spiega non solo i tre legami che l'azoto forma nei suoi composti, ma anche l'angolo di formula_64 tra due legami - l'orbitale che ospita i due elettroni tende a comprimere gli altri tre, distorcendo la regolare geometria del tetraedro.\nI due elettroni allocati nell'orbitale non coinvolto nel legame possono essere per\u00f2 impiegati per formare un legame dativo, tale comportamento \u00e8 alla base del comportamento basico dell'ammoniaca e delle ammine.\nUltimo esempio \u00e8 l'ossigeno, la cui configurazione elettronica cambia in questo modo:\nAllocare sei elettroni in quattro orbitali formula_77 significa avere due orbitali completi di due elettroni ciascuno e due orbitali contenenti un elettrone spaiato. Questo spiega i due legami che l'ossigeno forma nei suoi composti ed anche l'angolo di formula_99 tra i due legami, tipico della molecola d'acqua - i due orbitali completi non impegnati nei legami tendono a comprimere gli altri due, distorcendo la regolare geometria del tetraedro in misura ancora maggiore a quanto visto nell'esempio precedente.\nL'ibridazione \u00e8 un processo che richiede energia, dato che gli orbitali formula_5 si trovano ad un livello energetico leggermente superiore a quello dei corrispondenti orbitali formula_101 Tuttavia questa energia \u00e8 ampiamente compensata dalla maggiore stabilit\u00e0 dei legami che l'atomo ibridato \u00e8 in grado di formare.\nLe ibridazioni tra orbitali formula_4 e formula_5 non sono le uniche esistenti. Gli elementi di transizione possono formare ibridi pi\u00f9 complessi (ad esempio formula_104), tipici dei composti di coordinazione."}
{"id": "41206", "revid": "125943496", "url": "https://it.wikipedia.org/wiki?curid=41206", "title": "Sesia", "text": "La Sesia (la Sesia nel vercellese; \"Tseschra\" in walser) \u00e8 un importante fiume del Piemonte (pur con brevi sconfinamenti in Lombardia), uno dei pi\u00f9 lunghi della regione (140\u00a0km) e un notevole affluente di sinistra del fiume Po.\nIdronimo.\nNell\u2019antichit\u00e0 il fiume era chiamato \"Sessites\" (Plinio, III, 20, 4)\" \"e pi\u00f9 tardivamente\" Sessis\" (Ennodio, \"Carm.\" I, 1, 39), da cui \u00e8 derivato il termine italiano \"Sesia\". Si ritiene che il primo autore che in lingua italiana abbia usato il termine \"Sesia\" sia Fazio degli Uberti (sec. XIV) nel \"Dittamondo\" (III, V, 62).\nIl corso del fiume.\nLa Sesia nasce dal Monte Rosa a circa 2.500 m s.l.m. dal ghiacciaio omonimo.\nScende quindi rapidissima lungo la Valsesia, ricevendo in questo tratto le acque di numerosi torrenti, che ne arricchiscono notevolmente la portata: il Sermenza, l'Otro, il Vogna, l'Artogna, il Sorba ed il \"Rio di Valmala\".\nGiunta presso Varallo riceve l'importante apporto idrico del Mastallone e compie un'ampia curva assumendo direzione sud, raggiungendo in breve la cittadina di Borgosesia, dove riceve un altro importante affluente: il Sessera.\nDa qui bagna Serravalle Sesia terminando il suo alto corso (riceve anche le acque del Borro di Serravalle) e aprendosi la strada verso la pianura.\nSfiora Gattinara, Prato Sesia (dove riceve il Roccia ed il \"Mologna\") e Romagnano Sesia, fungendo anche da confine tra la provincia di Vercelli e la provincia di Novara, allargando notevolmente il suo letto e diramandosi in vari bracci secondari.\nDopo il comune di Ghemme segue quasi parallela un tratto dell'Autostrada Voltri-Gravellona e, sempre dirigendosi verso sud bagna Carpignano Sesia, Lenta e Ghislarengo; presso Greggio interseca l'A4 e viene anche sottopassato dal Canale Cavour grazie ad una tomba a sifone, lunga circa 256 metri.\nRaggiunto il centro di Oldenico riceve da destra l'importante contributo del Cervo, suo principale affluente; di qui in poi, con portata pi\u00f9 costante, lambisce la parte est della citt\u00e0 di Vercelli dove \u00e8 anche pesantemente arginato. Nei pressi della citt\u00e0 riceve in destra idrografica le acque in esubero trasportate dal Naviglio di Ivrea, un canale artificiale che prende origine dalla Dora Baltea e fornisce acqua alle risaie della pianura vercellese occidentale. \nGiunta quindi nei pressi del comune di Palestro devia una parte delle sue acque al roggione di Sartirana ma, d'altra parte, riceve quelle in esubero dallo scaricatore Busca-Biraga; da qui in poi, la Sesia, prende a scorrere sinuosa sul confine tra Lombardia e Piemonte e riceve da destra presso Caresana il torrente Bona. Pi\u00f9 a valle della confluenza con il Bona riceve l'apporto prima della Marcova e poi, poco pi\u00f9 a sud, quello della Roggia Stura.\nInfine, dopo essere stata attraversata dal \"ponte di Terranova\" (Candia Lomellina), confluisce da sinistra nel Po.\nRegime idrologico.\nLa Sesia, pur usufruendo dell'alimentazione nivale datagli del ghiacciaio del Monte Rosa, \u00e8 un fiume dal regime estremamente torrentizio: a fronte di un modulo medio annuo di ben 70\u00a0m\u00b3/s (il 6\u00b0 per importanza tra gli affluenti del Po), il fiume pu\u00f2 subire nelle estati pi\u00f9 siccitose magre rilevantissime (anche di pochissimi\u00a0m\u00b3/s), soprattutto a causa dell'intensissimo sfruttamento delle sue acque per l'irrigazione. Dalla confluenza con il Cervo, il regime diviene molto pi\u00f9 regolare.\nAl contrario, in caso di precipitazioni eccezionali in alta Valsesia (vedi nel 1968, 1994, 2000 o nel 2020) il fiume pu\u00f2 raggiungere anche valori di piena impressionanti di ben 5.500 - 6.000\u00a0m\u00b3/s, i pi\u00f9 elevati in assoluto tra gli affluenti del Po, tanto da riuscire ad influenzarne pesantemente le piene.\nProprio nel 1968, dopo svariati giorni di pioggia che devastarono tutta la zona del Biellese e la Valsesia, il fiume ruppe ampi tratti del suo argine destro alluvionando parte della citt\u00e0 di Vercelli, oltre ad ampie zone sulla riva sinistra, soprattutto nei comuni di Villata e Borgo Vercelli.Nell'ottobre 2020, dopo incessanti piogge che hanno colpito l'alto Piemonte, la Sesia \u00e8 cresciuta rapidamente, devastando il fondovalle. Si sono verificate esondazioni con danni alle infrastrutture in tutta la Valsesia. La piena ha provocato inoltre il crollo del ponte che collegava i comuni di Gattinara e Romagnano Sesia.\nIngenti danni alle colture ed alle abitazioni si sono verificati anche nella bassa Vercellese: Borgo Vercelli \u00e8 stata completamente allagata, cos\u00ec come la ferrovia Torino-Milano tra la localit\u00e0 di \"Bivio Sesia\" e la stazione di Borgo Vercelli.\nSport.\nParticolarmente adatto, nel suo tratto vallivo, per le attivit\u00e0 canoistiche, nel 2001 il fiume \u00e8 stato sede dei campionati europei di caiaco (kayak) e nel 2002 dei campionati mondiali.\nOspita anche diverse scuole di canoa.\nLa Sesia e l'irrigazione.\nDal fiume prendono il nome due importanti consorzi: l'Est Sesia ed l\"'Ovest Sesia\", che assieme formano la \"Coutenza Canali Cavour\". Oltre a questo, la Sesia \u00e8 un elemento fondamentale per la coltura del riso; dal fiume si dipartono numerosi canali irrigui anche di origini antichissime: le rogge Mora, Biraga, Busca, Bolgora e Sartirana.\nIttiofauna.\nLa Sesia \u00e8 una dei fiumi con popolazione di salmonidi pi\u00f9 apprezzati d'Italia; nell'alto corso il permesso di pesca \u00e8 affidato alla \"Svps\" (Societ\u00e0 Valsesiana Pescatori Sportivi). Nel corso inferiore, invece, la pesca \u00e8 affidata alla FIPSAS e nella sponda novarese dalla FIPSAS Novara.\nL'ittiofauna \u00e8 composta dalla trota iridea, dalla trota fario, dal salmerino, dalla trota marmorata e dal temolo nell'alto corso; mentre nel corso di pianura la presenza di ciprinidi si fa pi\u00f9 rilevante."}
{"id": "41209", "revid": "149485", "url": "https://it.wikipedia.org/wiki?curid=41209", "title": "Andrea Cassar\u00e0", "text": "Campione Europeo Individuale di fioretto 4 volte a Mosca, Zalaegerszeg, Kiev e a Montreux, Campione Mondiale individuale a Catania, Campione Olimpico a Squadre a Atene e Londra. sempre a Atene 2004 conquista il bronzo individuale. Ha vinto 5 Coppe del Mondo di fioretto (3 delle quali consecutive: 2011, 2012, 2013) 6 Campionati del Mondo a Squadre e 5 Campionati Europei a Squadre. \u00c8 allenato dal Maestro Eugenio Migliore e preparato fisicamente da Cristiano Durante. \u00c8 detentore del record di vittorie in gare di coppa del mondo di fioretto avendo vinto il maggior numero di gare di coppa del mondo in tutta la storia del fioretto.\nIl 17 settembre 2016 si \u00e8 sposato con Elisa Albini.\nCarriera.\nLe vittorie di Andrea Cassar\u00e0 iniziano agli europei 2002 quando vince, a soli 18 anni, il titolo di campione europeo di fioretto individuale e a squadre.\nHa vinto la medaglia d'oro nel torneo di fioretto a squadre alle Olimpiadi di Atene 2004 (in squadra con Simone Vanni e Salvatore Sanzo) a soli 20 anni, e la medaglia di bronzo nella gara individuale nello stesso torneo dove, probabilmente a causa della troppa impulsivit\u00e0 e giovent\u00f9, si arrese in semifinale al francese Brice Guyart con il punteggio di 15-14 dopo essere stato a lungo in vantaggio.\nHa vinto la coppa del mondo di fioretto nel 2006. Il 5 luglio 2008 a Kiev si \u00e8 laureato campione europeo individuale di fioretto battendo in finale 15-9 il britannico Laurence Halsted (che nei quarti aveva sconfitto l'altro azzurro Andrea Baldini).\nPochi giorni dopo, il 9 luglio, vince un nuovo oro nella competizione a squadre assieme ad Andrea Baldini e Stefano Barrera; \u00e8 Cassar\u00e0 a fare subito un break di 5-0 e, dopo che Baldini e Barrera mantengono il vantaggio, Cassar\u00e0 infila un break finale di 6-0 permettendo cos\u00ec di sconfiggere la Polonia per 45-30.\nA causa dei nuovi regolamenti, nell'Olimpiade di Pechino non vi era la gara a squadre di fioretto maschile. Pertanto potevano partecipare al massimo due atleti per ogni paese. Questo ha portato a una forte competizione fra gli atleti italiani. Fino al Grand Prix di San Pietroburgo di aprile, ultima gara utile per la qualificazione, Cassar\u00e0 era nettamente in vantaggio su Salvatore Sanzo per la conquista del secondo posto olimpico (il primo era saldamente nelle mani di Baldini). In questa gara, per\u00f2, Sanzo e Cassar\u00e0 si scontrarono ai quarti di finale, e la vittoria di Sanzo (che arriv\u00f2 poi al secondo posto in quella gara) gli valse la qualificazione, e comport\u00f2 l'esclusione di Cassar\u00e0. Tuttavia, il 1\u00ba agosto, Andrea Baldini fu trovato positivo al controllo antidoping (accusa dalla quale fu poi prosciolto): fu quindi escluso dalla selezione olimpica e lasci\u00f2 il posto proprio ad Andrea Cassar\u00e0.\nVince l'oro nel fioretto individuale ai Mondiali di Catania 2011, battendo l'altro italiano Valerio Aspromonte in un finale conclusasi 15-14.\nNel 2012 partecipa ai Giochi della XXX Olimpiade di Londra. Campione del mondo in carica, si \u00e8 arreso ai quarti di finale per 15-10 all'egiziano Alaaeldin Abouelkassem, che si \u00e8 qualificato cos\u00ec per le semifinali. Tuttavia, il 5 agosto vince il torneo di fioretto a squadre (assieme ad Andrea Baldini, Giorgio Avola e Valerio Aspromonte) replicando il successo del 2004. Vince anche la Coppa del mondo 2012 di fioretto e sempre nel 2012 stabilisce il record mondiale di vittorie in coppa del mondo (superando l'italiano Salvatore Sanzo che era a quota 21 vittorie) portando il totale delle sue vittorie a 23, bottino poi incrementato.\nNel 2014 vince nel fioretto a squadre l'argento agli Europei di Strasburgo e il bronzo ai Mondiali di Kazan. Vince per la quarta volta l'oro nel fioretto individuale agli Europei di Montreux 2015, battendo l'altro italiano Daniele Garozzo in una finale conclusasi 15-11. Ai Mondiali di Mosca 2015 ha vinto nel fioretto a squadre la medaglia d'oro. Vince l'oro a squadre nel fioretto ai Mondiali di Scherma di Lipsia 2017. Vince l'oro a squadre nel fioretto anche ai Mondiali di Scherma di Wuxi 2018."}
{"id": "41210", "revid": "287204", "url": "https://it.wikipedia.org/wiki?curid=41210", "title": "Salvatore Sanzo", "text": "Biografia.\nHa iniziato a Pisa, giovanissimo, la sua attivit\u00e0 di schermitore, seguendo le lezioni del Maestro Antonio Tringale. Ad undici anni ha conosciuto il Maestro Antonio Di Ciolo con il quale ha condiviso tutta la carriera. \nHa vinto la medaglia d'oro alle Olimpiadi di Atene 2004 nella prova di fioretto a squadre, conquistando anche l'argento nella gara individuale. Medaglia di bronzo a squadre inoltre ai Giochi olimpici di Sydney 2000 e medaglia di bronzo individuale ai Giochi Olimpici di Pechino 2008. \nIn Coppa del Mondo vanta 21 successi e la vittoria finale nel 2004. Sempre in Coppa del Mondo arriva secondo per 3 volte nel 2000, 2002 e 2005. \n4 volte Campione del Mondo Senior (2 titoli individuali e 2 a squadre) e 5 volte Campione Europeo Senior (2 titoli individuali e 3 a squadre). \nNel 2001 a Tunisi vince i Giochi del Mediterraneo ed arriva 2\u00ba a squadre alle Universiadi di Pechino.\n14 volte Campione Italiano Assoluto (3 volte individuale e 11 a squadre).\nRiconosciuto da molti come uno degli schermitori pi\u00f9 forti di sempre.\nHa 3 figli: Virginia, Alessandro e Martina.\nNel 2005 si laurea in Giurisprudenza, presso la Facolt\u00e0 di Pisa. \nHa fatto parte del Centro Sportivo Carabinieri dal 3 novembre 1993 fino alla nomina di Assessore della Provincia di Pisa, avvenuta il 27 giugno 2009. \n\u00c8 stato Professore a contratto presso la facolt\u00e0 di Scienze Motorie dal 2004 fino al 2012, quando per scelta ha dovuto abbandonare l'insegnamento.\nMaestro di scherma dal 17 dicembre 2005.\nGiornalista pubblicista dal 2005, ha collaborato con il sito internet della Gazzetta dello Sport, con l'emittente televisiva Granducato TV ed con il quotidiano nazionale QS. Ha scritto inoltre per il sito internet della Gazzetta dello Sport, curando la rubrica 'Gi\u00f9 la Maschera'.\nAppassionato di calcio, da febbraio 2009 \u00e8 stato fino a giugno 2018 collaboratore di Sky Sport: canale 200 e 201, per cui ha realizzato servizi, interviste e commenti da studio per il campionato di calcio di serie B e per le altre discipline sportive. Ha partecipato alle Olimpiadi di Londra come Talent per la scherma insieme a Diana Bianchedi e come giornalista per le altre discipline sportive, seguendo da bordo campo la finale Olimpica di calcio tra Messico e Brasile. Nel 2014 ha condotto la rubrica 'Matti da Lega Pro'. \nInsignito di numerose onorificenze: nominato Cavaliere della Repubblica nel settembre del 2000 e Commendatore della Repubblica nel settembre del 2004. Nel curriculum vanta anche 3 Diplomi d'onore e il Collare d'Oro (massime onorificenze CONI). \u00c8 stato componente della Commissione Atleti della F\u00e9d\u00e9ration Internationale d'Escrime dal 2005 al 2010: un anno dopo l'annuncio del ritiro dalle pedane.\nNominato dal Partito Democratico pisano, nel dicembre del 2007, Responsabile Provinciale dello Sport di Pisa. \nAssessore alla Provincia di Pisa dal 2009 al 2013, con deleghe al Turismo, allo Sport e alle Politiche Giovanili.\nNel 2010 \u00e8 stato nominato Responsabile per lo Sport della Toscana (UPI Toscana) e membro nazionale del coordinamento per lo sport e le politiche giovanili. \nIl 23 gennaio 2013 \u00e8 diventato Presidente del CONI Toscana, battendo per 39 a 18 l'uscente Paolo Ignesti. \nCandidato alle elezioni comunali di Pisa del 26 e 27 maggio 2013, \u00e8 risultato il pi\u00f9 votato con 760 preferenze (quasi il 2% del totale dei votanti). Il 10 giugno \u00e8 stato nominato Assessore al Comune di Pisa con deleghe allo Sport e all'Ambiente fino alle dimissioni annunciate il 30 aprile del 2017. Nel novembre 2013 \u00e8 stato nominato Presidente della Commissione Nazionale Sport e Politiche Giovanili dell'ANCI (Associazione Italiana Comuni d'Italia).\nIl 4 marzo 2017 \u00e8 stato confermato alla guida del CONI Toscana ottenendo il 100% dei voti (57 voti su 57 a favore).\nRinuncia a candidarsi al 3\u00ba mandato da Presidente del CONI Toscana per rappresentare lo Sport del Territorio a livello nazionale ed a marzo del 2021 viene eletto quasi all'unanimit\u00e0 (32 voti su 35 a favore, con 3 astensioni) componente del Consiglio Nazionale del CONI per il quadriennio 2021-2024.\nAmante di impiantistica sportiva, ha un sogno nel cassetto: vedere un giorno gli impianti italiani a norma, accessibili e fruibili dall'intera comunit\u00e0.\nAttualmente \u00e8 Segretario Generale della Federazione Italiana Canoa Kayak."}
{"id": "41211", "revid": "1851848", "url": "https://it.wikipedia.org/wiki?curid=41211", "title": "Simone Vanni", "text": "Ha vinto la medaglia d'oro nel torneo di fioretto maschile a squadre alle Olimpiadi di Atene 2004.\nBiografia.\nSimone Vanni, nato il 16 Febbraio del 1979, comincia a fare scherma nel 1988 presso l'U.S. Pisascherma, prestigiosa societ\u00e0 della sua citt\u00e0 natale. Suo primo maestro di scherma fu Luciana Di Ciolo. Successivamente \u00e8 stato seguito dal maestro Antonio Di Ciolo fino al 2006. Sino dagli esordi della sua carriera pratica la specialit\u00e0 del fioretto (sebbene per curiosit\u00e0 la prima convocazione in azzurro nella rappresentativa giovanile arriva di sciabola). Dopo una brillante trafila nelle categorie giovanili, accede alla nazionale italiana giovanile, prima nella categoria \"Cadetti\" e quindi \"Giovani\". Nel 1998 vince la medaglia di bronzo con la squadra nella rassegna mondiale giovanile disputata in Venezuela.\nIl 1999 sar\u00e0 la sua stagione migliore tra gli U20, a Keszthely\u00e8, in Ungheria conquista la sua prima medaglia iridata individuale, un bronzo; nella stessa gara conquista anche la medaglia d'argento nella prova a squadre. Sempre con la nazionale giovanile conquista anche il bronzo individuale ai campionati d'Europa. In campo nazionale si aggiudica il titolo di campione d'Italia U20. Nel 2001, a N\u00eemes, esordisce in un campionato mondiale assoluto: 12\u00ba posto individuale e 9\u00b0 a squadre sono il \"bottino\" di questa partecipazione. Nella stessa stagione conquista la medaglia d'oro ai Campionati d'Europa assoluti a Coblenza.\nL'anno successivo, il 2002 a Lisbona arriva la consacrazione nella massima rassegna iridata: vince il titolo di campione del mondo individuale battendo il tedesco Andr\u00e8 Wessels con il punteggio di 15-6. Nel 2003 sfiora il clamoroso bis individuale, sarebbe stato il primo fiorettista azzurro a riuscire nell'impresa di vincere due titoli mondiali consecutivi. Simone Vanni si ferma alla medaglia d'argento, sconfitto per 14-15 in finale dal tedesco Peter Joppich. Nel 2004 partecipa alle Olimpiadi di Atene 2004, suo esordio nella rassegna a cinque cerchi. Nella gara individuale di fioretto sfiora il podio, sconfitto nei quarti di finale per una sola stoccata per 15-14 dal francese Brice Guyart, poi campione olimpico. Vanni, dopo il 5\u00ba posto ottenuto nella gara individuale, si rif\u00e0 nella gara a squadre di fioretto maschile dove vince l'oro a squadre, col punteggio di 45-42 per l'Italia, contribuendo in modo molto determinante al successo in finale contro la compagine cinese. Con lui in squadra anche gli altri fiorettisti azzurri Salvatore Sanzo e Andrea Cassar\u00e0.\nIl 2005 \u00e8 un anno di assestamento per la scherma, in particolare nel fioretto dove nuove apparecchiature hanno imposto metodi nuovi agli atleti. Conquista comunque la medaglia d'argento a squadre ai campionati del mondo di Lipsia. L'anno successivo, il 2006, sar\u00e0 di bronzo la medaglia conquistata nell'edizione torinese del mondiale. Attualmente \u00e8 tesserato per il Gruppo Sportivo Fiamme Oro, con il quale ha vinto la Coppa Europa a squadre nel 2006 e 2007, e continua ad allenarsi nella sua societ\u00e0 di origine sotto la guida del maestro Paolo Paoletti.\nLa sorella Elisa Vanni \u00e8 stata una valente atleta della Sciabola, attualmente \u00e8 istruttrice di scherma nella stessa societ\u00e0."}
{"id": "41212", "revid": "254401", "url": "https://it.wikipedia.org/wiki?curid=41212", "title": "Poughkeepsie", "text": "Poughkeepsie () \u00e8 una citt\u00e0 degli Stati Uniti d'America, capoluogo della contea di Dutchess nello Stato di New York.\nPosta a 60 miglia da New York, Poughkeepsie \u00e8 stata fondata nel 1687. Si pensa che il nome sia derivato da una parola indiana, ma il significato \u00e8 sconosciuto, probabilmente potrebbe voler dire \"capanna di canne presso la grande acqua\".\nAl suo interno troviamo, inoltre, alcune famose universit\u00e0, come il Vassar College, una delle Seven Sisters schools, il Marist College, e il Dutchess Community College. Nelle vicinanze, inoltre, si trova il Culinary Institute of America.\nA Poughkeepsie \u00e8 presente una grossa sede dell'IBM ed era sede dell'unico stabilimento statunitense della FIAT costruito nel 1909 e chiuso nel 1942.\nGeografia fisica.\nSecondo lo United States Census Bureau, la citt\u00e0 si estende per un'area totale di di cui di acque interne.\nSociet\u00e0.\nEvoluzione demografica.\nSecondo il censimento del 2010, Poughkeepsie ha abitanti, con una densit\u00e0 di /km\u00b2 (/mi\u00b2) e con una percentuale di bianchi pari al 52,8%, Afroamericani pari al 35,7%. Il 10,64% della popolazione \u00e8 di origine ispanico-latina.\nIl reddito medio per un proprietario di casa \u00e8 di e il reddito medio per una famiglia \u00e8 di .\nInfrastrutture e trasporti.\nLa citt\u00e0 \u00e8 servita dalla linea Hudson del servizio ferroviario suburbano Metro-North Railroad.\nPoughkeepsie nei media.\nNel 1910, vi fu girato il cortometraggio \"Daisies\", che difendeva l'idea dell'istruzione superiore per le donne.\nNel film \"Angel Heart\", del 1987, Poughkeepsie \u00e8 la sede del 'The Sarah Dodds Harvest - Memorial Clinic', la casa di cura in cui, nel 1943, viene ricoverato Jonathan Liebling, a causa dei gravi traumi riportati in guerra, e da cui, 12 anni dopo, prendono avvio le indagini di Harry Angel.\nNella serie \"Ally McBeal\" il personaggio John Cage (interpretato dall'attore Peter MacNicol) pronuncia spesso il nome di questa citt\u00e0 per prevenire la sua balbuzie.\nNella serie tv \"Friends\", Ross (interpretato da David Schwimmer) esce con una ragazza di Poughkeepsie, ma si lamenta del fatto che abita troppo lontano da Manhattan. (episodio X della IV stagione, \"The One with the Girl from Poughkeepsie\").\nNella serie tv \"How I Met Your Mother\", il regalo di Natale di Marshall Eriksen viene caricato erroneamente su un furgone postale di diretto a Poughkeepsie e lui \u00e8 costretto ad inseguirlo a piedi.\nNella serie tv \"Supernatural\" la parola \"Poughkeepsie\" viene usata da Dean e Sam come codice segreto, il suo significato \u00e8 \"Molla tutto e scappa\".\nNella serie tv \"Veronica Mars\", \u00e8 la finta citt\u00e0 natale di una prostituta dai nobili sentimenti (episodio 11 della terza stagione \"Poughkeepsie, tramps and thieves\").\nNel lungometraggio \"Il compagno B\", durante la ricerca di un non meglio precisato Mr. Smith, Stan Laurel si reca fino a Poughkeepsie dove aveva sede un'azienda produttrice di caramelle per la gola fondata dai fratelli Smith; l'ultimo dei quali era per\u00f2 deceduto circa 5 anni prima, in base all'ambientazione del film al termine della I guerra mondiale\nNel film \"Giovani si diventa\", Josh (Ben Stiller) e Jamie (Adam Driver) si recano a Poughkeepsie per incontrare un vecchio compagno di scuola di quest'ultimo.\nNel film \"Letters to Juliet\", Sophie Hall (Amanda Seyfried) parla al telefono con un uomo che afferma che alla fine della seconda guerra mondiale si trovava a Poughkeepsie (nei primi minuti del film).\nNel film \"Vi presento Joe Black\", ad Anthony Hopkins viene detto che dovr\u00e0 pagare gli straordinari ai vigili del fuoco di Poughkeepsie (min 4:20)\nNella serie TV del 2017 \"The Sinner\", in onda su USA Networ la citt\u00e0 di Poughkeepsie viene spesso citata come localit\u00e0 dove avvennero fatti cruciali riguardanti la protagonista.\nNel film \"Sex &amp; the City\", Charlotte, mentre sono al resort in Messico, mangia solo budini prodotti a Poughkeepsie.\nNel libro \"Le ceneri di Angela\", proprio alla fine, Frank McCourt (protagonista e autore) arrivando dall'Irlanda sbarca a Poughkeepsie dove ha un incontro amoroso inaspettato."}
{"id": "41213", "revid": "1543377", "url": "https://it.wikipedia.org/wiki?curid=41213", "title": "Giovanna Trillini", "text": "Biografia.\nInizia a Jesi a otto anni, nella palestra fondata dal maestro Ezio Triccoli, uno dei centri della tradizione della scherma italiana. Nel 1986 vince gli assoluti italiani, a soli sedici anni. \nAtleta.\nConquista la prima Coppa del Mondo assoluta nel 1991.\nHa vinto a 22 anni la medaglia d'oro individuale alle Olimpiadi del 1992, e tre ori consecutivi dal 1992 al 2000 nella prova a squadre (a Barcellona 1992 con Francesca Bortolozzi, Diana Bianchedi, Margherita Zalaffi e Dorina Vaccaroni, a Atlanta 1996 con Francesca Bortolozzi e Valentina Vezzali e a Sydney 2000 con in squadra Diana Bianchedi e Valentina Vezzali).\nLa prova a squadre fu tolta dal programma olimpico dei Giochi del 2004 per far debuttare la sciabola femminile. Si aggiungono sempre alle olimpiadi, a livello individuale, un argento (a Atene 2004) e due bronzi (1996 e 2000) e a livello di squadra un bronzo (a Pechino 2008, in squadra con Valentina Vezzali, Margherita Granbassi e Ilaria Salvatori). Dopo Valentina Vezzali \u00e8 l'atleta italiana che ha vinto pi\u00f9 medaglie d'oro (4) ai Giochi olimpici di tutti i tempi. Alle Olimpiadi ha vinto 8 medaglie: 4 di oro, 1 d'argento, 3 di bronzo. I successi ai Campionati del Mondo cominciano con l'argento a squadre nel 1986 a Sofia e si protraggono fino al 2006, periodo durante il quale la Trillini conquista 19 medaglie mondiali, di cui 9 d'oro (2 individuali e 7 a squadre).\nHa vinto quattro volte la Coppa del Mondo (39 successi di tappa) e per sette volte \u00e8 arrivata seconda, sempre dietro alla concittadina Valentina Vezzali. Entrambe sono rappresentanti della scuola jesina, e assieme hanno dominato la scena del fioretto femminile negli anni novanta e negli anni duemila.\nA livello individuale vanta anche una medaglia d'oro e due d'argento ai Mondiali Under 20, una d'oro ai Mondiali Cadetti, oro, argento e bronzo alle Universiadi, argento e bronzo agli Europei, nei quali ha vinto anche due ori a squadre. Ai campionati italiani si \u00e8 imposta nel 1986 e nel 2002, allenata dal maestro Stefano Cerioni.\n\u00c8 stata portabandiera azzurra durante la cerimonia d'apertura delle olimpiadi di Atlanta.\nL'11 agosto 2008 si \u00e8 qualificata per le semifinali di fioretto individuale dei giochi della XXIX Olimpiade. Nella finale per il terzo e quarto posto esce sconfitta per 15-12 dalla connazionale Margherita Granbassi. Dopo le gare, polemizza contro l'arbitraggio della semifinale, mirato, secondo lei, a impedire una finale con due italiane ed un eventuale podio tutto tricolore, e annuncia il suo ritiro dalle gare. Nella stessa edizione olimpica si aggiudica anche il bronzo a squadre, salendo in pedana per i quarti e le semifinali; in finale cede il posto ad Ilaria Salvatori.\nNel febbraio 2010 ritorna alle gare. Il 19 marzo di quell'anno torna sul podio in una prova di Coppa del Mondo, giungendo al 3\u00ba posto a Sharm el-Sheikh. Nelle due stagioni successive il suo miglior piazzamento sar\u00e0 il 7\u00ba posto nella prova di Danzica il 25 febbraio 2011.\nAllenatrice.\nA fine dicembre 2012 la campionessa olimpica Elisa Di Francisca, anche lei jesina, annunci\u00f2 l'accordo raggiunto con la Trillini per farsi seguire tecnicamente per la stagione 2013.\nAlle Olimpiadi di Tokyo 2020 \u00e8 coach di Alice Volpi.\nVita privata.\nNel 1998 ha sposato Giovanni Battista Rotella, con il quale ha avuto due figli."}
{"id": "41214", "revid": "1106276", "url": "https://it.wikipedia.org/wiki?curid=41214", "title": "Lista di controllo degli accessi", "text": "Una lista di controllo degli accessi (in lingua inglese di access control list, abbreviato in ACL), in informatica, \u00e8 un meccanismo usato per esprimere e/o definire delle condizioni che determinano l'accesso o meno ad alcune risorse di un sistema informatico da parte dei suoi utenti utilizzatori.\nDescrizione.\nUna ACL \u00e8 una lista ordinata di regole associata alle risorse di un sistema informatico che stabilisce delle regole, dette \"permessi\", in base alle quali gli utenti o processi possono accedervi e compiere le operazioni specificate. Le risorse possono anche essere informazioni (dati).\nCiascuna regola, detta \"access control entry\" (ACE), esprime una o pi\u00f9 condizioni o propriet\u00e0 dell'oggetto da valutare (ad es. l'indirizzo sorgente di un pacchetto IP), e se queste propriet\u00e0 sono verificate indica quale decisione prendere (ad es. lasciar passare il pacchetto oppure scartarlo).\nLa valutazione inizia dalla prima regola: se l'insieme delle condizioni/propriet\u00e0 di questa risultano verificate si applica una prestabilita decisione o \"policy\" dell'ACL, proseguendo poi allo stesso modo con le regole successive. Se nessuna regola viene soddisfatta, viene applicata una decisione o policy di default.\nDifferentemente i permessi possono anche essere associati ai processi/utenti, definendo risorse a cui possono accedere e modalit\u00e0 utilizzabili, in una C list; in questo caso si parla di capabilties che verranno a costituire un dominio privilegiato per il processo/utente, che generalmente prender\u00e0 la precedenza sui permessi specificati e associati agli oggetti medesimi.\nUtilizzo.\nSistemi operativi.\nLe ACL sono utilizzate anche per la determinazione dei permessi riguardanti file e cartelle memorizzati sui dischi.\nAlcuni dei sistemi operativi che ne fanno uso sono Microsoft Windows, OpenVMS, Linux e macOS.\nIn quest'ultimo sono state introdotte nella versione Mac OS X Tiger e rese attive per default nella versione Mac OS X Leopard e sono gestibili via interfaccia grafica con il Finder e da riga di comando tramite chmod.\nApparati di rete.\nTra le sue applicazioni principali si ha la configurazione di firewall e router e dei diritti di accesso a file e directory da parte del sistema operativo sui propri utenti. Ad esempio, una semplice ACL per un firewall espressa in pseudo-linguaggio suonerebbe pi\u00f9 o meno cos\u00ec:\n POLICY = SCARTA il pacchetto\n se &lt;indirizzo IP sorgente&gt; == 192.168.0.5 allora SCARTA il pacchetto\n se &lt;porta TCP destinazione&gt; == 500 AND &lt;indirizzo IP destinazione&gt; == 192.168.4.1 allora ACCETTA il pacchetto\n se &lt;indirizzo IP destinazione&gt; appartiene alla rete 10.0.5.0/24 allora SCARTA il pacchetto \n se &lt;protocollo&gt; != TCP allora SCARTA il pacchetto\nCiascun apparato avr\u00e0 poi una particolare sintassi per configurare una ACL. \n iptables\u2014policy FORWARD DROP\n iptables -A FORWARD\u2014source 192.168.0.5 -j DROP\n iptables -A FORWARD -p tcp -m tcp\u2014destination-port 500\u2014destination 192.168.4.1 -j ACCEPT\n iptables -A FORWARD\u2014source 10.0.5.0/24 -j DROP\n iptables -A FORWARD\u2014protocol ! TCP -j DROP\n access-list 100 deny ip host 192.168.0.5 any\n access-list 100 permit tcp any gt 500 host 192.168.4.1\n access-list 100 deny ip any 10.0.5.0 0.0.0.255\n access-list 100 deny tcp any any\n access-list 100 deny ip any any \"regola implicita\""}
{"id": "41220", "revid": "124188469", "url": "https://it.wikipedia.org/wiki?curid=41220", "title": "San Giovanni - L'apocalisse", "text": "San Giovanni - L'apocalisse \u00e8 un film televisivo del 2002 diretto da Raffaele Mertes e tratto dall'ultimo libro della Bibbia: l\"'Apocalisse di Giovanni\". Questo film chiude la collana \"Le storie della Bibbia\", che complessivamente comprende 21 episodi.\nTrama.\n90 d.C. Sessant'anni dopo l'ascensione di Ges\u00f9 e trent'anni dopo il martirio di Pietro e Paolo, il Cristianesimo si \u00e8 diffuso anche a Roma, ma la religione pagana rimane quella dominante; da un decennio l'imperatore romano \u00e8 il depravato e perfido Domiziano che, proprio come il predecessore Nerone anni prima, perseguita ed uccide i cristiani. La situazione peggiora quando Domiziano, in aggiunta agli dei pagani di Roma, si proclama egli stesso divino davanti al senato e, sei anni dopo, ordina al generale Quinto di uccidere tutti i cristiani nelle sue province d'Asia Minore, poich\u00e9 corre voce che sia ancora vivo Giovanni, il pi\u00f9 giovane e l'ultimo degli apostoli e degli evangelisti, che (insieme al fratello suo Giacomo, che prima era pescatore con lui e Pietro) sono stati uccisi tutti, nonch\u00e9 quello preferito tra i dodici, che, oltre mezzo secolo prima, scapparono tutti alla crocifissione di Ges\u00f9, mentre lui fu l'unico che rimase a guardare il Maestro mentre moriva.\nAi cristiani viene concesso un ultimatum: hanno un mese di tempo per riconoscere Domiziano come divinit\u00e0, o moriranno. L'ultraottantenne Giovanni, intanto, \u00e8 prigioniero nella miniera romana di Patmos, in Grecia, come cristiano sotto il falso nome di Teofilo: solo lo scriba Demetrio, fedele cristiano incarcerato ai lavori forzati, sa la sua vera identit\u00e0 e ha scritto le informazioni che lui detta nel suo Vangelo e nelle lettere, oltre a fargli compagnia dopo la morte di Maria, madre di Ges\u00f9, che venne affidata a lui sessant'anni prima dal Maestro, prima che quest'ultimo morisse sulla croce. Giovanni comincia ad avere le sue visioni celestiali, grazie alle quali scriver\u00e0 il libro che contiene le rivelazioni sulla fine del mondo e sul \"futuro dell'umanit\u00e0\", l'Apocalisse.\nA Efeso, nell'Asia Minore, i cristiani della neonata chiesa della citt\u00e0 sono spaventati dal fatto che tra un mese moriranno, anche se alcuni consigliano di adorare Domiziano, come Eracle, che per\u00f2 si ricrede e chiede consiglio a Gaio, capo della chiesa efesina. In quel momento Irene, una ragazza cristiana diciottenne, porta con suo fratello Ionico una lettera di Giovanni da Patmos. Con gioia, Eracle e Gaio scoprono che \u00e8 ancora vivo, ma il fidanzato diciottenne di Irene, Valerio, \u00e8 una spia di Domiziano, oltre ad essere figlio adottivo del generale Quinto. Il ragazzo rivela all'imperatore che Giovanni \u00e8 ancora vivo e cos\u00ec Quinto dovr\u00e0 recarsi ad Efeso e nella Grecia per cercare l'apostolo e ucciderlo, ma un irato Domiziano gli ordina di uccidere il figlio adottivo Valerio, se ci\u00f2 fosse una menzogna; cos\u00ec il generale viene nominato governatore ad Efeso al posto del sadico Corvo, il quale viene mandato proprio sull'isola di Patmos a schiavizzare i prigionieri della miniera. Quinto manda Valerio come finto prigioniero dove aveva detto il ragazzo, a Patmos, per cercare Giovanni. Valerio non vuole ma accetta, poich\u00e9 ha sempre ammirato il generale, che lo ha salvato quando aveva tre anni, mentre i suoi genitori cristiani furono uccisi da Domiziano che era appena salito al potere. Anche Irene va a Patmos con Ionico per conoscere Teofilo, il quale sa molto su Giovanni, anche se in realt\u00e0 lui \u00e8 l'apostolo stesso.\nGiovanni, intanto, nelle sue visioni dell'Apocalisse con Demetrio, molto simili ad un sogno, si trova in Paradiso e rivede Ges\u00f9 che gli mostra le cose che accadranno in futuro: egli vede per prima cosa 24 re in candide vesti, poi un leone nel fuoco, le acque marine, la sabbia con un toro fatto di essa e i venti che benedicono e sono benedetti; poi vede una pergamena a trono con sette sigilli equivalenti ai sette momenti della vita (il passato, il presente, il futuro, la vita, la verit\u00e0, ecc.), ma viene detto a Giovanni che dovr\u00e0 aspettare per vederli; in quel momento la visione svanisce ed egli si risveglia a Patmos con Demetrio.\nValerio, portando un foglio con un pesce, simbolo dei cristiani, giunge all'isola con Ionico e Irene, registrato da Giovanni, che egli scambia per Teofilo e non lo uccide. Irene vuole che Teofilo le dica dove sia Giovanni, affinch\u00e9 aiuti la chiesa di Efeso, poich\u00e9 in essa tutti cominciano a dubitare di Giovanni, specialmente Eracle, ma Gaio incoraggia tutti ad aver fede. I prigionieri nella miniera di Patmos stanno intanto scavando un passaggio segreto per evadere; tra questi c'\u00e8 Valerio, il quale sta cominciando a pentirsi di voler uccidere Giovanni, commuovendosi per i prigionieri deportati: viene frustato e chiuso in una gabbia per aver steso una guardia che molestava un prigioniero anziano, Sostene. Giovanni gli d\u00e0 conforto passandogli il cibo attraverso la gabbia, dicendo che se \u00e8 buono con lui \u00e8 perch\u00e9 \u00e8 un buon cristiano, cos\u00ec Valerio vorrebbe davvero seguire il Cristianesimo, capendo anche che lui \u00e8 Giovanni.\nL'apostolo ha una nuova visione di notte: l'agnello Ges\u00f9 trionfante seduto sotto la pergamena dei sette sigilli, che lui stesso aprir\u00e0; una volta aperto il primo sigillo si vede il cavaliere Ges\u00f9 alla fine del mondo mentre sconfigge la morte; aperto il secondo si vede il cavaliere Guerra che permette agli altri di uccidersi a vicenda (Giovanni vede, infatti, le guerre in futuro, come le crociate, la Seconda Guerra mondiale e gli attentati del 2001); aperto il terzo sigillo si vede il cavaliere nero che sparge per il mondo l'ingiustizia sociale; aperto il quarto sigillo si vede un cavaliere verde, il peggiore di tutti, che porta direttamente alla morte non sconfitta, e solo chi confida nella fede e nel coraggio si pu\u00f2 salvare. La visione svanisce e Giovanni comincia a far scrivere tutto a Demetrio sull'Apocalisse.\nUn mese concesso da Domiziano sta per scadere e molti cristiani decidono di lasciare Efeso, compreso Eracle, per sfuggire alla condanna, tranne Gaio che dice ad Irene di trovare subito Giovanni a Patmos. Essa vi giunge e vede imprigionato l'amato Valerio, mentre mancano due giorni all'evasione tramite il passaggio segreto nella miniera. Demetrio, quando Irene non trova l'apostolo che conosceva da piccola e piange, si decide a rivelare tutto a lei sul fatto che Teofilo sia in realt\u00e0 Giovanni. Lei abbraccia l'apostolo e gli rivela che ha un piano per far fuggire tutti i cristiani e non da Patmos, ma lui rifiuta. Corvo spadroneggia sempre di pi\u00f9 alla miniera sui prigionieri, che decidono di scappare al pi\u00f9 presto, guidati da Marcello. Anche Giovanni viene frustato da Corvo e rinchiuso nella gabbia.\nDomiziano, affinch\u00e9 non si parli pi\u00f9 di Giovanni vivo, fa mettere a ferro e fuoco Efeso e la sua provincia, uccidendo, davanti a Irene e Gaio, uomini, anziani, donne e bambini cristiani; un massacro davanti al quale anche Quinto, costretto a inviare i soldati da Roma pena la vita di Valerio, rimane dispiaciuto, avendo giudicato gli ordini dell'imperatore come pura follia, dato che l'ultimatum non era ancora scaduto. Inoltre, a Patmos Corvo ha scoperto la mappa dell'isola, fatta dai prigionieri per fuggire, e la distrugge, riducendo le razioni di cibo a tutti.\nGiovanni ha un'altra visione in cui Ges\u00f9 apre il quinto sigillo e l\u00ec si vede il sangue dei cristiani che esce dal fuoco con vicino Sostene, discepolo dell'apostolo Paolo e prigioniero con lui sull'isola. Proprio la mattina dopo, infatti, nella miniera Sostene muore e allora i prigionieri si ribellano e decidono di scappare dal passaggio segreto. Ma i romani hanno scoperto il loro piano e sbarrano l'uscita, facendo franare la grotta della miniera addosso a loro e uccidendoli sotto ordine di Corvo, che dice che l'ultimatum scadr\u00e0 tra due giorni.\nDemetrio sta per finire di scrivere l'Apocalisse dettata da Giovanni, che in una quarta visione trova in cielo Ges\u00f9 che apre il sesto sigillo e mostra i beati, i martiri e quelli che hanno vissuto secondo le sue beatitudini; nell'aprire il settimo ed ultimo sigillo tutti s'inchinano davanti alla pergamena estesa completamente, per essere giudicati da Ges\u00f9 nel Giudizio Universale. Intanto Irene e Ionico tornano da Efeso sull'isola e liberano Valerio, convertitosi al Cristianesimo, e Giovanni, scappando tutti insieme con Demetrio e gli altri prigionieri dalla miniera, coperti da una guardia. Ma Corvo li scopre e ordina di farli uccidere tutti. Ne nasce un massacro, nel quale Demetrio rimane ucciso da Corvo.\nNel frattempo Giovanni, nella sua quinta visione, vede Ges\u00f9 bruciare la pergamena con i sette sigilli dai quali escono sette angeli che con le trombe annunciano il Giudizio Universale e la fine del mondo tra duemila o tremila anni, chi annuncia con la tromba gli incendi, chi i terremoti, chi le eruzioni, chi il meteorite che si schianta sulla Terra in mare; mentre si trova in mare, Giovanni vede una donna vestita da sposa che salva il suo bambino portandolo in cielo, mentre lei scappa da una nuvola nera sulla spiaggia; alla fine si salva da essa e vede il cavaliere Ges\u00f9 bianco che sconfigge il male con la fine del mondo.\nGiovanni si riprende dalla visione il giorno dopo, quando l'ultimatum di Domiziano \u00e8 scaduto, e vede Corvo marciare con Ionico, Marcello e tutti i prigionieri cristiani appena catturati. Valerio affronta Corvo e, per non farsi uccidere, dice la verit\u00e0: egli \u00e8 stato mandato da Quinto, vero governatore di Efeso, come spia. Cos\u00ec i soldati di Corvo lo lasciano in pace e non intervengono nell'arrestarlo. Corvo tenta di ucciderlo da solo, ma viene ucciso dai suoi soldati, poich\u00e9 essi hanno paura di Domiziano, ma sono fedeli a Quinto. Irene capisce che Valerio le ha mentito ed \u00e8 stato una spia in passato, ma egli dice che si \u00e8 realmente convertito adesso; per\u00f2, oramai viene scoperta anche lei e arrestata insieme a Giovanni e a Valerio, che ha dichiarato di essere cristiano e di essere pronto a morire assieme agli altri, alla donna che ama e all'apostolo, l'uomo che gli ha cambiato la vita. Ma non appena arriva Quinto, su una nave imperiale, porta una notizia da Roma: c'\u00e8 stata una congiura dei senatori e, proprio come Nerone, Domiziano \u00e8 stato ucciso; il nuovo imperatore \u00e8 Nerva, il quale, molto tollerante di altre religioni, ha decretato l'amnistia per tutti i prigionieri dell'Impero, e, finch\u00e9 egli vivr\u00e0, non ci saranno pi\u00f9 le persecuzioni contro cristiani o giudei della Palestina e dell'Asia Minore.\nDunque loro sono tutti liberi, Quinto si riconcilia con Valerio, il quale viene perdonato da Irene, che ammira il suo coraggio come il padre adottivo; Giovanni, ormai scarcerato, rivela senza problemi il suo vero nome a Quinto, il quale gli sorride e sembra voler diventare anche lui cristiano. Valerio diventa il nuovo scriba di Giovanni che, durante il suo riposo definitivo ad Efeso e dopo aver celebrato il matrimonio tra lui e Irene, gli detta le ultime parole dell'Apocalisse: dopo la fine del mondo e la seconda venuta di Ges\u00f9 fra tremila anni, ci sar\u00e0 un nuovo paradiso per tutti, una nuova Gerusalemme sospesa tra le nuvole vicino al monte con l'acqua della vita, e le persone beate saranno rappresentate da una donna, sposa di Ges\u00f9. Quasi due anni dopo, ancora libero e felice e ancora con l'imperatore Nerva, all'inizio dell'et\u00e0 d'oro di Roma prima del 100, Giovanni, ormai molto anziano e unico apostolo non martire, muore sotto gli occhi di Gaio, Eracle, Irene, Valerio, Marcello, Ionico, Quinto e tutti quelli che ha conosciuto, vedendo il Paradiso e dando fine all'era apostolica, all'Apocalisse, al Nuovo Testamento e alla Bibbia in totale, testo sacro dei cristiani ormai completo."}
{"id": "41222", "revid": "115223316", "url": "https://it.wikipedia.org/wiki?curid=41222", "title": "N\u0101g\u0101rjuna", "text": "La vita.\nLe notizie sulla vita di N\u0101g\u0101rjuna sono piuttosto frammentarie e confuse. Intersecano diverse tradizioni buddhiste e anche diverse tradizioni geografiche. Si ritiene che sia nato nel II secolo d.C., probabilmente nella regione di Andhra (India meridionale) da una famiglia di brahmani. Secondo una tradizione nacque sotto un albero di \"Terminalia arjuna\", fatto che determin\u00f2 la seconda parte del suo nome, \"Arjuna\". La prima parte, \"N\u0101ga\", lo si deve ad un viaggio che avrebbe condotto, sempre secondo alcune leggende, nel regno dei \"n\u0101ga\", i cobra divini, posto sotto l'oceano per recuperare i \" Praj\u00f1\u0101p\u0101ramit\u0101s\u016btra\" ad essi affidati dai tempi del Buddha \u015a\u0101kyamuni.\nDal punto di vista storiografico si ritiene che dopo un periodo di studio della letteratura vedica (testimoniato dall'interesse per essa nelle sue opere), si convert\u00ec presto al Buddhismo entrando in un monastero. Non si sa con certezza se abbia vissuto a N\u0101g\u0101rjunakonda, a Berar oppure nel Saurashtra.\nLa tradizione lo vuole abate di N\u0101land\u0101, ma si ritiene che poi abbia comunque trascorso buona parte della sua vita a Srivapata, in un monastero fatto costruire sulle rive del fiume Krshna dal re suo amico Gautam\u012bputra (della dinastia dei \u015aatakar\u1e47i), a cui N\u0101g\u0101rjuna indirizz\u00f2 due epistole (\"Suhrllekha\" e \"Ratnavali\") giunte fino a noi.\nLa sua opera di maestro della scuola dei M\u0101dhyamika, da lui fondata a N\u0101land\u0101, fu continuata da \u0100ryadeva, suo discepolo diretto nonch\u00e9 successore come abate di N\u0101land\u0101.\nN\u0101g\u0101rjuna \u00e8 considerato tra i fondatori del Buddhismo Mah\u0101y\u0101na ed \u00e8 \"patriarca\" nelle scuole buddhiste cinesi Ti\u0101nt\u00e1i e Ch\u00e1n.\nLa dottrina.\nTra il I secolo a.C. e il I secolo d.C. iniziano a comparire dei testi buddhisti in cui questa dottrina religiosa \u00e8 vigorosamente chiamata a rispettare alcuni insegnamenti che alcuni canoni coevi sembravano non aver sufficientemente considerato. Questi testi, indicati con il nome collettivo di \"Praj\u00f1\u0101p\u0101ramit\u0101 s\u016btra\" (Sutra perfezione della saggezza), furono decisivi per la nascita e la diffusione del Buddhismo Mah\u0101y\u0101na che presto si propagher\u00e0 per tutta l'India e l'Asia centrale, giungendo infine nell'Estremo Oriente e in Tibet.\nNel Buddhismo Mah\u0101y\u0101na \u00e8 cruciale la figura del bodhisattva, colui che, pur essendo in grado di raggiungere il \"nirv\u0101\u1e47a \", rimanda tale realizzazione per aiutare gli altri esseri senzienti a liberarsi. Il bodhisattva acquisisce una serie di perfezioni (\"p\u0101ramit\u0101\"), che comprendono la purificazione dalle passioni, l'esercizio delle virt\u00f9 morali (prima fra tutte la \"d\u0101na\", la \"generosit\u00e0\") e l'acquisizione della consapevolezza della vacuit\u00e0 (sans. \"\u015buny\u0101t\u0101\") insista in ogni manifestazione del reale.\nLa vacuit\u00e0 (\"\u015buny\u0101t\u0101\") \u00e8 la categoria fondamentale dei \"Praj\u00f1\u0101p\u0101ramit\u0101s\u016btra\" e della filosofia di N\u0101g\u0101rjuna. \nNelle dottrine del Buddhismo dei Nik\u0101ya, che precedettero l'opera di N\u0101g\u0101rjuna e che rifiutavano la canonicit\u00e0 dei \"Praj\u00f1\u0101p\u0101ramit\u0101s\u016btra\", \u00e8 presente l'idea del \"prat\u012btyasamutp\u0101da\", per il quale nessun fenomeno (\"dharma\") ha una esistenza in s\u00e9, in quanto ogni fenomeno emerge solo grazie ad altri fenomeni che lo hanno preceduto: esiste A solo in quanto \u00e8 esistito un non-A. Questa realt\u00e0 dei fenomeni posta su un piano temporale di impermanenza (\"anitya\") conservava, per le scuole del Buddhismo dei Nik\u0101ya (anche se con delle differenze fondamentali ad esempio tra i Vibhajyav\u0101da e i Sarv\u0101stiv\u0101da), una stabilit\u00e0 temporale immediata, ovvero una identit\u00e0 precisa.\nPer N\u0101g\u0101rjuna, il Buddha \u015a\u0101kyamuni aveva invece indicato, oltre l'impermanenza temporale, un'ulteriore qualit\u00e0 nella natura dei fenomeni: essi sono vuoti (\"\u015b\u016bnya\") anche di una stessa loro identit\u00e0 (\"ni\u1e25svabh\u0101vat\u0101\"). in quanto dipendono uno dall'altro sia sul piano temporale che in quello del presente, dell'immediato: esiste A solo in quanto esiste anche un non A.\nQuindi tutti i fenomeni (\"dharma\") sono privi di identit\u00e0, sono vuoti di identit\u00e0, in quanto non sono inscindibili, non risultano indipendenti, uno dall'altro. Tutti i \"dharma\", secondo la lettura degli insegnamenti del Buddha da parte di N\u0101g\u0101rjuna, sono vuoti: poich\u00e9 nessun fenomeno possiede una natura indipendente, si pu\u00f2 dire che tutto ci\u00f2 che esiste \u00e8 \"vuoto\". Ma se la dottrina dello \"\u015buny\u0101t\u0101\" denuncia il mondo come irreale, al contempo \u00e8 evidente che esso esista e non sia un puro miraggio. N\u00e9 si pu\u00f2 sostenere che esso sia al contempo \"reale\" e \"irreale\", o n\u00e9 \"reale\" e n\u00e9 \"irreale\". Da qui il modo di procedere dialettico negativo del filosofo indiano come \"tetralemma\" (\"catu\u1e63ko\u1e6di\"), intento a demolire ogni elaborazione concettuale su qualsivoglia \"realt\u00e0\", ivi comprese quelle enunciate dalle dottrine buddhiste: non \u00e8 A; n\u00e9 non-A; n\u00e9 A-e-non A; n\u00e9 non-A-n\u00e9-non-non-A. Quindi la dottrina dello \"\u015buny\u0101t\u0101\", non \u00e8 nemmeno indicabile come \"nihilismo\" avendo la dichiarata pretesa di negare anche quella dimensione.\nL'esperienza della \"\u015buny\u0101t\u0101\", ovvero la demolizione delle elaborazioni concettuali sarebbe, per il filosofo indiano, il cuore dell'insegnamento del Buddha, la via che porta alla liberazione. La vacuit\u00e0, infatti, non pu\u00f2 essere conosciuta con il pensiero ordinario (o convenzionale).\nGran parte dell'opera di N\u0101g\u0101rjuna consiste pertanto in una critica raffinata delle diverse dottrine che sottintendono l'esistenza dei fenomeni in quanto tali, o la loro semplice negazione, e che vengono per questo ridotte all'assurdo (\"prasa\u1e45ga\").\nDa parte sua, N\u0101g\u0101rjuna non presenta alcuna dottrina, poich\u00e9 l'esperienza della vacuit\u00e0 non \u00e8 compatibile con alcuna costruzione filosofica. L'idea stessa della vacuit\u00e0 rischia di essere pericolosa, se la vacuit\u00e0 viene entificata. La vacuit\u00e0 richiede, ed \u00e8, la rinuncia a ogni opinione.\nIl Buddha \u015a\u0101kyamuni aveva messo in guardia dall'assolutizzare la propria dottrina, considerandola altro che un semplice mezzo per raggiungere la liberazione (\"una zattera per attraversare un fiume, che va abbandonata appena si \u00e8 arrivati all'altra sponda\"). Interpretando questo aspetto del messaggio del Buddha, N\u0101g\u0101rjuna sottopone a critica tutti i concetti centrali del Buddhismo operando la distinzione - importante per tutto il Buddhismo Mah\u0101y\u0101na - tra due verit\u00e0: quella relativa (sans. \"sa\u1e43v\u1e5bti- satya\") e quella assoluta (\"paramartha satya\") che il buddhista \"abbraccia\" quando mette in moto la Ruota della Legge, fino a quel momento il buddhista conosce solamente le \"Quattro nobili verit\u00e0\" (sans. \"catv\u0101ri-\u0101rya-saty\u0101ni\"), ma non le abbraccia, illudendosi che esistano davvero, in questo modo infatti aderisce solo alla \"verit\u00e0 relativa\" del mondo.\nLa totalit\u00e0 delle scuole mah\u0101y\u0101na e mah\u0101y\u0101na-vajray\u0101na inseriscono N\u0101g\u0101rjuna tra i loro patriarchi fondatori. Egli \u00e8 considerato come colui che, avendo insegnato la dottrina della vacuit\u00e0 (\"\u015b\u016bnyat\u0101\"), ha messo in moto il secondo giro della Ruota del Dharma (\"dharmacakra\"). Per questa ragione nella iconografia buddhista mah\u0101y\u0101na \u00e8 rappresentato con la protuberanza cranica (\"u\u1e63\u1e47\u012b\u1e63a\") uno dei Trentadue segni maggiori di un Buddha.\nFisica quantistica e dottrina della vacuit\u00e0.\nAd occuparsi della vacuit\u00e0 concepita dal Buddhismo in relazione alle teorie della fisica quantistica \u00e8 stato il fisico italiano Carlo Rovelli, che assecondando un'opinione comune tra i fisici che si occupano di meccanica quantistica, afferma che la dottrina della vacuit\u00e0 cos\u00ec come viene concepita in particolare dal monaco buddhista N\u0101g\u0101rjuna, che la riprende direttamente dagli insegnamenti del Buddha Sakyamuni, \u00e8 identica al modo che la fisica quantistica ha di concepire la realt\u00e0. Il Buddha affermava infatti che tutte le cose sono vuote di esistenza intrinseca e cio\u00e8 che tutte le cose esistono non di per s\u00e9 ma perch\u00e9 sono in relazione con altro; la fisica quantistica dice in sostanza la stessa cosa e cio\u00e8 che gli oggetti sembrano misteriosamente esistere solo quando influenzano altri oggetti.\nLe opere.\nDelle oltre cinquanta opere che le varie tradizioni buddhiste attribuiscono a N\u0101g\u0101rjuna, gli storici ritengono probabilmente autentici solo dodici trattati e quattro inni. Tra questi si possono segnalare:\n\"M\u016bla-madhyamaka-k\u0101rik\u0101\".\nL'opera in cui N\u0101g\u0101rjuna recupera e approfondisce dialetticamente l'originaria mediet\u00e0 insegnata dal Buddha a partire dal suo primo discorso (\"Dhammacakkappavattana Sutta\") reca il nome di \"Stanze/Strofe [\"k\u0101rik\u0101\"] della Via di Mezzo\" (d'ora innanzi MMK). In essa gioca un ruolo capitale la nozione di \"\u015buny\u0101t\u0101\" come strumento de-ontologizzante adoperato contro quelle tendenze sostanzialistiche che, espresse specialmente dalla scuola Sarv\u0101stiv\u0101da, costituivano un tradimento del rifiuto del Buddha di ogni sorta di sostrato. Pi\u00f9 precisamente, l'oggetto della critica n\u0101g\u0101rjuniana \u00e8 quella che, all'interno del lessico tecnico della Scolastica buddhista, \u00e8 detta \"esistenza primaria\" (\"dravyasat\"). Tutto \u00e8 carente di sostanzialit\u00e0: dai \"dharma\" - che della realt\u00e0 sono i costituenti minimi - ai fenomeni, che risultano dalle interazioni dharmiche. Nulla, a nessun livello di realt\u00e0, \u00e8 dotato di aseit\u00e0, ma tutto possiede invece il carattere dell'abaliet\u00e0, ovvero esibisce una costituzione relazionale. \nL'insostanzialit\u00e0 della realt\u00e0 sia primaria (\"dharma\") che secondaria (fenomeni) \u00e8 indicata da N\u0101g\u0101rjuna col termine \"vacuit\u00e0\" (\"\u015buny\u0101t\u0101\"). L'uso del dispositivo dialettico della \"\u015buny\u0101t\u0101\" - che si ritrova a tutti i livelli delle MMK - deve peraltro essere contemporaneamente diretto, oltrech\u00e9 all'eliminazione di ogni discorso ontologico avversario, alla sottrazione di se medesimo all'ontologizzazione. Qualora, infatti, la vacuit\u00e0 venisse intesa come ennesima modalit\u00e0 predicativa circa lo statuto ontologico del reale, essa non solo non sortirebbe l'effetto teraupeutico per il quale viene adoperata, ma arrecherebbe anche nocumento, aggravando la \"malattia\" consistente nel vedere sostanze in una realt\u00e0 che invero ne \u00e8 priva. Dice perci\u00f2 N\u0101g\u0101rjuna: \u00abIl fraintendere la vacuit\u00e0 distrugge chi ha un\u2019intelligenza debole, come un serpente afferrato male o un incantesimo formulato maldestramente\u00bb (MMK, XXIV, 11) D'altra parte, pu\u00f2 capitare altres\u00ec che, a motivo dell'ordinaria tendenza mentale a ragionare per opposti (essere, non-essere, essere e non-essere, n\u00e9 essere n\u00e9 non-essere), la vacuit\u00e0 venga intesa come ci\u00f2 che, mostrando l'assenza di una realt\u00e0 ultima, mostrerebbe per ci\u00f2 stesso la nullit\u00e0 del mondo. Cos\u00ec, sostanzialismo e nihilismo, pur nella loro diversit\u00e0, mostrano di risultare in eguale misura da una medesima fonte, che \u00e8 quell'originaria distorsione cognitiva (\"avidy\u0101\") che occulta la visione della processualit\u00e0 della realt\u00e0, ossia la visione della sua insostanzialit\u00e0. Il richiamo di N\u0101g\u0101rjuna alla originaria nozione della \"Via di Mezzo\" non \u00e8 finalizzato, dunque, alla definizione di una nuova ontologia che stabilisca la vacuit\u00e0 come natura delle cose, ma alla purificazione della propria vista affinch\u00e9 si sia in grado di \"veder dentro\" (in-tuire) i fenomeni e riconoscerli come privi di consistenza ontologica. Tale visione diretta, che il Mah\u0101y\u0101na qualifica come la \"perfezione pi\u00f9 elevata\", penetrando oltre ogni rappresentazione del mondo forgiata dall'attivit\u00e0 mentale di \"proliferazione concettuale\" (\"prapa\u00f1ca\"), consente di cogliere la costitutiva interdipendenza di ogni realt\u00e0, ovvero la vacuit\u00e0 del reale stesso.\nIn questa prospettiva - eminentemente terapeutica e soteriologica, pur se dotata di un ragguardevole spessore speculativo -, la dialettica che N\u0101g\u0101rjuna mette in opera nelle MMK non vuol essere uno strumento di costruzione di nuove teorie, ma piuttosto uno strumento di decostruzione: essa non serve a teorizzare il vuoto, ma a produrre il vuoto; non a concettualizzare la realt\u00e0, ma a sospendere tale attivit\u00e0, che \u00e8 esattamente ci\u00f2 che costituisce schermi tra s\u00e9 e la realt\u00e0 creando a un tempo le illusioni sostanzialistiche del s\u00e9 (soggetto) e della realt\u00e0 come altro-da-s\u00e9 (oggetto). Serve, insomma, a produrre la \"candida visione\" della realt\u00e0, che \u00e8 data peraltro solo nell'abbandono di ogni punto di vista (\"d\u1e5b\u1e63\u1e6di\"). \nA tal fine, le MMK azionano un meccanismo dialettico, noto come \"prasanga\", che procede negando costantemente ogni possibilit\u00e0 logica che possa sostenere un discorso, mostrando, in particolare, che di qualsivoglia cosa non \u00e8 possibile dire coerentemente che sia, che non sia, che sia e non sia, che n\u00e9 sia n\u00e9 non sia (\"catu\u1e63ko\u1e6di\"), perch\u00e9 tutti questi sono nient'altro che diversi modi con cui il soggetto tende a rappresentarsi e appropriarsi del mondo concettualmente, piuttosto che guardarlo direttamente cos\u00ec come esso \u00e8 davvero. Proprio perch\u00e9 sono cotesti punti di vista teorici sul reale a impedire una visione diretta del medesimo, il metodo di confutazione di N\u0101g\u0101rjuna che si ritrova nelle MMK non si pone come una dimostrazione apagogica: infatti, quantunque anch'esso, come l'apagoge, assuma le altrui tesi per mostrarne l'insostenibilit\u00e0, si distingue da quello per la totale mancanza di valenza dimostrativa e veritativa. Il \"prasanga\", in altre parole, non \u00e8 una dimostrazione indiretta che, stabilendo la falsit\u00e0 della tesi confutata, accorda valore di verit\u00e0 alla confutazione attuata ai danni dell'avversario. Esso \u00e8, invece, una metodo di pura e semplice confutazione che pretende di essere del tutto privo di implicazioni assertorie, ovvero pretende di non produrre alcuna tesi da contrapporre alle altre, n\u00e9 di per s\u00e9 n\u00e9 in modo derivato o implicito. \nPeraltro, nell'ambito del discorso tale pretesa non pu\u00f2 che terminare in un fallimento, poich\u00e9 nel linguaggio \u00e8 inscritta un'affermativit\u00e0 che fa s\u00ec che anche una \"dialettica negativa\" sia ricondotta entro un discorso positivo: ogni dire, nel momento in cui si pone, anche qualora si definisca in modo negativo assume valore tetico ed entra in conflitto con altri punti di vista. Proprio perch\u00e9 consapevole di questo carattere inaggirabile del linguaggio, N\u0101g\u0101rjuna riconosce esplicitamente la strumentalit\u00e0 del proprio discorso sulla vacuit\u00e0, funzionale unicamente a eliminare il miraggio del sostanzialismo e del suo corrispettivo negativo, vale a dire il nihilismo. La dialettica n\u0101g\u0101rjuniana intende far compiere un salto al soggetto: quello dal piano teoretico al piano etico, nel quale viene meno la stessa nozione di \"soggetto\" inteso come un che di sostanziale e di ontologicamente distinto da tutto il resto. Ecco perch\u00e9 tale procedura critica risulta, infine, auto-critica: essa non si limita ad abolire i discorsi avversari, ma contemporaneamente abolisce anche se stessa negando pregnanza ontologica a questo stesso procedimento dialettico. il Buddha storico era consapevole del carattere antinomico e contraddittorio della ragione (cio\u00e8 della logica e del linguaggio), e il M\u0101dhyamika (in primis con N\u0101g\u0101rjuna) svilupp\u00f2 ulteriormente quest'intuizione, volgendo la ragione contro se stessa ed elaborando una sottile dialettica. In entrambi i casi si giunge allo stesso risultato: la distruzione delle opinioni. Cos\u00ec, l'insegnamento di N\u0101g\u0101rjuna si presta a essere tesaurizzato nelle seguenti direzioni. 1) Si pu\u00f2 ricorrere alla logica e al linguaggio per volgerli contro se stessi, cio\u00e8 per mostrarne l'inconsistenza. [...] 2) Questa metodologia sfocia inevitabilmente nella distruzione di tutte le opinioni (\"sarvad\u1e5b\u1e63\u1e6diprah\u0101n\u0101ya\"), se non vuole invalidare e cancellare se stessa. [...] In conclusione, N\u0101g\u0101rjuna recupera lo spirito dissacrante e antiteoretico del Buddhismo originario di \u015a\u0101kyamuni: ne \u00e8 cos\u00ec il vero erede. Il discorso di N\u0101g\u0101rjuna non conduce a un superamento dialettico del conflitto tra le varie \"d\u1e5b\u1e63\u1e6di\" offrendo una sintesi onnicomprensiva, ma, mentre sfonda ogni genere di \"Weltanschauung\", sfonda anche se medesimo negandosi un ruolo ontologicamente costitutivo. Il conflitto dialettico termina non sul piano concettuale, ma su quello esperienziale, dove non si d\u00e0 una teoria, ma la sospensione dell'attivit\u00e0 discorsiva del pensiero, che coincide con quell'esperienza di pura contemplazione che, risultando dall'estinzione dell'attaccamento, della brama e dell'ignoranza (\"avidy\u0101\"), si pu\u00f2 indicare coi termini \"salvezza\", \"liberazione\", \"illuminazione\", \"risveglio\", etc. \nQuesto, e non altro, \u00e8 il fine della maggiore opera del monaco N\u0101g\u0101rjuna. "}
{"id": "41223", "revid": "149485", "url": "https://it.wikipedia.org/wiki?curid=41223", "title": "Pieter van den Hoogenband", "text": "Vincitore di sette medaglie olimpiche, \u00e8 stato due volte campione olimpico sui 100\u00a0m stile libero e una sui 200\u00a0m stile libero, discipline nelle quali ha anche battuto il record del mondo. Ha vinto dieci medaglie ai campionati mondiali e 19 agli europei, delle quali dieci d'oro, che lo hanno reso uno dei migliori medagliati a livello continentale.\nNel 2000 \u00e8 stato riconosciuto dalla rivista Swimming World Magazine come nuotatore dell'anno, la stessa che gli ha assegnato per quattro volte il titolo di nuotatore europeo dell'anno (1999, 2000, 2002 e 2004). Per tre volte \u00e8 stato riconosciuto come sportivo olandese dell'anno (1999, 2000, 2004).\nNel dicembre 2008 gli \u00e8 stato intitolato il Pieter van den Hoogenband Zwemstadion.\nNel 2013 \u00e8 diventato uno dei membri dell'International Swimming Hall of Fame.\nBiografia.\nEsordio internazionale.\nNato a Maastricht e cresciuto a Geldrop, Pieter van den Hoogenband nuot\u00f2 per il ; suo padre era un medico della squadra di calcio della medesima societ\u00e0. Nel 1993 ci furono i suoi primi successi alle \"giornate olimpiche giovanili europee\". La notoriet\u00e0 internazionale arriv\u00f2 due anni dopo: all'et\u00e0 di 17 anni partecip\u00f2 ai campionati europei di Vienna, in cui raggiunse la finale dei 100\u00a0m e dei 200\u00a0m stile libero, arrivando rispettivamente sesto e settimo. Miglior\u00f2 le proprie prestazioni ai Giochi olimpici di in cui aggiunse anche la distanza dei 50 metri, vincendo la finale \"B\" in 22\"67; sui 100 e 200\u00a0m stile libero manc\u00f2 il podio principale in entrambe le competizioni per 11 centesimi, arrivando quarto sia sui 100 (49\"13), sia sui 200 metri (1'48\"36). Nuot\u00f2 anche tutte le tre staffette in programma, centrando la finale della 4x100\u00a0m e 4x200\u00a0m stile libero, in cui i Paesi Bassi chiusero rispettivamente in 5\u00aa e 7\u00aa posizione.\nI primi successi.\nGli anni seguenti arrivarono le prime medaglie a cominciare dai campionati europei di nuoto di Siviglia 1997, in cui ottenne due medaglie nelle staffette a stile libero. Quell'anno il suo allenatore Jacco Verhaeren decise di correggere la sua tecnica, adattandola alle sue caratteristiche fisiche, modificando l'allenamento molto incentrato sulle braccia a uno pi\u00f9 specifico sulla gambata. Gli effetti furono evidenti entro qualche mese: ai campionati mondiali di Perth 1998 Pieter vinse la sua prima medaglia individuale nei 200\u00a0m stile libero, con 1'48\"65 ottenne il bronzo dietro a Michael Klim e a Massimiliano Rosolino e vinse anche l'argento nella staffetta 4x200\u00a0m stile libero dietro l'Australia. A fine anno, agli europei in vasca corta di Sheffield ottenne quattro medaglie: l'oro nei 200\u00a0m stile libero e nella staffetta 4x50\u00a0m stile libero, l'argento nei 100\u00a0m stile libero e il bronzo nei 50\u00a0m stile libero.\nAi Campionati Europei di Istanbul nel 1999 vinse sei medaglie d'oro nei 50\u00a0m, 100\u00a0m, 200\u00a0m stile libero, nei 50\u00a0m farfalla, nelle staffette 4x100\u00a0m sl e 4x100\u00a0m mista. Fu costretto a rinunciare a un'altra medaglia d'oro a causa della squalifica del quartetto olandese nella 4x200\u00a0m sl, in seguito alla falsa partenza del primo frazionista; in quell'edizione van den Hoogenband interruppe l'imbattibilit\u00e0 del plurimedagliato Aleksandr Popov sui 100\u00a0m sl, sconfiggendolo con il terzo miglior tempo della storia. Dopo gli europei fu soprannominato l'Olandese Volante o, dalla stampa, con le iniziali del suo cognome VdH. La rivista \"Swimming World Magazine\" lo premi\u00f2 come nuotatore europeo dell'anno.\nGiochi olimpici di Sydney 2000.\nAi campionati nazionali di Eindhoven tenutesi del dicembre del 1999 VdH miglior\u00f2 il primato europeo di Giorgio Lamberti dei 200\u00a0m stile libero con 1'46\"58, mentre sui 100\u00a0m stile libero avvicin\u00f2 il record mondiale di Aleksandr Popov di 14 centesimi. Ai Giochi olimpici di affront\u00f2 per la prima volta nei 200\u00a0m stile libero il campione e primatista mondiale Ian Thorpe, il favorito dal pubblico di casa e dallo stesso van den Hoogenband, che nella semifinale stabil\u00ec il nuovo record del mondo con il tempo di 1'45\"35, al quale Thorpe rispose con un tempo superiore di 2 centesimi di secondo. In finale, contro il suo pronostico, van den Hoogenband eguagli\u00f2 il suo tempo della semifinale con un passaggio ai 100 metri in 50\"85 e vinse la medaglia d'oro sopravanzando Thorpe, che lo press\u00f2 sin da met\u00e0 gara rallentando nella seconda parte e chiudendo in 1'45\"83.\nRegistr\u00f2 un record per la terza volta nella semifinale dei 100\u00a0m stile libero, con 47\"84 abbass\u00f2 di 34 centesimi il primato stabilito tre giorni prima da Michael Klim, abbattendo per la prima volta il muro dei 48 secondi; il tempo rimase imbattuto fino al 2008. In finale vinse il suo secondo oro in 48\"30, sopravanzando di 39 centesimi il russo Aleksandr Popov, campione delle edizioni 1992 e 1996. Ottenne inoltre due medaglie di bronzo, nei 50\u00a0m stile libero con 22\"03 arriv\u00f2 per 5 centesimi dietro a Anthony Ervin e Gary Hall Jr (primi a pari merito), mentre nella staffetta 4x200\u00a0m stile libero nuot\u00f2 come anchor leg per i Paesi Bassi, registrando la migliore frazione in assoluto da 1'44\"88. Nella staffetta mista manc\u00f2 il podio per una posizione, nuotando in ultima frazione in 47\"24. Il successo olimpico, dovuto anche al trionfo sui campioni Thorpe e Popov, gli fece vincere il titolo di nuotatore dell'anno.\nLe medaglie mondiali e i successi europei.\nAi campionati mondiali di Fukuoka del 2001 esord\u00ec con la staffetta 4x100\u00a0m stile libero in cui ottenne l'argento dietro l'Australia, nuotando in ultima frazione il miglior lanciato da 47\"02. Nei 50\u00a0m stile libero registr\u00f2 22\"16, un tempo di 13 centesimi superiore rispetto all'anno precedente, che lo port\u00f2 al secondo posto unicamente dietro allo statunitense Anthony Ervin. Torn\u00f2 a scontrarsi con Ian Thorpe nei 200\u00a0m stile libero chiudendo secondo in 1'45\"81; l'australiano, che ai Trials si era riappropriato del primato mondiale, conferm\u00f2 in finale titolo e record in 1'44\"06. VdH peggior\u00f2 i tempi del 2000 anche nei 100\u00a0m stile libero, vincendo la quarta medaglia d'argento in 48\"43, per la seconda volta dietro a Ervin.\nAgli Europei di Berlino 2002 torn\u00f2 sui livelli di : nei 100\u00a0m stile libero, dopo aver nuotato 47\"97 in semifinale, registr\u00f2 47\"86 in finale, mancando il proprio record mondiale di 2 centesimi e dando un distacco di oltre un secondo ad Aleksandr Popov. Nei 200\u00a0m stile libero pass\u00f2 ai 150 metri in 1'17\"69 (57 centesimi sotto al record di Thorpe), rallentando nell'ultima vasca in 27\"20 e chiudendo con il proprio personale di 1'44\"89, nuovo record europeo.\nAi campionati mondiali Barcellona 2003 ottenne tre medaglie a cominciare dai 200\u00a0m stile libero in cui nuot\u00f2 in 1'46\"43 dietro a Thorpe (1'45\"14). Si prese la rivincita sui 100\u00a0m stile libero sopravanzandolo di 9 centesimi in 48\"68, essendo battuto a sua volta da Aleksandr Popov (48\"42) non riusc\u00ec ancora una volta a salire sul gradino pi\u00f9 alto del podio, cos\u00ec come nei 50\u00a0m stile libero in cui ottenne il bronzo dietro a Popov e a Mark Foster. Non riusc\u00ec ad andare a medaglia in nessuna delle staffette, la 4x100\u00a0m stile libero e 4x200\u00a0m stile libero i Paesi Bassi mancarono per due posti la finale, mentre nella 4x100\u00a0m mista mancarono il bronzo per un secondo, nonostante la migliore frazione lanciata a stile libero della storia che effettu\u00f2 van den Hoogenband in 46\"70.\nGiochi olimpici di Atene 2004.\nNel 2004 anticip\u00f2 i Giochi olimpici ai campionati europei di Madrid, in cui vinse l'oro nei 200\u00a0m stile libero e argento nei 100 metri. Ad inizi\u00f2 con la staffetta 4x100\u00a0m stile libero, in cui nuot\u00f2 in ultima frazione il secondo miglior lanciato di sempre in 46\"79, portando in all'argento i Paesi Bassi, dietro al Sudafrica che batt\u00e9 il record del mondo in 3'13\"17. Sui 200\u00a0m stile libero si rinnov\u00f2 la sfida contro Ian Thorpe e Grant Hackett alla quale si aggiunse anche Michael Phelps, che in quell'edizione aveva come obiettivo battere il record di Mark Spitz di sette medaglie d'oro in una singola edizione. A causa del livello dei partecipanti la finale fu denominata \"The race of the century\" (la gara del secolo).\nL'olandese effettu\u00f2 come di consueto la migliore partenza, mantenendo la prima posizione le prime tre vasche; sub\u00ec negli ultimi 50 metri il soprasso di Thorpe, che vinse con il record olimpico di 1'44\"71, davanti a van den Hoogenband (1'45\"23) e a Phelps (1'45\"32, record statunitense). Nei 100\u00a0m stile libero, dopo le sconfitte subite ai mondiali, torn\u00f2 in cima al podio vincendo il secondo titolo consecutivo in 48\"17, davanti a Roland Mark Schoeman e Thorpe; fu il quarto nuotatore dopo Duke Kahanamoku, Johnny Weissmuller e Aleksandr Popov a ottenere la doppietta olimpica in tale gara. Nuot\u00f2 infine la distanza dei 50 metri, con 22\"56 registr\u00f2 il 17\u00ba tempo nelle batterie, non riuscendo ad accedere alla semifinale per 3 centesimi. Per la quarta volta dopo il 1999, il 2000 e il 2002 fu riconosciuto come nuotatore europeo dell'anno.\nGli ultimi anni.\nNel 2005, in cui gli fu diagnosticata un'ernia del disco, VdH non prese parte a nessuna grande competizione; torn\u00f2 a gareggiare a livello internazionale ai campionati europei di Budapest nel 2006, dove vinse la medaglia d'oro nei 200\u00a0m stile libero in 1'45\"65, oltre che il bronzo nei 100\u00a0m stile libero in 48\"94, dietro a Filippo Magnini e a Stefan Nystrand. L'anno seguente partecip\u00f2 alla sua quarta edizione dei campionati mondiali a Melbourne, nei 200\u00a0m stile libero vinse la sua decima medaglia mondiale in 1'46\"28, dietro a Michael Phelps che batt\u00e9 di 20 centesimi il record del mondo. Con otto medaglie d'argento e due di bronzo i campionati mondiali furono l'unica competizione internazionale in cui non ottenne alcuna vittoria, in una carriera alla quale non mancarono successi olimpici ed europei, oltre che record mondiali. Sui 100\u00a0m stile libero rimedi\u00f2 la sesta posizione in 48\"63, a 2 decimi dall'oro.\nAi Giochi olimpici di , ormai trentenne, si dedic\u00f2 esclusivamente ai 100\u00a0m stile libero, la disciplina che lo port\u00f2 due volte alla medaglia d'oro. Nuot\u00f2 nelle batterie della relativa staffetta la seconda frazione con un lanciato da 47\"17, chiudendo in decima posizione e restando pertanto fuori dalla finale. Usufruendo anche della tecnologia dei costumi in poliuretano miglior\u00f2 il proprio primato personale prima nella semifinale dei 100\u00a0m sl (47\"75), poi nella finale (47\"68). Il risultato lo fece chiudere in quinta posizione; Pieter fall\u00ec il tentativo di essere il primo nuotatore a vincere la terza medaglia d'oro consecutiva, diventando ugualmente il primo a prendere parte a quattro finali olimpiche nella stessa disciplina. Subito dopo la gara annunci\u00f2 il suo ritiro."}
{"id": "41228", "revid": "2045980", "url": "https://it.wikipedia.org/wiki?curid=41228", "title": "Justine Henin", "text": "Nata a Liegi, in Vallonia, la regione francofona del Belgio, all'epoca del suo matrimonio con Pierre-Yves Hardenne, avvenuto il 16 novembre 2002 e terminato nel gennaio del 2007, il suo nome ufficiale era Justine Henin-Hardenne.\nIn carriera ha vinto 43 titoli WTA, di cui 7 prove del Grande Slam: quattro volte il Roland Garros (di cui tre consecutive), due gli US Open e una l'Australian Open, ed \u00e8 ritenuta, insieme a Kim Clijsters, una delle tenniste belghe pi\u00f9 forti di sempre. Nel suo palmar\u00e8s figurano inoltre due Masters di fine anno e un oro olimpico alle Olimpiadi di Atene 2004. \nRitiratasi dalle competizioni nel maggio del 2008, mentre era ancora numero uno al mondo, il 22 settembre 2009 ha annunciato il suo ritorno alle gare. Il 26 gennaio 2011 annuncia sul suo sito web il definitivo ritiro dalle gare a causa di un infortunio al gomito subito l'anno precedente a Wimbledon.\nCarriera tennistica.\nEsordi.\nLa Henin fa la sua prima apparizione nel circuito ITF nel novembre del 1996, partecipando al torneo di Maiorca, nel quale giunge sino al secondo turno. Nel 1997, nel mese di maggio, a Le Touquet, batte in finale Camilla Kremer e si aggiudica il primo torneo ITF alla terza partecipazione a uno di questi tornei. Ad agosto vince un altro torneo ITF a Koksijde, in Belgio, superando in finale Noelia Serra.\nMa \u00e8 nel 1998 che la Henin inizia a dare sfoggio di una buona continuit\u00e0 di risultati: ad aprile vince l'ITF di Gelos superando Aur\u00e9lie V\u00e9dy in finale; a maggio bissa a Grenelefe, in Florida, battendo Jane Chi. A un'estate poco brillante fa seguito la finale a ottobre ottenuta all'ITF di Jou\u00e9-l\u00e8s-Tours, in cui perde contro Amanda Hopmans, ma a novembre torna prontamente alla vittoria nell'ITF di Ramat HaSharon trionfando su Patricia Wartusch.\n1999.\nDurante quest'anno avviene il passaggio al professionismo della giocatrice belga. A marzo affronta il torneo ITF di Reims partendo dalle qualificazioni arrivando sino alla finale, in cui affronta la connazionale Kim Clijsters, altra grande promessa, per batterla con un doppio 6-4. Questo successo le vale la convocazione per la Fed Cup nella sfida tra Belgio e Olanda: la Henin ottiene due vittorie nel singolare. Partecipa poi all'ITF di Atene, in cui raggiunge la semifinale.\nGrazie a una \"wild card\" Justine debutta nel circuito WTA al torneo di Anversa, dove vince a sorpresa il torneo battendo in finale la Pitkowski, allora n\u00ba35 del ranking. La belga, galvanizzata dal primo trofeo, affronta le qualificazioni del Roland Garros, superandole fermandosi al secondo turno contro la n\u00ba2 del ranking Lindsay Davenport. Per via di qualche problema fisico i suoi impegni estivi sono ridotti.\nSi presenta agli US Open dove viene eliminata al primo turno dall'astro nascente francese Am\u00e9lie Mauresmo per 6-1 6-4. In seguito Justine raggiunge i quarti nel torneo WTA del Lussemburgo, le semifinali all'ITF di Poitiers e di nuovo i quarti nel WTA di Quebec City. La belga chiude l'anno con il torneo WTA di Philadelphia, fermandosi al secondo turno, dopo avere sconfitto una delle nuove sensazioni del tennis femminile, la n.12 del ranking Anna Kurnikova. Chiude la stagione al 69\u00ba posto del ranking WTA.\n2000.\nA inizio stagione, partendo dalle qualificazioni, la belga raggiunge i quarti nel torneo di Hobart, perdendo da Chanda Rubin, mentre all'Australian Open esce al secondo turno contro la n\u00ba1 del ranking WTA Martina Hingis, che la sconfigge con un duplice 6-3. Qualche guaio fisico la costringono a uno stop di alcuni mesi, prima del rientro sull'erba non molto fortunato, in particolare a Wimbledon in cui deve scontrarsi gi\u00e0 al primo turno contro Arantxa S\u00e1nchez Vicario a cui strappa comunque un set.\nRaggiunge in seguito i quarti al torneo di Palermo e soprattutto si aggiudica il torneo ITF di casa, a Liegi. Si qualifica per il torneo di New Haven, uscendo al secondo turno contro Amanda Coetzer. Disputa un buon US Open, battendo la Kurnikova al terzo turno 6-4 7-6, per poi perdere nettamente contro la n\u00ba2 del ranking Lindsay Davenport 6-0 6-4. Ci\u00f2 nonostante il quarto turno le vale l'ingresso nelle top 50.\n2001: prima finale Slam e vittoria in Fed Cup.\nL'anno nuovo si apre con il piede giusto per la belga. In Australia infila una doppietta: prima si aggiudica il torneo di Goald Coast battendo in finale l'italiana Silvia Farina, poi quello di Canberra superando la Testud. Agli Australian Open si ferma al quarto turno per mano della n\u00ba4 del ranking Monica Seles che ha la meglio per 4-6 6-4 6-4, in un match equilibratissimo che rivela pienamente l'enorme potenziale della belga. Justine colleziona poi due eliminazioni al terzo turno sul cemento americano: a Indian Wells esce per mano di quella che sar\u00e0 la sua grande rivale, la connazionale Kim Clijsters che la batte 1-6 6-4 6-3, mentre a Miami \u00e8 Tathiana Garbin a infliggerle un netto 6-3 6-1.\nLa stagione sulla terra \u00e8 molto buona: centra le semifinali all'Estoril, perdendo a sorpresa contro Montolio, ad Amburgo esce nei quarti dopo un match combattuto con Amanda Coetzer. Ma i risultati migliori sono al Tier I di Berlino e al Roland Garros. In Germania elimina al terzo turno la n\u00ba2 del ranking Venus Williams per 6-1 6-4, ritirandosi in semifinale contro Jennifer Capriati. A Parigi giunge da n\u00ba16 del ranking e raggiunge le semifinali, dove ritrova Kim Clijsters che le infligge una nuova pesante sconfitta per 2-6, 7-5, 6-3.\nGrazie alle semifinali la belga fa per la prima volta il suo ingresso nella top ten del ranking, piazzandosi al n\u00ba9. Ancora pi\u00f9 ricca di soddisfazioni \u00e8 la stagione sull'erba, in cui a 's-Hertogenbosch si prende una piccola rivincita sulla Clijsters superandola in finale 6-4, 3-6, 6-3. Poi a Wimbledon disputa un torneo di valore assoluto: arrivando in semifinale e sconfiggendovi la n\u00ba4 del ranking Jennifer Capriati per 2-6, 6-4, 6-2. In finale incontra l'americana Venus Williams dove si arrende per 6-1, 3-6, 6-0.\nRaggiunge i quarti sia nel Tier I di Toronto, sconfitta da Monica Seles, che nel torneo di New Haven, dove perde ancora per mano di Venus Williams in tre set. Allo US Open la sua corsa si interrompe al quarto turno dove \u00e8 battuta da Serena Williams. Raggiunge in seguito la finale del torneo delle Hawaii, dove \u00e8 costretta a ritirarsi contro la Testud. A Filderstadt giunge in finale dove si arrende al termine di un bell'incontro a Lindsay Davenport per 7-5 6-4. Justine si qualifica per il Championships di fine anno, in cui raggiunge i quarti battuta da Serena Williams. Chiude la stagione al settimo posto della classifica mondiale.\n2002.\nIl 2002 si apre con la sconfitta in finale contro Venus Williams a Gold Coast. La settimana successiva a Sydney perde nei quarti l'ennesimo duello contro la connazionale Clijsters, cos\u00ec come all'Australian Open, ancora ai quarti, sempre contro Kim. Justine arriva in finale al torneo di Anversa, in cui rinnova la sfida contro Venus perdendo in tre set. Sul cemento americano ottiene risultati modesti: terzo turno a Indian Wells, dove esce per mano della Hantuchov\u00e1, e un'uscita al primo turno a Miami per mano della Smashnova.\nLa belga ha modo di rifarsi subito, raggiungendo la finale sulla terra verde di Amelia Island, ancora sconfitta 7-6 al terzo set da Venus Williams. In Fed Cup ottiene due brillanti vittorie contro le australiane Molik e Stosur. Sulla terra di Berlino sconfigge prima in semifinale la n\u00ba2 del seeding, l'americana Capriati, e poi in finale Serena Williams. Berlino \u00e8 il primo torneo WTA Tier I conquistato dalla belga. La belga, galvanizzata da questa vittoria, raggiunge la finale di Roma dove, dopo avere battuto Kim Clijsters in semifinale, perde contro Serena Williams.\nQuesti risultati consentono a Justine Henin di issarsi sino alla posizione numero 5 del ranking WTA. La belga si presenta a Parigi non in buona salute e va sorprendentemente fuori al primo turno contro l'ungherese Kapros, n\u00ba179 del ranking. A Wimbledon la belga, tornata in salute, dimostra per l'ennesima volta le sue potenzialit\u00e0 eliminando Elena Dement'eva e Monica Seles nei quarti, arrendendosi infine nuovamente di fronte a Venus Williams in semifinale.\nSul cemento americano la belga ottiene un quarto a Montr\u00e9al, sconfitta dalla Capriati, e un quarto turno allo US Open, in cui esce per mano di Daniela Hantuchov\u00e1 al tie-break del terzo set. A Lipsia Justine si prende la rivincita contro la slovacca nei quarti, ma in semifinale incappa in un'altra sconfitta contro una delle Williams, questa volta Serena. Seguono una semifinale a Zurigo e soprattutto la vittoria nel torneo di Linz, in cui supera in finale Alexandra Stevenson. La belga si qualifica ai Championships WTA di fine anno, battendo la Dementieva al primo turno e perdendo al secondo contro la connazionale Clijsters.\n2003: numero uno al mondo, primo Roland Garros e primo US Open.\nIl 7 giugno 2003 vinse il suo primo torneo del Grande Slam, l'Open di Francia, sconfiggendo la connazionale Kim Clijsters. Il 7 settembre dello stesso anno vince anche il secondo torneo dello Slam l'US Open, sempre contro la Clijsters. In quell'occasione raggiunse la finale dopo avere sconfitto solo diciotto ore prima in semifinale Jennifer Capriati, in un incontro durato 3 ore e 3 minuti.\nIl 19 ottobre 2003 raggiunse il primo posto della classifica della WTA, scalzando Kim Clijsters, posizione che mantenne, unica nella storia, per solo una settimana, tuttavia riprese possesso del numero 1 il 10 novembre 2003 (restando consecutivamente al primo posto per 45 settimane) e quindi nominata campionessa del mondo del singolare femminile dall'International Tennis Federation per il 2003.\n2004: oro olimpico in singolo e primo Australian Open.\nPer la stagione 2004 si allen\u00f2 in Florida con Pat Etcheberry, che in passato aveva aiutato altri giocatori di fama internazionale come Pete Sampras, Andre Agassi, Jim Courier e Jennifer Capriati. Il 31 gennaio 2004 Justine vinse il suo terzo Grande Slam agli Australian Open. Nel corso della finale si trov\u00f2 a sconfiggere ancora una volta la connazionale Kim Clijsters. Il 20 maggio 2004 era testa di serie numero 1 per l'Open di Francia che aveva vinto l'anno prima.\nComunque, ancora afflitta da un'infezione virale contratta pochi mesi prima, perse al secondo turno da Tathiana Garbin, all'epoca numero 86 della classifica WTA. Justine decise di ritirarsi dai tornei successivi di Rosmalen e Wimbledon, ma riscese in campo ad agosto per vincere la medaglia d'oro alle Olimpiadi estive di Atene 2004, dove sconfisse in due set la francese Am\u00e9lie Mauresmo. Sull'onda dell'entusiasmo e spinta dall'essere campionessa in carica partecipa allo US Open, dove, tuttavia, non riesce ad andare oltre un modesto quarto turno, nel quale \u00e8 eliminata in modo netto da Nadia Petrova.\nLa belga decide di proseguire la convalescenza senza scendere in campo, scivolando al numero 8 della classifica WTA e saltando anche il Masters di fine anno. La belga vuole approfittare di questo periodo per dedicarsi anche a specifiche sedute atletiche e allenamenti, ma a dicembre, in uno di questi, si infortuna al ginocchio e deve rimandare il suo rientro.\n2005: secondo Roland Garros.\nJustine fa il suo rientro alla fine di marzo del 2005, a Miami, in cui dimostra di non essere ancora al top della forma venendo eliminata ai quarti di finale da Marija \u0160arapova. Al torneo di Charleston, sulla terra battuta, supera in finale la Dement'eva. A Varsavia, dopo avere prevalso sulla Schnyder e la Ivanovi\u0107, conquista la finale contro la Kuznetsova. Nel Tier I di Berlino si prende una secca rivincita sulla \u0160arapova nei quarti, e superando la Petrova in finale aggiunge un nuovo trofeo sul rosso che la indica come principale favorita per il successivo Roland Garros.\nIl pronostico \u00e8 confermato dalla netta vittoria in finale contro Mary Pierce, che le vale il secondo titolo a Parigi e il quarto Slam in assoluto. Delude a Wimbledon, eliminata al primo turno dalla Danilidou. Torna a giocare nel torneo di Toronto, perdendo in finale contro Clijsters. La Henin si presenta a Flushing Meadow senza i favori dei pronostici, uscendo al quarto turno contro la Pierce. Chiude la stagione al sesto posto del ranking WTA.\n2006: terzo Roland Garros.\nNel 2006 la Henin si present\u00f2 a Sydney, in cui sconfisse la rientrante Martina Hingis al primo turno, in semifinale la Kuznecova e in finale la Schiavone per 4-6, 7-5, 7-5. All'Australian Open la Henin sconfisse la testa di serie n\u00ba1 Lindsay Davenport nei quarti, mentre super\u00f2 la \u0160arapova in tre set nella semifinale. Contro Am\u00e9lie Mauresmo in finale, mentre era sotto 6-1, 2-0, la Henin si ritir\u00f2 dal match a causa di asseriti problemi intestinali. Molti giudicarono il suo ritiro pretestuoso e motivato dal netto predominio della Mauresmo nel corso del match.\nLa Henin fu molto criticata, dato che dopo il match contro la \u0160arapova aveva detto di essere al top della forma e che stava giocando il miglior tennis della sua carriera. Con questo gesto la Henin sar\u00e0 la prima donna a ritirarsi da una finale dello Slam nell'era Open. In seguito vinse a Dubai contro la \u0160arapova vincendo 7-5, 6-2. Dopo questa vittoria seguirono diversi risultati deludenti: a Indian Wells perse la semifinale contro Elena Dement'eva 2-6, 7-5, 7-5 e usc\u00ec al secondo turno a Miami contro la Shaughnessy per 7-5, 6-4.\nA Charleston perse in semifinale contro Patty Schnyder per 2-6, 6-3, 6-2. A Berlino non riusc\u00ec a difendere il titolo: batt\u00e9 la Mauresmo in semifinale, ma perse in finale contro la Petrova. Al Roland Garros invece super\u00f2 nettamente la Cljisters 6-3, 6-2 in semifinale e batt\u00e9 la Kuznecova in finale 6-4, 6-4, conquistando il terzo trofeo parigino senza perdere nemmeno un set. A Eastbourne vinse la finale contro Anastasija Myskina 4-6, 6-1, 7-6 (5).\nA Wimbledon sconfisse la Cljisters in semifinale 6-4, 7-6 (4), In finale, contro la Mauresmo, si aggiudic\u00f2 il primo set, ma la giocatrice francese innalz\u00f2 il livello del proprio gioco e si aggiudic\u00f2 il match 2-6, 6-3, 6-4 grazie a uno splendido tennis. Salt\u00f2 i tornei di San Diego e Montr\u00e9al per infortunio, ma partecip\u00f2 a quello di New Haven che si aggiudic\u00f2 sconfiggendo la Davenport. Allo US Open batt\u00e9 nuovamente l'americana nei quarti, rischi\u00f2 in semifinale l'eliminazione contro la sorpresa Jelena Jankovi\u0107, ma approd\u00f2 in finale dove affront\u00f2 la \u0160arapova che la batt\u00e9 per 6-4, 6-4.\nLa belga si infortun\u00f2 alla gamba e fu costretta a dare forfait ai tornei successivi, accelerando la preparazione per rientrare in finale alla Fed Cup contro l'Italia: nonostante l'assenza della Cljisters la Henin riusc\u00ec a trascinare il Belgio al doppio decisivo battendo la Schiavone e la Pennetta nei singolari, ma perdendo la sfida decisiva contro la Schiavone e la Vinci in coppia con la Flipkens. Justine si present\u00f2 al WTA Tour Championships in lizza per chiudere l'anno al numero 1. Dopo avere perso con la Mauresmo nel \"round robin\" la Henin batt\u00e9 la francese in finale per 6-4 6-3. Con questo successo la belga chiuse l'anno al numero 1 del ranking WTA.\n2007: quarto Roland Garros e secondo US Open.\nIl 2007 tennistico, ma non solo, inizia nel peggiore dei modi per Justine: all'inizio dell'anno la belga annuncia di non potere partecipare ad alcun torneo australiano, Open compreso, perch\u00e9 impegnata nel tentativo di risolvere problemi familiari (divorzio). Questa decisione le far\u00e0 perdere la testa della classifica WTA al termine dell'Australian Open in favore della \u0160arapova: posizione che Justine stava ricoprendo da dieci settimane consecutive e che la portavano a un totale di 56 settimane nel calcolo complessivo su tutta la sua carriera.\nLa belga fa il suo esordio all'Open Gaz de France, mostrando di essere ancora arrugginita e uscendo in semifinale contro la \u0160af\u00e1\u0159ov\u00e1. La belga disputa in seguito il torneo di Dubai, in cui arriva in finale dove batte Am\u00e9lie Mauresmo 6-4 7-5. La Henin dimostra di essere in un ottimo stato di forma anche al torneo di Doha: in finale Justine si impone nettamente in due set sulla Kuznecova, aggiudicandosi il trentesimo trofeo della carriera e avvicinandosi sensibilmente alla \u0160arapova nel ranking WTA. Decise di non partecipare al torneo di Indian Wells: tuttavia grazie alla precoce eliminazione da quel torneo della n\u00ba1 del ranking, Marija \u0160arapova, torna in testa alla classifica WTA, portando a 58 settimane complessive la sua permanenza al vertice del ranking, che le permette di salire al settimo posto nella graduatoria delle giocatrici calcolata in base alle settimane di permanenza al vertice.\nAl Tier I di Miami la Henin rischia l'eliminazione al terzo turno contro la Razzano, ma arriva in finale dove incontra Serena Williams. Il match ha un andamento insolito: la Williams lamentando dolori a un ginocchio perde il primo set 6-0, ma nei due set successivi gioca al meglio, annulla due match point per la belga e si impone per 0-6 7-5 6-3. La belga ha modo di rifarsi prontamente sulla terra di Varsavia, battendo Al'ona Bondarenko in finale 6-1 6-3. La settimana successiva la Henin disputa il Tier I di Berlino ed \u00e8 costretta dalla pioggia a giocare il match di semifinale contro la Kuznetsova dopo avere concluso in mattinata quello contro la Jankovi\u0107: perde contro la russa 6-4 5-7 6-4.\nLa belga si ricarica e pu\u00f2 cos\u00ec disputare uno splendido Roland Garros nel quale si prende la rivincita nei quarti su Serena Williams, sconfitta 6-4 6-3, piega nuovamente la Jankovi\u0107 in semifinale con un doppio 6-2 e infine corona uno splendido torneo giocato a livelli eccelsi e nel quale non ha mai ceduto un set battendo in finale la serba Ana Ivanovi\u0107 per 6-1 6-2 in poco pi\u00f9 di un'ora. La Henin continua la serie positiva vincendo sulla Mauresmo in finale sull'erba di Eastbourne. Giunge a Wimbledon con il ruolo di favorita numero 1, ma deve rimandare il sogno di imporsi nell'unico Slam che le manca vendendo battuta in semifinale dalla sorprendente francese Marion Bartoli per 1-6 7-5 6-1.\nAd agosto vince il Tier I di Toronto in finale sulla Jankovi\u0107 e a settembre conquista senza troppe esitazioni il suo secondo US Open, battendo nei quarti Serena Williams in due set, poi in semifinale l'altra sorella Williams; in finale affronta Svetlana Kuznecova superandola senza troppi problemi per 6-1 6-3. Il 7 ottobre vince il Porsche Tennis Grand Prix a Stoccarda vincendo in finale contro Tatiana Golovin 2-6 6-2 6-1. Due settimane dopo Justine si ripete al torneo Z\u00fcrich Open, sconfiggendo ancora una volta la Golovin in due set: 6-4 6-4. L'11 novembre la belga n\u00ba1 del mondo vince il Masters WTA di Madrid battendo Maria \u0160arapova 5-7 7-5 6-3, dopo una maratona di 3 ore 25 minuti, concludendo la sua migliore stagione in carriera con dieci titoli ed entrando nel 2008 con una striscia di 25 vittorie consecutive. Chiude la stagione con ampio margine al primo posto della classifica WTA.\n2008.\nL'11 gennaio vince il torneo Medibank International a Sydney, battendo in finale la russa Kuznecova 4-6 6-2 6-4. All'Australian Open il suo torneo termina nei quarti contro la \u0160arapova dalla quale \u00e8 sconfitta nettamente per 6-4 6-0. Il 17 febbraio si aggiudica il torneo di Anversa, battendo in finale l'italiana Karin Knapp 6\u20133 6-3. Il 14 maggio 2008, a 26 anni non ancora compiuti, decide di ritirarsi dal tennis per fare altro nella vita.\n2010.\nNonostante le sue dichiarazioni del 2008 la Henin torna a giocare nel 2010. Fa il suo esordio a Brisbane dove arriva in finale e contro la connazionale Clijsters si arrende solo al terzo set per 7-6(6). Agli Australian Open disputa un grandissimo torneo perdendo solo in finale contro la numero 1 del mondo Serena Williams in un match molto combattuto dove la belga si arrende per 6-4 3-6 6-2. Dopo una discreta stagione sulla terra rossa arriva al Roland Garros come una delle favorite per la vittoria finale. Al terzo turno incontra e supera Marija \u0160arapova, testa di serie numero 12, ma perde al turno successivo per mano di Samantha Stosur che in quell'edizione raggiunger\u00e0 la finale.\nArriva a Wimbledon non in ottime condizioni, perdendo al quarto turno contro la sua amica e connazionale Kim Clijsters per 2-6 6-3 6-2. Dopo questo incontro la Henin avr\u00e0 problemi fisici che non le consentiranno di partecipare agli US Open e la costringeranno ad annunciare il ritiro definitivo dall'attivit\u00e0 agonistica all'inizio del 2011 a 28 anni.\nStile di gioco.\nLa tennista Martina Navr\u00e1tilov\u00e1 ha dichiarato che considera Henin come una sorta di \"Roger Federer-donna\", perch\u00e9 nel 2007 era \"una spanna sopra tutte\".\nGiocatrice molto versatile, riusciva a cambiare l'atteggiamento di gioco da difensivo a offensivo in poco tempo. Dotata di un rovescio a una mano da manuale, pi\u00f9 volte ritenuto dagli esperti \"uno dei pi\u00f9 bei rovesci della storia\", e paragonato a quello di Stefan Edberg, era capace di un aggressivo dritto, che \u00e8 cambiato molto nel corso della sua carriera, cos\u00ec come il suo servizio. Malgrado la sua altezza Justine Henin riusciva a servire una prima fino ai 190\u00a0km/h. Tendeva a rischiare anche la seconda, cosa che le faceva compiere molti doppi falli.\nJustine Henin era una delle giocatrici che meglio si esprimeva a rete, tanto da venire considerata la migliore del circuito sotto questo aspetto negli anni della sua carriera."}
{"id": "41232", "revid": "1393243", "url": "https://it.wikipedia.org/wiki?curid=41232", "title": "Grammelot", "text": "Il grammelot o gramelot (pronuncia incerta; la voce forse \u00e8 presa in prestito dal francese, ma d'origine imitativa e forse derivata dal veneziano) \u00e8 uno strumento recitativo che assembla suoni, onomatopee, parole e foni privi di significato in un discorso. Probabilmente deriva dal francese \"grommeler\" (borbottare).\nStoria.\nGli attori utilizzavano e utilizzano il grammelot con il fine di farsi comprendere anche senza saper articolare frasi di senso compiuto in una lingua straniera, oppure per mettere in parodia parlate o personaggi stranieri; perci\u00f2 questo linguaggio ricorda un po' quello utilizzato dai bambini. Ci\u00f2 che ne risulta \u00e8 una recitazione fortemente espressiva e iperbolica. Il linguaggio usato acquisisce inoltre un surplus di espressivit\u00e0 musicale, in grado di comunicare emozioni e suggestioni.\nPare che questo artificio recitativo fosse utilizzato da giullari, attori itineranti e compagnie di comici della commedia dell'arte. Questi artisti pare recitassero usando intrecci di lingue e dialetti diversi miste a parole inventate, affidando alla gestualit\u00e0 e alla mimica quel tessuto connettivo che rendeva la comunicazione possibile a prescindere dalla lingua parlata dall'uditorio.\nUtilizzi.\nEsempio di grammelot cinematografico sono la canzone cantata da Charlot nel film \"Tempi moderni\" e il monologo di Adenoid Hynkel nel film \"Il grande dittatore\" entrambi di Charlie Chaplin. In epoca successiva questo filone \u00e8 stato recuperato dall'attore Dario Fo, che lo ha valorizzato nuovamente, come ad esempio nell'opera \"Mistero buffo\". In seguito Gigi Proietti si \u00e8 esibito pi\u00f9 volte in grammelot linguistici (fra i pi\u00f9 noti, quello in inglese e quello in napoletano) su palcoscenici sia teatrali che televisivi.\nIn poesia, da citare le poesie della raccolta \"Gn\u00f2si delle f\u00e0nfole\" di Fosco Maraini.\nAnche nel panorama musicale esistono esempi di grammelot, come la canzone \"Prisencolinensinainciusol\" di Adriano Celentano dove l'ascoltatore \u00e8 portato a credere di essere all'ascolto di una canzone in inglese.\nNel campo pubblicitario un esempio celebre del grammelot \u00e8 quello fatto da Carlo Bonomi nel dare la voce al cartone animato de La Linea, all'interno del Carosello de Lagostina."}
{"id": "41233", "revid": "599013", "url": "https://it.wikipedia.org/wiki?curid=41233", "title": "Andrea Benelli", "text": "\u00c8 stato introdotto al tiro a volo dal padre Luciano, che \u00e8 stato il suo primo allenatore.\nIn oltre vent'anni di competizioni internazionali Benelli ha vinto 2 titoli mondiali ed un titolo europeo. Ha partecipato a sei edizioni delle Olimpiadi, vincendo un bronzo ad Atlanta 1996 prima dell'oro vinto ad Atene 2004.&lt;br&gt;\nDal 2009 \u00e8 il commissario tecnico della Nazionale di Tiro a volo di Cipro. Dal 2013 \u00e8 Direttore Tecnico della Nazionale Italiana, allenando tra gli altri Diana Bacosi e Gabriele Rossetti, vincitori della medaglia d'oro alle olimpiadi di Rio de Janeiro del 2016."}
{"id": "41235", "revid": "188323", "url": "https://it.wikipedia.org/wiki?curid=41235", "title": "Assistenza Infermieristica", "text": ""}
{"id": "41240", "revid": "399", "url": "https://it.wikipedia.org/wiki?curid=41240", "title": "Microchip (disambigua)", "text": "Il termine microchip si pu\u00f2 riferire a:"}
{"id": "41241", "revid": "365417", "url": "https://it.wikipedia.org/wiki?curid=41241", "title": "Errico Malatesta", "text": "Pass\u00f2 pi\u00f9 di dieci anni della sua vita in carcere e buona parte in esilio all'estero. Collabor\u00f2 a un gran numero di testate rivoluzionarie ed \u00e8 nota la sua amicizia con Michail Bakunin. Assieme a quest'ultimo e a Pierre-Joseph Proudhon rappresenta uno dei pensatori pi\u00f9 importanti della corrente libertaria, da alcuni ritenuto il pi\u00f9 importante teorizzatore e rivoluzionario dell'anarchia.\nFu fermamente convinto, cos\u00ec come l'amico P\u00ebtr Kropotkin, dell'imminente avvento di una rivoluzione anarchica (1916). Pochi mesi dopo inizi\u00f2 infatti la Rivoluzione russa, che ebbe il supporto anche degli anarchici, ma termin\u00f2 con la presa di potere da parte dei bolscevichi. Solamente dopo 19 anni arriv\u00f2 una vera rivoluzione anarchica, la fallita Rivoluzione spagnola. Malatesta \u00e8 riconosciuto come il massimo esponente del movimento libertario italiano e del libero pensiero.\nBiografia.\nGiovent\u00f9.\nErrico Malatesta nacque a Santa Maria Maggiore, al tempo una frazione di Capua, nell'allora provincia di Terra di Lavoro (attualmente comune autonomo ridenominato Santa Maria Capua Vetere, in provincia di Caserta), il 14 dicembre del 1853, figlio di don Federico Malatesta, un proprietario terriero e imprenditore campano, e di Lazzarina Rastoin, una dama francese originaria di Marsiglia. La famiglia possedeva in loco una fiorente fabbrica per la concia del cuoio. Il padre apparteneva forse a un ramo collaterale e decaduto della nobile famiglia dei Malatesta, conti di Santa Maria Capua Vetere, a sua volta probabile ramo meridionale e cadetto dei Malatesta di Romagna, appartenenti allo Stato Pontificio, una delle famiglie aristocratiche pi\u00f9 celebri del Medioevo e dell'et\u00e0 moderna. Terzogenito di quattro figli - dopo Emilia (1849) e Aniello (1851) e prima di Augusto (1857) - comp\u00ec gli studi presso un collegio di padri scolopi, quindi si iscrisse all'Universit\u00e0 di Napoli, dove studi\u00f2 medicina per tre anni senza laurearsi.\nIn giovanissima et\u00e0 abbracci\u00f2 gli ideali repubblicani di Giuseppe Mazzini. Il 25 marzo 1868 venne convocato dalla questura di Napoli a causa di una lettera di carattere sovversivo da lui scritta a Vittorio Emanuele II; il 19 marzo 1870, non ancora diciottenne, sub\u00ec il primo di una lunga serie di arresti, a seguito di una sommossa organizzata da un circolo studentesco repubblicano dell'Universit\u00e0 di Napoli.\nNel 1871, dopo la Comune di Parigi, abbandon\u00f2 le idee repubblicane per abbracciare l'ideale anarchico; nello stesso anno si iscrisse alla federazione napoletana dell'Associazione internazionale dei lavoratori. Nel 1872, dopo aver preso parte alla Conferenza di Rimini, si rec\u00f2 in Svizzera per partecipare al Congresso Internazionale di Saint-Imier; in quell'occasione divenne amico di Michail Bakunin.\nDopo il congresso inizi\u00f2 un periodo di intensa attivit\u00e0 sovversiva: nel 1873 fu arrestato a Bologna e nel 1874 partecip\u00f2 con un piccolo gruppo a un fallito tentativo di insurrezione a Castel del Monte, venendo, in seguito a ci\u00f2, arrestato poco dopo nei pressi di Pesaro. Il processo conseguente si risolse con l'assoluzione di tutti gli imputati, risultando in una notevole popolarit\u00e0 per gli insorti e per Malatesta in particolare.\nIl 19 ottobre 1875 Malatesta fu iniziato in massoneria a Napoli e tent\u00f2 di diffondere tra i suoi membri l'ideale socialista. Il suo rapporto con la massoneria fu piuttosto tormentato e si interruppe definitivamente il 18 marzo 1876, quando, indignato dalla decisione della sua loggia di organizzare un ricevimento d'onore per Giovanni Nicotera, eletto poco prima ministro dell'interno, decise di abbandonarla definitivamente. In seguito, con la massoneria, come scrisse su \"Umanit\u00e0 Nova\" del 7 ottobre 1920, non ebbe che \"relazioni di ostilit\u00e0\".\nLa Banda del Matese.\nIl 5 aprile 1877, formando insieme a Carlo Cafiero e altri ventiquattro esponenti dell'anarchismo italiano la \"Banda del Matese\", part\u00ec dalle pendici dell'omonimo massiccio con l'obiettivo di dare il via a un'insurrezione. Dopo alcuni giorni di resistenza, visto l'imponente spiegamento di forze da parte del Regno d'Italia (12\u00a0000 uomini), gli insorti furono arrestati. Sottoposti a processo, furono assolti l'anno successivo dal tribunale di Benevento.\nPartenza dall'Italia.\nNel 1878 inizi\u00f2 per Malatesta un intenso periodo di peregrinazioni: dopo un breve periodo in Egitto, si rec\u00f2 in Siria e in Romania, prima di fermarsi a Ginevra, in Svizzera, dove conobbe \u00c9lis\u00e9e Reclus e P\u00ebtr Kropotkin, del quale divenne grande amico. Infatti, nelle sue memorie, l'anarchico russo ne scrive:\nNel 1879, quando Giovanni Passannante fu condannato a morte per il tentato regicidio di Umberto I, Malatesta, assieme al conte anarchico Francesco Ginnasi, compil\u00f2 un manifesto di solidariet\u00e0 verso l'attentatore, intitolato \"A Umberto Re d'Italia. Nel giorno della sua nascita\", chiamato cos\u00ec perch\u00e9 redatto nella medesima data di nascita del re (14 marzo). Il manifesto, ricco di affronti verso il monarca, venne stampato dall\"'Imprimerie Italienne\", presieduta dal tipografo Alfonso Danesi; venne affisso a Ginevra, con la collaborazione di alcuni nichilisti russi, e distribuito in citt\u00e0 italiane come Ravenna, Bologna e Napoli. Le copie furono sequestrate. Malatesta e Ginnasi furono costretti a fuggire dalla Svizzera, mentre Danesi fu arrestato.\nSuccessivamente, Malatesta si spost\u00f2 in Belgio, quindi nel 1881 raggiunse Londra, dove organizz\u00f2 insieme a Kropotkin il Congresso Internazionale Socialista Rivoluzionario. Nel 1882, venuto a conoscenza della rivolta di Arabi Pasha, torn\u00f2 in Egitto nel tentativo di trasformare il moto nazionalista in una rivolta sociale. Venne arrestato dai soldati inglesi l'anno successivo, quindi torn\u00f2 in Italia clandestinamente, sbarcando a Livorno. Poco tempo dopo venne arrestato per cospirazione insieme all'amico Francesco Merlino e altri rivoluzionari. Approfittando della libert\u00e0 provvisoria si rec\u00f2 a Firenze, dove inizi\u00f2 la pubblicazione de \"La Questione Sociale\", in cui trov\u00f2 per la prima volta pubblicazione \"Fra contadini\", uno dei suoi trattati pi\u00f9 noti.\nNonostante avesse subito una condanna a tre anni di reclusione, nel 1884 si rec\u00f2 a Napoli per prestare soccorso alla popolazione colpita da un'epidemia di colera, quindi part\u00ec per l'America Latina per sfuggire alla cattura.\nEsule in Argentina.\nSi stabil\u00ec a Buenos Aires, in Argentina, dove entr\u00f2 in contatto con il \"Circolo Comunista An\u00e1rquico\" e riprese la pubblicazione - in lingua italiana - de \"La Questione Sociale\". Nel 1886 tent\u00f2 l'esperienza, rivelatasi poi disastrosa, di cercatore d'oro in Patagonia; nel 1887 contribu\u00ec alla nascita del primo sindacato argentino, il \"Sindacato dei fornai\", del quale redasse personalmente lo statuto. Nel 1888 ricevette l'accusa - rivelatasi poi infondata - di falsificare monete; decise quindi di partire e, dopo un brevissimo soggiorno a Montevideo, fece ritorno in Europa nel 1889.\nRitorno in Europa.\nSi stabil\u00ec in un primo momento a Nizza, dove pubblic\u00f2 il quotidiano clandestino \"L'Associazione\". Suoi articoli vennero pubblicati anche da giornali anarchici italiani, come \"La Rivendicazione\" di Forl\u00ec. La polizia francese si mise presto sulle sue tracce, costringendolo a rifugiarsi di nuovo a Londra.\nTra il 1891 e il 1892 tenne una serie di comizi in Spagna insieme all'amico Pedro Esteve, partecipando anche a una rivolta popolare a Jerez de la Frontera. Ricercato dalla polizia, torn\u00f2 ancora a Londra, dove nel 1896 assistette al Congresso Socialista Internazionale. A Parigi si ha notizia di rapporti fra Maria Sofia di Borbone (detta romanticamente la \"regina degli anarchici\") con il Malatesta, rapporti probabilmente solo di conoscenza, viste le simpatie politiche dimostrate dall'aristocratica nei confronti dei \"sovversivi\" (la regina si avvicin\u00f2 agli anarchici solo per incitarli a compiere attentati contro i Savoia e per recuperare il Regno delle Due Sicilie, non per sincero interesse nei confronti delle loro idee). Benedetto Croce afferm\u00f2, sbagliando l'anno (riporta il 1904 anzich\u00e9 il 1901), che l'ex regina volesse organizzare con Malatesta l'evasione di Gaetano Bresci, l'uccisore di Umberto I di Savoia, circostanza smentita dallo stesso pensatore anarchico.\nNel 1897 viaggi\u00f2 clandestinamente fino ad Ancona, dove contribu\u00ec alla fondazione de \"L'Agitazione\". L'anno successivo, in occasione dello scoppio dei moti del pane nella citt\u00e0, venne arrestato e condannato a sette mesi di reclusione. Non appena ebbe scontato la pena, sub\u00ec un'altra condanna a cinque anni di domicilio coatto da scontare a Ustica e poi a Lampedusa, dalla quale evase nel 1899 per recarsi in Tunisia. Nel 1900, dopo due brevi parentesi a New York e a Cuba, si stabil\u00ec nuovamente a Londra, dove sarebbe rimasto per dodici anni, con l'eccezione di un viaggio ad Amsterdam nel 1907, durante il quale partecip\u00f2 al Congresso Anarchico Internazionale.\nIl periodo di Londra.\nDurante il soggiorno nella capitale inglese, Malatesta si guadagn\u00f2 da vivere come elettricista e meccanico; in questo periodo si registr\u00f2 un certo indebolimento della sua attivit\u00e0 sovversiva, a fronte di una continua attivit\u00e0 propagandistica. Il 18 maggio del 1901, tuttavia, invi\u00f2 a un destinatario ignoto una lettera densa di contenuti che alludevano a complotti e macchinazioni rivoluzionarie in Italia; la missiva per\u00f2 non ebbe seguito, in quanto fu intercettata dai servizi segreti italiani. Molto presto si guadagn\u00f2 la stima dei lavoratori inglesi, che sollevarono imponenti manifestazioni di protesta nelle innumerevoli occasioni in cui Malatesta fin\u00ec in guai giudiziari. In tal senso \u00e8 emblematico l'episodio del 20 maggio 1912, quando la corte di Bow Street lo condann\u00f2 a tre mesi di reclusione a seguito di una denuncia per diffamazione da parte della spia italiana Ennio Belelli. La condanna venne accompagnata da un decreto d'espulsione, che dovette essere annullato in seguito alla manifestazione popolare del 12 giugno dello stesso anno.\nLasci\u00f2 il Regno Unito nel 1913 per tornare in Italia, dove inizi\u00f2 la pubblicazione del settimanale \"Volont\u00e0\". Nel 1914 si rec\u00f2 ad Ancona, dove fu il principale artefice della Settimana rossa; ricercato di nuovo dalla polizia, fu costretto all'ennesimo ritorno nella capitale inglese.\nRitorno in Italia.\nNel 1919, dopo molti vani tentativi, Malatesta riusc\u00ec a ottenere il passaporto dal console italiano a Londra; quindi si imbarc\u00f2 per Taranto il 24 dicembre dello stesso anno. In Italia godette subito di un'enorme popolarit\u00e0 (veniva acclamato dalla folla come \"il Lenin italiano\"), di cui si avvantaggi\u00f2 con un'intensa attivit\u00e0 propagandistica e sovversiva che lo rese uno dei protagonisti del \"biennio rosso\". Nel luglio 1920 fu tra i protagonisti del congresso di Bologna che riorganizz\u00f2 l'Unione anarchica italiana.Prese contatto pure con gli Arditi del Popolo, nell'immediato seguito.\nSecondo lo storico Vittorio Emiliani, prese parte al rientro in Italia di Errico Malatesta Giuseppe Giulietti, denominato Capitan Giulietti, che era il presidente dell'Associazione Lavoratori del Mare, personaggio molto importante nell'impresa di Fiume, che lo mand\u00f2 a prendere a Cardiff.\nNel 1920 diresse a Milano il quotidiano anarchico \"Umanit\u00e0 Nova\"; nello stesso anno fu arrestato e recluso nel carcere di San Vittore. Inizi\u00f2 insieme ad altri detenuti uno sciopero della fame che ne min\u00f2 le condizioni fisiche, riducendolo quasi in fin di vita; lo sciopero venne sospeso dopo la strage del Diana (che Malatesta condann\u00f2), avvenuta il 23 marzo 1921 nel teatro Kursaal Diana, con 21 morti e 80 feriti, per la quale vennero condannati Giuseppe Mariani, Ettore Aguggini, Giuseppe Boldrini e altri 16 anarchici individualisti.\nIl fascismo e la fine dell'attivit\u00e0 sovversiva.\nLo stesso anno Malatesta venne liberato e, fortemente impressionato dalle conseguenze umane e politiche della strage, pubblic\u00f2 un articolo sull\"'Umanit\u00e0 Nova\" nel quale stigmatizzava gli atti di violenza indiscriminati: \u00abQualunque sia la barbarie degli altri, spetta a noi anarchici, a noi tutti uomini di progresso, il mantenere la lotta nei limiti dell'umanit\u00e0, vale a dire non fare mai, in materia di violenza, pi\u00f9 di quello che \u00e8 strettamente necessario per difendere la nostra libert\u00e0 e per assicurare la vittoria della causa nostra, che \u00e8 la causa del bene di tutti\u00bb.\nContinu\u00f2 a dirigere il giornale fino al 1922, anno in cui i fascisti presero il potere e chiusero il giornale, che sarebbe stato riaperto nel 1945 sotto forma di settimanale, forma che mantiene attualmente. In quello stesso anno Malatesta, sfuggendo al controllo fascista, si rec\u00f2 clandestinamente in Svizzera per assistere al cinquantenario del Congresso di Saint-Imier, quindi si trasfer\u00ec definitivamente a Roma con la compagna Elena Melli e sua figlia Gemma.\nNei primi anni del governo fascista riusc\u00ec, seppur nella clandestinit\u00e0, a proseguire la sua attivit\u00e0 di propaganda. Dal 1924 al 1926, nonostante il rigido controllo della censura, pubblic\u00f2 il quindicinale clandestino \"Pensiero e Volont\u00e0\".\nNegli anni successivi, il regime fascista impose a Malatesta il continuo controllo a vista da parte di un gruppo di guardie, condannandolo in questo modo a un sostanziale isolamento dal resto del mondo e dal movimento anarchico in particolare.\nGli ultimi anni e la morte.\nTrascorse gli ultimi anni della sua vita quasi completamente chiuso in casa con la sua famiglia, subendo un progressivo peggioramento delle sue condizioni di salute. Nel marzo del 1932 sopravvisse a una grave broncopolmonite; mor\u00ec il 22 luglio dello stesso anno, in seguito a una grave crisi respiratoria. La sua morte fu pressoch\u00e9 ignorata dalla stampa nazionale, anche a causa della censura, con l'eccezione di un trafiletto de \"L'Unit\u00e0\" che per\u00f2, confermando la distanza del Partito Comunista d'Italia dal movimento anarchico, lo accusava di essere \"politicamente morto\" gi\u00e0 da anni. I fascisti vietarono la cremazione della salma, perch\u00e9 non volevano che gli anarchici ne trafugassero le ceneri, portandole all'estero come simbolo della resistenza al regime. \u00c8 sepolto presso il Cimitero del Verano di Roma.\nIl pensiero.\nErrico Malatesta tenta una sintesi della concezione anarchica, senza per\u00f2 imprigionarla in un sistema. A questo scopo distingue l'anarchia dall'anarchismo. La prima \u00e8 il fine, ha un valore meta-storico e universale: rappresenta il voler essere, e come tale non \u00e8 deducibile da alcuna situazione storica. L'anarchismo \u00e8 la traduzione di questo fine nella concretezza di una situazione storica. La divisione corrisponde a quella tra giudizi di valore e giudizi di fatto. Malatesta insieme e dopo Giordano Bruno rappresenta il massimo esponente del libero pensiero.\nI valori fondamentali dell'anarchia (libert\u00e0, uguaglianza, solidariet\u00e0) sono espressioni a-razionali di un'aspirazione universale, e come tali non si legano a nessuna dottrina. Malatesta rifiuta tanto il giusnaturalismo quanto il positivismo. Il primo, perch\u00e9 considera l'idea di una societ\u00e0 naturale come il risultato della pigrizia di chi sogna che le aspirazioni umane si realizzino spontaneamente, senza lotta; il secondo, perch\u00e9 l'esaltazione della scienza porta a un nuovo dogmatismo, come accade in P\u00ebtr Kropotkin.\nLa rivoluzione, un atto di volont\u00e0.\nLa volont\u00e0 \u00e8 l'elemento decisivo per la trasformazione sociale. La societ\u00e0 libertaria dipende unicamente dalla volont\u00e0 degli uomini. La storia sfugge a ogni filosofia e a ogni tentativo di previsione. Per questo non \u00e8 possibile sapere quando i tempi sono maturi per la rivoluzione, e occorre approfittare di tutte le occasioni. La rivoluzione non \u00e8 un fatto economico e sociale, ma un atto di volont\u00e0. La rivoluzione deve coinvolgere le masse, ma le masse non diventeranno anarchiche prima che la rivoluzione sia iniziata; gli anarchici devono allora accostarsi alle masse e prenderle come sono, senza progetti pedagogici inevitabilmente autoritari, e adattando piuttosto l'ideologia al loro sentire. L'azione rivoluzionaria ha due momenti: la distruzione violenta degli ostacoli alla libert\u00e0, e la diffusione graduale della pratica della libert\u00e0, priva di ogni coercizione.\nLa violenza, triste ma necessaria.\nLa violenza di per s\u00e9 \u00e8 nemica della libert\u00e0. Essa \u00e8 una triste necessit\u00e0 dell'anarchismo, ma solo nella fase negativa della distruzione delle forme oppressive. Malatesta \u00e8 contrario a ogni terrore rivoluzionario, che conduce necessariamente alla dittatura, cos\u00ec come respinge l'idea marxista della dittatura del proletariato e giudica molto severamente i risultati della rivoluzione bolscevica, che ha fermato l'esperimento dei soviet e ha instaurato uno Stato autoritario.\nL'interesse, sempre conservatore.\nPer Malatesta non \u00e8 possibile compiere la rivoluzione perseguendo interessi economici, poich\u00e9 l'interesse \u00e8 sempre conservatore: solo l'ideale \u00e8 rivoluzionario. Di qui la supremazia del politico \u2013che persegue l'ideale universale\u2013 sull'economico, che persegue sempre fini riformisti e conservatori. Per questo anche i sindacati sono considerati riformisti, mai realmente rivoluzionari (anche per il loro carattere inevitabilmente corporativo).\nL'organizzazione sociale preferibile \u00e8 quella comunistica, ma deve trattarsi di un comunismo non imposto, ma liberamente scelto e voluto, l'anarco-comunismo. Il comunismo di Malatesta non \u00e8 tanto una concezione economica, quanto un principio di giustizia sociale, una tensione meta-economica. I problemi economici vanno affrontati in modo empirico, scegliendo di volta in volta l'organizzazione economica in grado di adeguare gli ideali politici anarchici.\nLa democrazia come male inaccettabile.\nPoich\u00e9 l'anarchia \u00e8 fondata sull'etica (e su un'etica della convinzione, in termini weberiani), essa non pu\u00f2 accettare la democrazia come male minore. Il sistema democratico ricorre all'autorit\u00e0 della maggioranza, quello anarchico alla intesa volontaria (bench\u00e9 in certi casi sia inevitabile ricorrere al voto). La volont\u00e0 della maggioranza non pu\u00f2 pretendere il possesso della verit\u00e0 assoluta, poich\u00e9 tale verit\u00e0 non esiste. Il principio di libert\u00e0 impedisce di riconoscere una sola verit\u00e0: ognuno ha la propria verit\u00e0, e anche la propria anarchia. In societ\u00e0, tuttavia, la libert\u00e0 non pu\u00f2 essere assoluta, ma deve essere limitata dal principio della solidariet\u00e0 e dell'amore verso gli altri.\nInteresse per l'esperanto.\nDurante il periodo londinese si avvicin\u00f2 all'esperanto, ritenendo che una lingua internazionale unica fosse uno strumento necessario per il movimento anarchico, come poi dichiar\u00f2 in un'intervista con Eug\u00e8ne Lanti comparsa nella rivista Sennacieca Revuo del luglio 1924. Malatesta dice:\nScritti pubblicati in giornali.\n1897\n1899\n1913\n1920\n1921\n1922\n1924\n1925\n1926\n1927\n1929\nOpere scritte.\nOpuscoli e singoli volumi\nVolumi pubblicati delle opere complete"}
{"id": "41246", "revid": "1226", "url": "https://it.wikipedia.org/wiki?curid=41246", "title": "Nanotubi di carbonio", "text": ""}
{"id": "41250", "revid": "298055", "url": "https://it.wikipedia.org/wiki?curid=41250", "title": "M\u00fcsa", "text": "La m\u00fcsa o m\u00fcsa appenninica, \u00e8 uno strumento musicale italiano della famiglia delle cornamuse, ad ancia doppia con bordone ad ancia semplice, intonata in \"do\" con la sensibile \"si\".\nVenne utilizzata fino agli anni trenta del secolo scorso, prima di essere sostituita dalla fisarmonica, come strumento di accompagnamento del piffero, per le musiche delle \"Quattro province\" che costituiscono l'area culturale formata dalle valli montane delle province di Pavia, Alessandria, Genova e Piacenza. \nNella provincia di Piacenza era diffusa nelle valli della parte ovest: val Trebbia, val Tidone, val Luretta, val Boreca, mentre nelle valli ad est, dalla val Nure fino alla provincia di Parma si usava la piva emiliana.\nParti dello strumento.\nLa m\u00fcsa \u00e8 composta da una canna con fori digitali (\"chanter\" o canna del canto), da una canna di \"bordone\" che emette un unico suono e da una detta \"insufflatore\". Tutte e tre sono inserite in un \"otre\" di pelle che costituisce il serbatoio dell'aria.\nAlcuni chanter e bordoni di m\u00fcsa provenienti dal laboratorio del Grixiu (famoso costruttore di pifferi di Cicagna) raccolti da Ettore Guatelli sono conservati al Museo etnografico di Ozzano Taro (PR).\n Nel 2010 \u00e8 stato pubblicato il primo CD interamente interpretato dalla coppia piffero-m\u00fcsa, interpretato da Francesco Nastasi e Andrea Capezzuoli: \"Per fare legria ai siuri de Milan\".\nEtimologia ed origine del nome.\nLa m\u00fcsa dava il nome, e ha continuato a farlo ben oltre la sua scomparsa, alla coppia di musicisti tipica delle Quattro Province i \"m\u00fcsetta\", che suonavano prima piffero e m\u00fcsa, poi piffero e fisarmonica. Il tradizionale duo ha dato il nome al gruppo musicale della Val Trebbia noto appunto come M\u00fcsetta."}
{"id": "41253", "revid": "1154737", "url": "https://it.wikipedia.org/wiki?curid=41253", "title": "Quattro Province", "text": "Per Quattro Province si intende una porzione dell'Appennino ligure compresa nelle province italiane di:\nIl toponimo Quattro Province ha origini recenti e si rintraccia in alcuni studi etnologici e musicali effettuati a partire dagli anni settanta del Novecento in poi. Tale denominazione fu coniata e impiegata per identificare un territorio, quale quello convergente nei quattro suddetti distretti amministrativi, accomunato dalle medesime tradizioni musicali, in particolare strumenti e danze tradizionali. A partire dagli anni 2000 il nome \u00e8 stato esteso a concetti storici e geografici atti a rimarcare una precisa identit\u00e0 culturale dell'area in oggetto . Tuttavia le popolazioni di questi luoghi non hanno mai attribuito un nome particolare o univoco alla zona.\nStoricamente zona di transito per commercianti, eserciti, pellegrini e viaggiatori, vi passavano antiche percorrenze come la \"via Postumia\" (tracciata da Aulo Postumio Albino nel 148 a.C.) che collegava Genova ad Aquileia, la \"via Francigena\", (che durante il Medioevo portava i pellegrini dalla Francia a Roma e da qui a Gerusalemme), la \"via degli Abati\" (che partiva da Bobbio) e la via del sale attraverso la quale transitava, verso la pianura padana, il sale proveniente dalla Liguria.\nI cambiamenti socio-economici hanno totalmente cambiato i modi di vita tradizionali. L'inurbamento e il conseguente spopolamento delle campagne, la difficolt\u00e0 di mantenere in vita usanze non pi\u00f9 indispensabili alla vita sociale dei piccoli nuclei, l'innegabile fascino del \"nuovo\" che va a soppiantare un \"vecchio\" che portava con s\u00e9 ricordi e richiami ad una vita povera e difficile, ne hanno notevolmente ridotto la superficie.\nGeografia.\nSi deve all'opera del fiume Trebbia e dei torrenti Scrivia, Aveto, Borbera, Boreca, Curone, Lavagna, Staffora, Tidone l'aver scavato vallate impervie nelle quali la difficolt\u00e0 di comunicazione e le strade tortuose - unite alla tenacia dei montanari - hanno contribuito a preservare dal rischio di estinzione una fetta importante del patrimonio culturale italiano.\nStoria.\nMolte sono le testimonianze della presenza dei Liguri fin dall'et\u00e0 della pietra (villaggio neolitico a Travo, val Trebbia piacentina) e nell'et\u00e0 del ferro (\"castelliere\", villaggio fortificato, di Guardamonte nell'Alessandrino).\nBen documentata anche la presenza dei Romani: molti i toponimi, i ritrovamenti archeologici (resti della citt\u00e0 di Libarna in val Scrivia) e la documentazione storica (\"Tabula alimentaria traiana\" del municipio di Velleia del II secolo d.C.). Secondo lo storico Polibio, nel dicembre del 218 a.C., Annibale inflisse una pesante sconfitta al console romano Tito Sempronio Longo nella battaglia della Trebbia. Alcuni toponimi della val Trebbia e della val Boreca, come Zerba sembra rechino traccia dal passaggio delle truppe di Annibale.\nDal IV secolo, sotto la pressione crescente delle popolazioni barbariche, si verific\u00f2 una migrazione dalla costa ligure e dalla pianura verso le zone montuose.\nSi formarono cos\u00ec nuovi insediamenti basati su un'economia di sussistenza agro-pastorale.\nLa storia del territorio \u00e8 fortemente legata alla presenza del monastero di Bobbio (PC), centro storico e culturale di primaria importanza e ricco feudo monastico con possedimenti in tutto il nord Italia, fondato nel VII secolo dal monaco irlandese san Colombano, anche in funzione di punto di controllo dei traffici da e verso il mar Ligure, specie per il controllo del traffico del sale verso la via del sale.\nDopo la caduta dei Longobardi a opera di Carlo Magno, il Sacro Romano Impero in seguito riassegn\u00f2 il territorio costituendovi dapprima la Marca Obertenga e poi i feudi imperiali, con lo scopo di mantenere un passaggio sicuro verso il mare, oltre alla contea vescovile di Bobbio, assegn\u00f2 questi territori a partire dal 1164, a famiglie (dapprima discendenti degli antichi Obertenghi) quali: i Malaspina, i Fieschi, i Doria, i Pallavicino, i Landi e i Farnese) che dominarono per secoli questi feudi.\nNapoleone abol\u00ec i feudi e il territorio venne diviso tra la Repubblica Cisalpina e la Repubblica Ligure, nel 1815 il Congresso di Vienna cedette gli ex feudi imperiali al Regno di Sardegna e nel 1861, questi territori vennero annessi al Regno d'Italia.\nCultura.\nTra gli elementi culturali comuni di queste vallate il pi\u00f9 noto \u00e8 quello musical-coreutico. Il modo di cantare dei cori, influenzato dal trallallero genovese, il repertorio delle musiche da piffero e le danze popolari, dette appunto delle \"Quattro Province,\" sono preziose testimonianze di una cultura antica miracolosamente sopravvissuta fino ai nostri giorni. Accomunano questi territori anche alcune feste popolari e riti calendariali quali le questue per il calendimaggio, il carnevale e i festeggiamenti dei santi patroni.\nMusica.\nLa coppia di musicisti che suonano piffero e fisarmonica anima tutte le feste, non si balla mai senza musica dal vivo. Con la fine della civilt\u00e0 agricola-montanara sono rimasti loro i portatori della tradizione.\nIl repertorio musicale \u00e8 corposo, antico, trasmesso attraverso i secoli. Comprende, oltre le melodie da ballo, brani che scandivano i momenti della vita contadina: questue come il \"cantamaggio\", la \"galina grisa\", il carlin di maggio, la \"Santa Croce\"; il carnevale con la \"povera donna\"; la partenza per la leva; il matrimonio con la \"Sposina\" (brano per accompagnare la sposa dalla sua casa alla chiesa) e altri brani \"da strada\" come la \"sestrina\" per accompagnare i cortei nelle varie occasioni.\nI pifferai pi\u00f9 famosi ricordati per dell'Ottocento e del Novecento sono stati il \"Draghino\" di Suzzi, Lorenzo Bava \"Piansereju\" di Piancereto, Paolo Pelle \"Brigiotto\" di Bruggi, Carlo Agosti \"Carlon\" di Gregassi, Giacomo Sala \"Jacmon\" ed Ernesto Sala di Cegni, Giovanni Agnelli \"u Canen\" di Costiere di Coli, Angelo Tagliani \"Giolitti\" di Colleri.\nLa coppia piffero-fisarmonica porta il nome o pi\u00f9 spesso il soprannome dei suoi componenti. Alcune di quelle attive oggi sono:\nGruppi di folk revival come i Baraban, La Ciapa Rusa, i Tendach\u00ebnt, i Tre Martelli, i Musicanti del piccolo borgo hanno introdotto i brani da piffero nei loro concerti.\nStrumenti tradizionali.\nLo strumento principe \u00e8 il piffero delle Quattro Province, un oboe popolare generalmente in bosso o ebano, accompagnato oggi dalla fisarmonica e fino agli anni trenta dalla \"musa\" (cornamusa tipica di quest'area). Il piffero \u00e8 costituito da tre parti: la \"bocchetta\" che \u00e8 il disco poggialabbra che porta le ance (\"musotti\"); la \"canna\" che ha sette fori anteriori e uno posteriore per la diteggiatura; il padiglione terminale (\"campana\") che porta in un forellino una penna di coda di gallo che serve a pulire le ance.\nCostruttori e adattatori di pifferi sono noti nel territorio delle Quattro Province dall'Ottocento, e comprendono Ferdinando Cogo a Cantalupo Ligure, Giovanni Stombellini \"u Sart\u00f9\" a Ozzola, Niccol\u00f2 Bacigalupo \"u Grixu\" (1863-1937) a Cicagna; strumenti musicali semilavorati e attrezzi, tra cui il tornio a pedale, di quest'ultimo sono conservati al Museo etnografico Ettore Guatelli di Ozzano Taro (PR). Oggi i pifferi continuano ad essere costruiti da Ettore Losini, detto Bani, di Degara di Bobbio e da Stefano Mantovani di Casanova Staffora.\nOccasionalmente viene reintrodotta la musa al fianco di piffero e fisarmonica in formazioni come i Musetta, gli Epinfrai, i Lampetron, i Suonatori di Menconico, gli Enerbia, il Ballatoio.\nDanze tradizionali.\nLe danze che animano le feste appartengono alle danze in coppia chiusa, alle danze di gruppo a figure e alle danze pantomimiche. Quelle praticate pi\u00f9 frequentemente sono le danze in coppia chiusa, comprendenti oltre a valzer e mazurche la polca a saltini, eseguita con passo saltato tipico delle Quattro Province, impegnativa sia per la velocit\u00e0 del ritmo sia per la coordinazione indispensabile tra i due ballerini. Le danze di gruppo a figure presentano coreografie circolari come nella piana e spesso nell'alessandrina e nella monferrina, o altre coreografie a terzetti, quartetti o sestetti come in giga a due, giga a quattro, perigordino e presumibilmente nella bisagna oggi in disuso. Danza pantomimica con valenze teatrali \u00e8 la povera donna, eseguita da coppie che impersonano una donna e il marito che ad un tratto rimane a terra come morto per poi rialzarsi al suono di una nuova strofa musicale.\nNell'Italia settentrionale le antiche tradizioni coreutiche persistono in poche aree oltre alle Quattro Province. Esse sono le Valli occitane in Piemonte, la Val Resia in Friuli e l'Appennino bolognese in Emilia.\nLe feste.\nMolte sono le occasioni di festa che legano le comunit\u00e0, le quali, a causa dello spopolamento montano, sono molto piccole e spesso si ricompongono nel periodo estivo col rientro per le vacanze nelle case di famiglia. Ci si ritrova per ballare, mangiare piatti tipici, ascoltare musica, rinsaldare i legami tra chi \u00e8 rimasto e chi \u00e8 partito e chi non \u00e8 del luogo ma \u00e8 disposto a fare molta strada per conoscere ed incontrare personaggi e tradizioni antiche.\nMolti paesi o anche solo frazioni costruiscono locali per riunirsi e ballare. A volte sono strutture eleganti, altre volte costruzioni fatte alla buona, con materiali di recupero; notevole quella di Pizzonero in val Boreca, costruita attorno ad un albero vivo con un tetto di teli e le pareti di frasche, per cui si balla girando attorno al tronco.\nLe feste pi\u00f9 importanti:\nLingue.\nDa un punto di vista linguistico \u00e8 difficile dare un'esatta classificazione delle variet\u00e0 linguistiche gallo-italiche ancora oggi parlate, insieme all'italiano, nell'area delle Quattro Province. Nel territorio in oggetto si intersecano infatti dialetti della lingua ligure e dialetti di transizione tra ligure, emiliano e piemontese. D'altra parte, tra le province in questione, \u00e8 solo quella di Genova a trovarsi al centro del sistema linguistico della propria regione amministrativa di appartenenza. La provincia di Piacenza \u00e8 caratterizzata da variet\u00e0 emiliane in contatto con il lombardo, che per\u00f2 risalendo le valli appenniniche risentono progressivamente dei caratteri liguri. La parlata emiliana si estende poi all'Oltrep\u00f2 Pavese, dove la continuit\u00e0 con il piacentino cede il passo alle influenze piemontesi man mano che ci si avvicina al confine con la provincia di Alessandria, la cui porzione pi\u00f9 orientale \u2013 il Tortonese - \u00e8 per\u00f2 ancora interessata dal continuum dialettale emiliano fino al fiume Scrivia. Nell'Alessandrino, procedendo verso ovest si registrano graduali mutamenti che pian piano portano ad un avvicinamento al piemontese, mentre a sud ci si avvicina al ligure, analogamente a quanto avviene in provincia di Pavia e nel Piacentino."}
{"id": "41256", "revid": "104265", "url": "https://it.wikipedia.org/wiki?curid=41256", "title": "Conan il barbaro", "text": "Conan il barbaro \u00e8 un personaggio letterario inventato dallo scrittore \"heroic fantasy\" Robert Ervin Howard. \u00c8 conosciuto anche come Conan il Cimmero (dal nome della patria d'origine del personaggio, la Cimmeria).\nStoria editoriale.\nIl personaggio esord\u00ec nel racconto \"La fenice sulla lama pubblicato\" nel 1932 sulla rivista \"pulp\" \"Weird Tales\". Howard stava gi\u00e0 collaborando con la rivista da diversi anni. La serie che aveva pi\u00f9 impressionato e che gli aveva dato non solo il successo e la notoriet\u00e0 presso i lettori della rivista, ma anche presso gli altri collaboratori della stessa fu quella incentrata intorno all'eroe puritano Solomon Kane (proprio grazie a questi racconti inizi\u00f2 il suo rapporto d'amicizia con Lovecraft, che sfoci\u00f2 in un fitto scambio epistolare intorno al 1930).\nPersonaggio.\nIl personaggio \u00e8 un eroe dalla muscolatura imponente, ma al tempo stesso agile e furbo, pronto a capire quando \u00e8 il caso di fuggire e quando vale la pena rischiare la propria vita. Un modo di pensare certamente molto mercenario, ma tra i suoi aspetti Conan non nascondeva certo quei tratti di nobilt\u00e0 che lo rendevano decisamente migliore di molti dei personaggi di contorno con cui interagiva di volta in volta. Conan, che altro non \u00e8 se non una evoluzione del precedente personaggio di Howard, Kull di Valusia, era un \u00abbarbaro\u00bb, proveniente dalla Cimmeria e spesso stentava a comprendere non tanto la civilt\u00e0, quanto l'uomo civilizzato. Howard, attraverso Conan o altri personaggi di contorno, infatti, trovava sempre l'occasione per criticare il genere umano, tanto avvezzo alle comodit\u00e0, quanto alle azioni subdole, sempre pronto ad ottenere il proprio vantaggio, anche a costo della vita di qualcun altro. E proprio in contrasto con questo atteggiamento, Conan spicca soprattutto per nobilt\u00e0 nel portamento e nelle azioni: nonostante i suoi mestieri siano stati quelli di ladro, mercenario, pirata, non rinunciava ad aiutare una persona in difficolt\u00e0 (soprattutto se era una bella donna), indipendentemente dal possibile guadagno.\nIn questo senso Conan era quindi un \u00abbarbaro\u00bb: il suo agire limpido, nobile e sincero di fronte alle persone pi\u00f9 umili era decisamente estraneo all'atteggiamento solito della gente civilizzata, che egli ripagava sempre con rapine e raggiri, perch\u00e9 altro non meritavano queste \u00abmolli\u00bb (nell'agire e nel pensare) \u00abgenti civilizzate\u00bb.\nNato in Cimmeria nel corso di una battaglia durante l'Era hyboriana, un'epoca preistorica successiva alla caduta della civilt\u00e0 atlantidea, spazzata via da un terribile cataclisma marino che la distrusse, Conan inizia a viaggiare sin dall'adolescenza, passata nei monti del suo paese a guerreggiare e cacciare.\nConan \u00e8 sin dai suoi quindici anni d'et\u00e0 un combattente rispettato, abile con qualsiasi arma da taglio e partecipa ad importanti battaglie. Figlio di un fabbro, cresce nelle rudi terre della Cimmeria a causa della fuga del nonno, che doveva sfuggire ad una faida di sangue: il giorno in cui diviene \"guerriero\" spezza il collo ad un toro nel corso della cerimonia che, ponendo fine alla sua adolescenza, lo definisce come un adulto su cui la sua trib\u00f9 avrebbe potuto far conto. Di l\u00ec a poco partecipa al sacco di Venarium, un avamposto che il vicino impero di Aquilonia aveva eretto sul suolo cimmero: le trib\u00f9 cimmere riunite distruggono completamente la fortezza. Questa battaglia segna profondamente l'animo di Conan: infatti, gli Aquiloniani, sebbene sconfitti, gli fanno intravedere la gloria del loro impero, destando in lui il desiderio di viaggiare e di vedere i grandi regni del Sud.\nSpintosi quindi a Zamora, la sua prima impresa nota \u00e8 una sortita all'interno della mitica \u00abTorre dell'Elefante\u00bb, una torre magica nel cuore del Maul (un quartiere malfamato di Shadizar) al cui interno Yara il sacerdote nasconde un essere venuto dalle stelle, con la testa di elefante, e che tortura affinch\u00e9 gli conceda poteri e conoscenze che mai avrebbe ottenuto da solo.\nGi\u00e0 da questo inizio risulta evidente come la letteratura dell'orrore di Lovecraft (in particolare il suo Ciclo di Cthulhu) abbia profondamente influito sullo stile di Howard. Con il passare degli anni, infatti, Conan si trover\u00e0 ad affrontare stregoni malvagi, mostri maligni, orrori che non ci vengono descritti, ma tutti con una caratteristica, un punto debole: sono tangibili, e quindi Conan pu\u00f2 colpirli e ucciderli con la sua spada.\nDallo spirito irrequieto e vagabondo, gli capita diverse volte l'occasione di potersi fermare in un posto ed ottenere il dominio su un piccolo regno grazie ai favori che le sovrane del luogo sono disposte a concedergli (vedi, ad esempio, \"Nascer\u00e0 una strega\"), ma proprio il suo innato spirito vagabondo lo fa sempre desistere ed allontanarsi dal richiamo della civilt\u00e0. Giunto, per\u00f2, intorno ai quarantacinque anni d'et\u00e0, gli capita incredibilmente l'occasione di sedere sul trono di Aquilonia. Re Numedide, al servizio del quale (come generale) aveva riportato numerose vittorie, temendone la crescente popolarit\u00e0, lo richiama e lo fa incarcerare con un pretesto. Sfuggito, vagabonda per un certo periodo fino a che, dopo molte peripezie, mette le mani sul tesoro di Tranicos che poi utilizza per finanziare la sua ascesa al trono. In Aquilonia intanto si prepara una rivoluzione e alcuni vecchi commilitoni di Conan gli propongono di parteciparvi e di divenire il monarca. Questa volta coglie l'occasione e dopo aver strangolato Numedide davanti al suo trono si impadronisce della corona.\nI racconti di Conan (perlomeno quelli originali di Howard) terminano con una lunga ed estenuante battaglia contro un terribile mago risorto e quasi imbattibile che avanza contro Aquilonia dal regno confinante di Nemedia per conquistarla. Sconfitto dalla magia, Conan viene imprigionato dallo stregone e dato per morto (anche agli stessi complici del mago). Al suo posto diviene re Valerio, appartenente alla vecchia dinastia e parte del complotto. Con l'aiuto di Zenobia, una ragazza del serraglio del re di Nemedia che lo aveva intravisto mentre veniva portato di nascosto a palazzo dopo la sconfitta, Conan fugge e d\u00e0 battaglia sino a sconfiggere e scacciare dalla sua terra i Nemediani ed a riprendere la corona. Come riscatto per la vita del re di Nemedia chiese ed ottiene Zenobia, che diviene regina al suo fianco sul trono del pi\u00f9 potente regno dell'Ovest, per regnare per molti decenni ancora. Di quel periodo, relativamente tranquillo, si sa ben poco (gli scritti completi di Howard, infatti, si fermano qui), cos\u00ec come poco si sa anche della sua morte. \u00c8 anche incerta la notizia dei suoi molti figli, il pi\u00f9 valoroso dei quali, Conn, non \u00e8 mai riuscito a raggiungere il padre per gloria e coraggio nelle imprese.\nIl ciclo.\nOriginariamente Howard pubblic\u00f2 una serie di racconti e un romanzo su \"Weird Tales\" tra il 1932 e il 1936 a cui si aggiungono quattro storie non accettate per la pubblicazione e altri quattro frammenti di storie rimaste incomplete. Tra il 1950 e il 1952 il materiale di Howard fu pubblicato in una serie di libri curati da L. Sprague de Camp, che li riorganizzo in modo da dare un ordine cronologico alle storie e aggiunge un romanzo scritto da Bj\u00f6rn Nyberg (\"Conan il vendicatore\"). Una nuova edizione sempre a cura di de Camp viene pubblicata dalla Lancer Books tra il 1966 e il 1977, in questa sono aggiunti ulteriori racconti scritti da de Camp e Lin Carter. Questa serie viene poi ripubblicata ed espansa dalla Bntam Books.\nI racconti nella forma originale scritta da Howard sono pubblicati per la prima nel 1977 in una serie curata da Karl Edward Wagner e pubblicata dalla Berkley Books. A partire dal 1982 Tor Books pubblica una lunga serie di nuovi romanzi scritti da diversi autori, tra cui Robert Jordan, Steve Perry, John Maddox Roberts e Harry Turtledove, altri nuovi romanzi, ambientati nell'era hyboriana ma non con Conan protagonista, sono pubblicati dalla Funcom editrice del videogioco \"\".\nIn Italia i principali editori dei racconti di Conan sono stati l'Editrice Nord, che ha pubblicato la traduzione della serie di libri della Lancer Books, la Newton Compton che ha pubblicato nel 2011 una raccolta completa delle storie di Howard come modificate da de Camp e Arnoldo Mondadori Editore che ha pubblicato il ciclo della Bantam e nel 2016 pubblica una raccolta completa delle storie di Conan come scritte da Howard in una nuova traduzione a cura di Giuseppe Lippi.\nRacconti pubblicati su Weird Tales.\nIl ciclo di Conan si compone di diciassette racconti e un romanzo, narrati da Robert E. Howard dal 1932 al 1936:\nPostume/incomplete.\nIl ciclo di Conan postumo consta di quattro storie, di cui una scritta di suo pugno da Howard. Le altre storie seguono quanto ha stabilito Lyon Sprague de Camp:\nEsistono inoltre quattro storie incomplete:\nE tre ulteriori produzioni sempre collegate al mondo di Conan:\nApocrifi.\nAltri autori hanno scritto romanzi e racconti incentrati sul personaggio ideato da Howard. Il ciclo originale \u00e8 quello realizzato da Howard e comprendente tutto quello pubblicato mentre era ancora in vita o quelli completi e pubblicati postumi con il permesso del suo esecutore testamentario, Glenn Lord. Tra le carte di Howard, Lord ritrov\u00f2 una serie di racconti e romanzi incompleti, soggetti o scalette appena abbozzate. Buona parte di questo materiale venne affidata per il completamento da Lord a una serie di scrittori come Bj\u00f6rn Nyberg, Lyon Sprague de Camp, Lin Carter, Karl Edward Wagner, John Maddox Roberts, Andrew Offut, J.Ramsey Campbell, Poul Anderson, Richard A. Lupoff, Robert Jordan, Steve Perry, Leonard Carpenter, John C.Hocking. Spesso costoro, pur di avere un maggior successo di pubblico, affiancarono la loro firma a quella di Howard, ben sapendo, per\u00f2, che in questi racconti ben poco c'era dello scrittore statunitense.\nInfluenza culturale.\nEsistono alcune parodie del personaggio, una delle quali realizzata da Terry Pratchett, Cohen il barbaro, uno dei personaggi del ciclo ambientato nel Mondo Disco. Si contano poi alcune apparizioni del personaggio \"Conan the Librarian\" (In italiano: Conan il bibliotecario), con due romanzi di Hadley Baxendale, mentre Cerebus, il personaggio di Dave Sim, nasce come una sorta di parodia di Conan. Sempre nell'ambito del fumetto il folletto Groo di Sergio Aragon\u00e9s, \u00e8 una parodia comica.\nUna voce non confermata, ma molto diffusa in internet, vuole che He-Man, il personaggio principale della linea di giocattoli \"He-Man e i dominatori dell'universo\", fosse inizialmente ideato per essere l'action figure del film \"Conan il barbaro\" del 1982. \u00c8 da notare che la figura di Skeletor, l'avversario di He-Man, con il viso a forma di teschio, ricorda \"Thulsa Doom\", un avversario di Kull di Valusia nei racconti di Howard, ma anche di Conan nei fumetti dedicati a quest'ultimo. Thulsa Doom veniva disegnato da John Buscema come un muscoloso necromante con il viso scheletrico dalle orbite infuocate.\nRoger Sweet, uno dei creatori della linea di giocattoli, in un'intervista al sito he-man.org, ha tuttavia affermato che Thulsa Doom non era stata l'ispirazione di Skeletor e che per l'He-Man \"barbarico\" (uno dei prototipi proposti alla Marvel, poi divenuto base per l'He Man dei cartoni animati) si era effettivamente ispirato alle opere di Frank Frazetta, autore di diverse illustrazioni di Conan e di John Carter di Marte.\nNel gioco di ruolo \"Dungeons &amp; Dragons\", la classe del Barbaro \u00e8 basata in buona parte sul personaggio di \"Conan il barbaro\".\nTrasposizioni in altri media.\nFumetti.\nRoy Thomas avrebbe voluto acquistare i diritti di sfruttamento dei romanzi di Lin Carter con protagonista Thongor di Lemuria ma la richiesta dell'agente dell'autore fu giudicata troppo onerosa per i dirigenti Marvel che si videro costretti quindi a ripiegare sul pi\u00f9 conveniente personaggio di Howard che venne pagato poche centinaia di dollari. Per una cifra irrisoria la Marvel si assicur\u00f2 un'autentica gallina della uova d'oro visto che in brevissimo tempo il personaggio ebbe un successo senza precedenti, divenendo popolare come l'Uomo Ragno. Nell'ottobre 1970 esord\u00ec per la Marvel, la prima serie a fumetti dedicata al personaggio, \"Conan the Barbarian\", che durer\u00e0 275 numeri fino al dicembre 1993; la prima storia, \"Conan il barbaro!\", fu disegnata da Barry Windsor-Smith, che per anni leg\u00f2 il suo nome al personaggio; nella met\u00e0 degli anni settanta John Buscema e Neal Adams, sempre su testi di Thomas che divennero molto pi\u00f9 fedeli al personaggio, probabilmente anche grazie al fatto che lo scrittore inizi\u00f2 a realizzare la riduzione a fumetti dei romanzi e racconti originali di Howard.\nA questa testata ne sono seguite altre:\nA queste si sono aggiunti svariati volumi tra one-shot e romanzi a fumetti, annuali, alcune miniserie e una serie di strisce per i quotidiani. Le ultime pubblicazioni Marvel risalgono al 2000.\nQuasi tutte le storie giunsero in Italia e furono pubblicate su varie riviste dall'Editoriale Corno (\"Gli Albi dei Super-Eroi\", con 13 albi dedicati al personaggio; \"Conan e Ka-Zar\", pubblicato in 44 fascicoli; \"Conan\", di cui uscirono 9 numeri), quindi da Comic Art (\"Conan il barbaro\", che pubblicava storie tratte da \"Savage Sword of Conan\" e che dopo i primi 26 numeri divent\u00f2 \"Conan La spada selvaggia\" e successivamente \"La spada selvaggia di Conan\", perch\u00e9 nel frattempo era sorta un'altra testata del medesimo editore che pubblicava le storie tratte da \"Conan the Barbarian\" e da \"King Conan\" e che assunse il titolo \"Conan il barbaro\") e infine da Marvel Italia, che prima prosegu\u00ec le serie della Comic Art, quindi vi affianc\u00f2 la collana \"Conan l'avventuriero\" (dove pubblic\u00f2 le storie della breve serie \"Conan the Adventurer\" pi\u00f9 alcuni numeri di \"Conan the Barbarian\"), lo speciale \"Conan chiaroscuro\" e alcune miniserie e one-shot pubblicati su pi\u00f9 testate. Dall'aprile 2004 questo materiale \u00e8 in corso di ristampa in volumi cartonati distribuiti nel solo circuito delle fumetterie da Panini Comics.\nSempre questo editore pubblic\u00f2, nella seconda met\u00e0 degli anni novanta, tre speciali (due volumi di \"Conan il conquistatore\" e \"Conan speciale\") con storie realizzate da giovani talenti italiani come Ade Capone o Alessandro Bocci. Quasi contemporaneamente, la Marvel Comics decise di fare un ultimo tentativo, producendo due ultime miniserie i cui disegni sono stati affidati ad altri altrettanti disegnatori italiani: Claudio Castellini e Stefano Raffaele.\nDal 2003 la serie a fumetti \u00e8 pubblicata dalla Dark Horse realizzata da Kurt Busiek (testi) e Cary Nord (disegni) e pubblicati in Italia dalla Panini Comics.\nNel 2017 la casa editrice Hachette pubblica l'edizione integrale e cronologica in sessanta volumi contenente le serie \"Savage Tales\" e \"Savage Sword of Conan\". Nel 2018, scaduti i diritti sul personaggio in Europa, l'editore francese Gl\u00e9nat inizi\u00f2 la pubblicazione di fedeli adattamenti a fumetti delle storie di Howard, ripresentate in Italia dalle Edizioni Star Comics.\nNell'aprile 2018, il collettivo italiano Leviathan Labs annunci\u00f2 un fumetto di Conan pubblicato dall'editore Weird Book, in uscita nel 2019.\nVideogiochi.\nDiversi videogiochi sono stati basati con licenza ufficiale su Conan:\nGiochi di ruolo.\nEsistono diversi giochi di ruolo basati ufficialmente sul mondo di Conan:\nGiochi da tavolo.\nIl 6 marzo del 2009 \u00e8 stato pubblicato il gioco da tavolo \"L'Era di Conan\" di Francesco Nepitello, Marco Maggi e Roberto Di Meglio, edito dall'italiana Nexus Editrice in collaborazione con la Fantasy Flight Games e distribuito in tutto il mondo."}
