{"id": "56856", "revid": "6923", "url": "https://it.wikipedia.org/wiki?curid=56856", "title": "Carlo Giuliani", "text": "In relazione all'uccisione, il carabiniere ausiliario Mario Placanica \u00e8 stato indagato per omicidio e poi prosciolto dalla giustizia italiana e da quella europea avendo agito per legittima difesa contro Giuliani che, a volto coperto, tentava di colpirlo con un estintore. La Corte europea dei diritti dell'uomo, alla quale la famiglia Giuliani aveva fatto ricorso, ha infatti accolto la ricostruzione italiana in merito ai fatti specifici della morte, ma ha criticato la gestione dei sistemi di sicurezza attorno al vertice da parte dell'Italia, poich\u00e9 ne avrebbe minimizzato i rischi. In conseguenza di ci\u00f2, inizialmente, la Corte dispose un risarcimento di 40.000 euro ai familiari di Giuliani a carico dello Stato italiano. La stessa Corte ha infine assolto lo Stato Italiano con sentenza definitiva nel 2011.&lt;ref name=\"Application no. 23458/02\"&gt;&lt;/ref&gt;\nBiografia.\nFiglio di Giuliano Giuliani e Adelaide Cristina Gaggio, si diploma al liceo scientifico e poi si iscrive alla facolt\u00e0 di storia. Si impegna nel sociale e svolge il servizio civile presso Amnesty International a Genova, adotta inoltre un bambino a distanza mediante la Comunit\u00e0 di Sant'Egidio.\nHa intanto problemi legati al consumo di droghe e segue un programma di riabilitazione al SerT. Nel 1999 viene sottoposto a un procedimento penale, poi archiviato, da parte della Guardia di Finanza per traffico di stupefacenti, che aveva contribuito al rapporto turbolento di Carlo con i genitori, e il telefono di casa Giuliani viene sottoposto a intercettazioni. Per un periodo \u00e8 iscritto a Rifondazione Comunista. Due settimane prima di morire diventa volontario dell'Anlaids, l'Associazione Nazionale per la lotta contro l'AIDS.\nI fatti del 20 luglio 2001.\nGli scontri.\nLa morte di Carlo Giuliani \u00e8 legata ai disordini avvenuti a Genova il 20 luglio del 2001 in via Tolemaide nel quartiere Foce, presso la stazione Brignole, dove si verificarono violenti scontri tra manifestanti anti-g8 e forze dell'ordine. Secondo amici e familiari la partecipazione a quegli eventi da parte di Giuliani fu promossa dalle notizie relative ai disordini che in quelle ore circolavano. Secondo queste testimonianze, tali notizie lo convinsero a rinunciare alla gita al mare che aveva programmato quella mattina per dirigersi verso il corteo delle Tute Bianche. La versione che vorrebbe Giuliani in procinto quel giorno di dirigersi verso la spiaggia genovese sarebbe avvalorata dal costume da bagno che indossava sotto i pantaloni al momento del decesso. L'autopsia ha rilevato che Giuliani, al momento del decesso, indossava \"pantaloncini sportivi in materiale sintetico di colore rosso\" sotto \"pantaloni di una tuta ginnica di colore blu in cotone acetato\", insieme a una \"canottiera bianca di cotone, tagliata sul davanti e ampiamente intrisa di materiale ematico\", \"scarponcini sportivi da trekking\" e \"calze di lana\".\nA seguito di una carica abortita in via Caffa (l'unica effettuata lateralmente al corteo) da parte dei carabinieri della compagnia CCIR \"Echo\" - 12\u00ba btg carabinieri \"Sicilia\", in piazza Alimonda, durante la frettolosa ritirata dei circa 70 militari presenti, una Land Rover Defender con tre carabinieri a bordo (l'autista Filippo Cavataio, Mario Placanica e Dario Raffone), facendo manovra per seguire la ritirata degli uomini rimane apparentemente bloccata contro un grosso cassonetto per rifiuti. L'utilit\u00e0 della carica, il numero di uomini impegnati e la valutazione di fattibilit\u00e0 saranno oggetto successivamente di pareri e testimonianze contrastanti da parte degli ufficiali responsabili del reparto, uno dei quali riconoscer\u00e0 durante la visione dei filmati nel processo sui fatti del 20 luglio che il reparto lanci\u00f2 dei sassi in direzione dei manifestanti. L'autista sosterr\u00e0 poi che sarebbe rimasto bloccato a causa di una manovra errata di un altro veicolo Land Rover Defender che seguiva la carica delle forze dell'ordine.\nSulla credibilit\u00e0 di tale dichiarazione getta un'ombra una serie di fotografie a disposizione della magistratura dai giorni successivi al 20 luglio 2001, la cui diffusione \u00e8 stata resa possibile solo successivamente all'archiviazione del procedimento aperto nei confronti del carabiniere Mario Placanica. Da queste fotografie emerge con chiarezza come il cassonetto fosse utilizzato come schermo protettivo da almeno un carabiniere: questa circostanza renderebbe credibile che il carabiniere Filippo Cavataio non abbia tentato di spostare il contenitore per evitare di travolgere il collega.\nLa posizione dei due Defender e il loro ruolo operativo in quella situazione sono stati messi fortemente in discussione dallo stesso capitano Cappello, che durante il processo spiega come sia improponibile in linea generale farsi scortare da mezzi non blindati in operazioni di ordine pubblico. In particolare Cappello specifica di non aver avuto percezione della presenza dei mezzi in quella posizione, e dichiara di non aver dato nessuna disposizione sui due Defender specificando che dal suo punto di vista sarebbe stato un suicidio disporli a seguito del contingente.\nIl veicolo rimane cos\u00ec fermo per alcuni secondi durante i quali viene preso d'assalto da alcuni dei manifestanti che stavano inseguendo le forze dell'ordine in ritirata verso la parte bassa di via Caffa e piazza Tommaseo, dove vi era il raggruppamento dei carabinieri e delle forze di polizia. Tra questi, Carlo Giuliani, con il volto coperto da un passamontagna, che raccoglie e solleva un estintore, gi\u00e0 precedentemente scagliato contro il mezzo da un altro manifestante e poi caduto a terra, manifestando l'intenzione di lanciarlo a propria volta contro il veicolo dei carabinieri.\nDall'interno del veicolo un carabiniere - identificato come Mario Placanica secondo le sue stesse dichiarazioni - dopo aver estratto e puntato la pistola verso i manifestanti intimandogli di andarsene, spara due colpi. Un colpo raggiunge allo zigomo sinistro Carlo Giuliani che morir\u00e0 nei minuti successivi. Il fuoristrada, nel tentativo di fuggire rapidamente dai manifestanti, riprende la manovra passando sul corpo del ragazzo due volte (una prima in retromarcia, la seconda a marcia avanti). Sono le 17:27 del 20 luglio 2001. Tutta la sequenza \u00e8 registrata nei filmati degli operatori presenti sul posto.\nDopo la morte.\nLa sorella Elena racconter\u00e0 di aver telefonato a Carlo sul cellulare intorno alle 19, poco dopo la morte. Le risponde una persona che le chiede chi stesse parlando e, quando lei spiega di essere la sorella del proprietario del cellulare, lui mente dicendo che suo fratello \u00e8 l\u00ec vicino e gli ha chiesto di tenere un attimo il suo cellulare e aggiunge che, siccome in quel momento c'\u00e8 molta confusione, non glielo pu\u00f2 passare e la invita a richiamare pi\u00f9 tardi.\nAlcuni membri del personale medico del pronto soccorso dell'ospedale Galliera testimoniano che il corpo di Carlo Giuliani giunger\u00e0 verso le 20:00/20:30, cio\u00e8 qualche ora dopo aver lasciato piazza Alimonda: un lasso di tempo incompatibile con la distanza fra piazza Alimonda e l'ospedale Galliera. I tre carabinieri feriti, inoltre, arriveranno al Galliera solo un'ora dopo aver lasciato la stessa piazza.\nLe prime notizie di stampa comunicano che un sasso lanciato dai manifestanti avrebbe ucciso un ragazzo spagnolo e questa informazione si diffonde rapidamente. Dalle immagini relative a quei momenti si evidenzia l'apparizione di un sasso a fianco della testa di Giuliani, che nelle immagini immediatamente successive all'arrivo delle forze dell'ordine sul luogo del delitto non c'era. La tesi del sasso lanciato durante gli scontri come causa della morte di Giuliani verr\u00e0 sostenuta nell'immediato da uno dei responsabili delle forze dell'ordine successivamente arrivati sul posto dalla vicina via Caffa, che urlando accusa un dimostrante che si stava avvicinando all'area:\nA seguito dell'ordine dell'allora vicequestore Adriano Lauro, un carabiniere e un agente di polizia accennarono un inseguimento del dimostrante, che si esaur\u00ec dopo pochi metri e permise al dimostrante di fuggire. Lo stesso Lauro affermer\u00e0, durante un'udienza della successiva causa civile intentata dai Giuliani, di aver inizialmente ritenuto un sasso la causa della morte avendone notato, mentre si stava avvicinando alla zona, uno a poca distanza dal corpo.\nLa notizia che voleva le forze dell'ordine estranee alla morte del giovane viene smentita gi\u00e0 verso le 21. La famiglia di Giuliani viene avvertita dell'accaduto solo dopo che in televisione cominciarono a circolare le foto dell'agenzia stampa Reuters, che smentiscono le prime notizie diffuse circa la morte di un manifestante spagnolo e mostrano com'\u00e8 morto esattamente Carlo. Ci\u00f2 avviene tra le 22:30 e le 23:00.\nIl decesso di Giuliani e le ferite riportate.\nAll'ospedale Galliera non viene richiesta una perizia di parte sull'autopsia. L'unica autopsia effettuata \u00e8 quella disposta dalla magistratura. Cinque giorni pi\u00f9 tardi, nonostante tutte le anomalie che quest'ultima presenta e nonostante l'inchiesta di omicidio appena avviata, il giudice d\u00e0 l'autorizzazione a procedere per la cremazione. Il corpo di Carlo Giuliani, secondo il volere della famiglia, \u00e8 stato cremato e tumulato nel Cimitero monumentale di Staglieno. Nel 2009 le sue ceneri sono state disperse a Boccadasse.\nL'autopsia del 5 novembre 2001 recita:\nIl medico legale Marco Salvi, esecutore materiale dell'autopsia, rileva come \nSi evidenzia la presenza di sangue nelle vie aeree, con segni di aspirazione bronchiale; ci\u00f2 suggerirebbe un'attivit\u00e0 respiratoria dopo il ferimento da arma da fuoco. Lo zampillo di sangue dal foro del proiettile riportato in alcune immagini confermerebbe la presenza di attivit\u00e0 cardiaca.\nLa conferma della morte in alcuni minuti dell'autopsia confuta le prime tesi sulla morte che i periti, negli esami del giorno successivo al decesso di Giuliani, volevano immediata dopo il colpo di pistola.\nNei mesi successivi alla morte di Carlo Giuliani molte sono state le ricostruzioni sull'accaduto. In particolare alcune di queste pongono l'accento sulle ferite riportate da Giuliani di cui si parla nell'autopsia, in particolare sulla ferita lacero-contusa frontale che non trova spiegazioni ufficiali. Le foto della polizia scientifica evidenziano chiaramente la ferita e nel contempo l'integrit\u00e0 del passamontagna all'altezza della fronte. Il Comitato Piazza Carlo Giuliani (ONLUS, composta anche dai genitori della vittima e che si occupa dei fatti di Genova e della morte di Giuliani, svolgendo indagini indipendenti da quelle ufficiali sui fatti) avanza l'ipotesi della manipolazione effettuata da membri delle forze dell'ordine per avvalorare la tesi del sasso come arma del delitto, eseguita con lo spostamento del sasso sporcato di sangue vicino al viso di Giuliani e i colpi violentemente inferti alla fronte dopo avergli spostato il passamontagna (con probabilit\u00e0 utilizzando lo stesso sasso posizionato artificiosamente vicino al cadavere come corpo contundente). Questa tesi \u00e8 stata ribadita da Giuliano Giuliani, padre di Carlo, durante l'intervista concessa a \"Blu notte - Misteri italiani\" del 9 settembre 2007. Sempre secondo il Comitato Piazza Carlo Giuliani, questa delicata operazione giustificherebbe sia il nervosismo delle stesse forze dell'ordine (che secondo alcune immagini e le dichiarazioni del fotografo francese Bruno Abile, presente in loco, avrebbe portato alcuni agenti di PS e carabinieri a confrontarsi fisicamente) e il pestaggio di Eligio Paoni, il fotografo che fece le prime fotografie ravvicinate al corpo di Giuliani (che andarono perdute con la distruzione delle macchine fotografiche).\nNell'agosto del 2009, i giudici della Corte europea dei diritti dell'uomo nella sentenza pronunciata sul caso hanno stigmatizzato la decisione della procura di autorizzare la cremazione il 23 luglio, prima di conoscere i risultati dell'autopsia, soprattutto in considerazione del fatto che la procura stessa ha giudicato superficiale il rapporto autoptico. La Corte ha inoltre espresso biasimo per l'intervallo di tre sole ore concesso ai familiari di Giuliani tra la notifica dell'autopsia e l'esame stesso, cosa che secondo i giudici di Strasburgo ha verosimilmente impedito ai genitori di incaricare un proprio consulente.\nLe inchieste sulla morte.\nL'inchiesta della giustizia italiana.\nNei confronti di Mario Placanica e di Filippo Cavataio la Procura di Genova apr\u00ec un procedimento penale (n. 13021/2001 RGNR) con l'ipotesi di omicidio colposo. Successivamente il PM Silvio Franz chiese l'archiviazione del procedimento, richiesta avverso la quale la famiglia Giuliani present\u00f2 opposizione. Il 5 maggio 2003 il GIP Elena Daloiso pronunci\u00f2 una sentenza di non luogo a procedere per entrambi gli indagati, rilevando \"la presenza di cause di giustificazione che escludono la punibilit\u00e0 del fatto\" e prosciolse Placanica per uso legittimo delle armi, oltre che per legittima difesa, come richiesto dallo stesso titolare dell'accusa.\nLa perizia realizzata durante l'istruttoria, basata su un filmato, ha concluso che il colpo che ha ucciso Carlo Giuliani fosse stato sparato verso l'alto e fosse rimbalzato su un sasso scagliato da un altro manifestante.\nL'investimento con il mezzo di servizio, invece, venne spiegato dai carabinieri come un tentativo di fuga dai manifestanti armati di pietre e bastoni, e i militari affermarono di non essersi accorti della presenza del ragazzo a terra.\nTale versione, accolta dai magistrati, \u00e8 sempre stata ritenuta poco credibile dalla famiglia Giuliani, che ha commissionato un'ulteriore perizia secondo la quale il colpo \u00e8 stato sparato in direzione della vittima. I familiari, assieme al \"comitato Piazza Carlo Giuliani\", hanno realizzato un documentario sui fatti, in cui raccolgono le documentazioni fotografiche disponibili per tentare di ricostruire i fatti e smentire la tesi della magistratura. Nel documentario, si avanza anche l'ipotesi che a sparare dalla camionetta non fu Placanica, sulla base di un confronto tra alcune fotografie.\nLa corte Europea dei diritti dell'uomo.\nIl 13 marzo 2007 la Corte Europea dei diritti dell'uomo dichiar\u00f2 \"ricevibile\" il ricorso presentato, il 18 giugno 2002 dalla famiglia Giuliani, dove si sosteneva che la morte di Carlo Giuliani era dovuta a \"un uso eccessivo della forza\" in violazione dell'articolo 2 della Convenzione europea per la salvaguardia dei diritti dell'uomo e delle libert\u00e0 fondamentali.\nNell'agosto del 2009, i giudici di Strasburgo hanno stabilito che Mario Placanica ag\u00ec per legittima difesa, motivando che \u00abil militare non \u00e8 ricorso a un uso eccessivo della forza. La sua \u00e8 stata solo una risposta a quello che ha percepito come un reale e imminente pericolo per la sua vita e quella dei colleghi\u00bb.\nQuesta sentenza rilevava comunque alcune carenze nel rispetto degli obblighi procedurali previsti dallo stesso articolo, in base alle quali condannava lo Stato italiano a pagare 40.000 euro ai familiari di Carlo Giuliani (15.000 euro a ciascuno dei genitori e 10.000 euro alla sorella), in quanto \u00able autorit\u00e0 italiane non hanno condotto un'inchiesta adeguata sulle circostanze della morte del giovane manifestante\u00bb e perch\u00e9 non fu avviata un'inchiesta per identificare \u00able eventuali mancanze nella pianificazione e gestione delle operazioni di ordine pubblico\u00bb. Deplorando queste mancanze la Corte ha dichiarato per questo di trovarsi nell'impossibilit\u00e0 di stabilire l'esistenza di una correlazione diretta e immediata tra gli errori nella preparazione delle operazioni di ordine pubblico e la morte di Carlo Giuliani.\nSia i familiari che lo stato italiano hanno fatto ricorso contro la sentenza, ricorso che \u00e8 stato accolto nel marzo 2010.\nIn data 24 marzo 2011 la Corte ha emesso la nuova sentenza, assolvendo pienamente lo Stato Italiano, per non aver violato la Convenzione europea per la salvaguardia dei diritti dell'uomo e delle libert\u00e0 fondamentali ma criticando la gestione italiana degli scontri e l'assenza di indagini sulle mancanze del dispositivo di sicurezza della conferenza.\nLa posizione della famiglia Giuliani.\nSecondo il medico legale della Procura, Marco Salvi, intervenuto in un altro procedimento riguardante le tragiche giornate di Genova, il colpo sparato era \"diretto\" e non venne deviato da alcun corpo esterno. La tesi \u00e8 stata contestata anche dalla perizia di parte, presentata dai genitori di Giuliani. L'altro colpo esploso dal carabiniere era stato ritrovato nella facciata di un palazzo mesi dopo il fatto, essendo sfuggito alle prime indagini.\nLa stessa autopsia di parte mostrerebbe come il foro del proiettile che ha colpito Giuliani sia incompatibile con i normali proiettili usati dai carabinieri: secondo la difesa, questo fatto \u00e8 spiegabile sempre attraverso l'ipotesi del colpo deviato dal sasso, che avrebbe deformato il proiettile, mentre i genitori di Giuliani sostengono che i carabinieri avessero in dotazione dei proiettili non standard, illegali per uso civile.\nSecondo la ricostruzione del \"Comitato Piazza Giuliani\", Carlo aveva visto che dall'interno del mezzo il carabiniere di leva Mario Placanica puntava la pistola verso i manifestanti, fortemente intenzionato a sparare, e avesse reagito lanciando contro l'estintore anche se, secondo la perizia di parte presentata dagli avvocati della famiglia Giuliani, la distanza tra il manifestante e il mezzo era di 6,50\u00a0m, troppi perch\u00e9 l'estintore potesse avere qualche esito.\nNel giugno 2006 Haidi Gaggio (in Giuliani), madre di Carlo, ha inviato una raccomandata a Mario Placanica per interrompere il decorso della prescrizione, lasciando aperta la possibilit\u00e0 di effettuare una causa civile nei confronti dell'ex carabiniere ma dichiarando di non averlo fatto per chiedere un risarcimento danni a Placanica, ma al fine di ottenere un processo \"che faccia luce non solo su piazza Alimonda, su chi ha effettivamente sparato, ma anche sulle responsabilit\u00e0 politiche e sulla catena di comando\".\nL'impegno politico della signora Gaggio, che dapprima restia ai riflettori della stampa, aveva declinato una proposta dell'avvocato Giuliano Pisapia, si determin\u00f2 nel tempo, quando dopo una iniziale resistenza, diede inizio alla propria testimonianza a Firenze, attivit\u00e0 che divenne poi il fulcro della sua azione politica, sebbene la militanza politica di Haidi Gaggio, iniziasse gi\u00e0 nel 1962 con la sua partecipazione alla manifestazione per l'assassinio di Giovanni Ardizzone (giovane studente deceduto in circostanze analoghe a quelle di Carlo Giuliani), avvenuta precedentemente alla sua adesione al P.C.I. \nDopo la seconda sentenza della corte Europea dei diritti dell'uomo il padre di Carlo, Giuliano, ha affermato di avere intenzione di intentare una causa civile, per riuscire ad ottenere un dibattimento sui fatti avvenuti prima e dopo la morte, come la questione relativa alla pietra con cui sarebbe stata colpita la testa del figlio.\nLa posizione di Placanica.\nDopo il proscioglimento per la morte di Carlo Giuliani, Mario Placanica fu intervistato dal quotidiano Calabria Ora.\nNell'intervista Placanica ricostru\u00ec il clima di tensione di quei giorni, sottolineando l'enorme pressione cui fu sottoposto e soffermandosi sull'evitabilit\u00e0 del fatto. Placanica si sofferm\u00f2 su alcuni episodi, come il fatto che nessuno fosse intervenuto per disperdere i manifestanti, nonostante fosse evidente che il mezzo dove era non riusciva a spostarsi e come la reazione dei colleghi fu di compiacimento (\"Mi dissero benvenuto tra gli assassini\"), dando anche per vera l'ipotesi relativa al fatto che la testa di Giuliani sarebbe stata colpita con un sasso mentre questi giaceva a terra morto (\"\"Ci sono troppe cose che non sono chiare.\" [...] \"Perch\u00e9 alcuni militari hanno \"lavorato\" sul corpo di Giuliani? Perch\u00e9 gli hanno fracassato la testa con una pietra?\"\").\nNell'agosto 2008 Mario Placanica, assistito dal legale Carlo Taormina, ha sporto denuncia contro ignoti per l'omicidio di Carlo Giuliani. Secondo la tesi le perizie di parte effettuate su resti di Giuliani dismetterebbero l'assenza di residui dovuti alla camiciatura del proiettile: essendo i proiettili usati da Placanica, come quelli in dotazione degli altri sottufficiali, camiciati, questo fatto escluderebbe che i colpi mortali siano partiti dalla sua pistola. Taormina ha aggiunto che i colpi potrebbero essere partiti dall'arma di un ufficiale o da quella di un civile.\nConseguenze politiche.\nNel febbraio 2002 il ministro Claudio Scajola dichiar\u00f2 di aver disposto che le forze dell'ordine aprissero il fuoco in caso di sfondamento dei manifestanti nella zona rossa. Tali dichiarazioni suscitarono sconcerto e vivaci polemiche. Vittorio Agnoletto, portavoce del movimento, chiese le dimissioni del ministro, sostenendo che le affermazioni di questi costituivano prova dell'esistenza di \"\"un piano di repressione organizzato da governo, carabinieri e servizi segreti.\". In seguito Scajola ritratt\u00f2, definendo \"non del tutto propria sotto il profilo giuridico e approssimativa se estrapolata dal contesto\"\" la dichiarazione da lui stesso rilasciata e affermando di non aver mai dato ordine alle forze dell'ordine di aprire il fuoco sui manifestanti.\nNei giorni degli scontri si verificarono sfondamenti di vetrine, lanci di bottiglie Molotov, incendi di automobili private e di veicoli di servizio, danneggiamenti del manto stradale per reperire sanpietrini da lanciare contro le forze dell'ordine.\nLa vicenda ha avuto ampia risonanza nel dibattito politico nazionale. Per la sinistra \u00e8 divenuta la dimostrazione dell'asserita incapacit\u00e0 e brutalit\u00e0 con cui il governo avrebbe gestito la piazza a Genova, culminate in questo fatto estremo; per la destra \u00e8 divenuta la dimostrazione delle conseguenze cui porterebbero l'asserita violenza e pericolosit\u00e0 delle manifestazioni del movimento no-global.\nIl dibattito acceso tra i genovesi \u00e8 testimoniato dalla votazione a maggioranza avvenuta in Consiglio comunale il 26 luglio 2005 per la posa di una lapide commemorativa nella piazza ove \u00e8 avvenuta l'uccisione con la semplice epigrafe:\nLa posa della lapide \u00e8 stata infatti approvata con tre soli voti di scarto tra favorevoli e contrari, ed \u00e8 stata poi effettuata il 20 luglio 2011, in occasione del decennale della morte del ragazzo. Due anni dopo \u00e8 stata sostituita da un cippo con la medesima epigrafe.\nLa targa \u00e8 stata vittima di ripetuti atti di vandalismo, inizialmente nella primavera del 2012 con la rottura del marmo, e successivamente nell'estate dello stesso anno, a pochi giorni di distanza dalle sentenze definitive relative al processo per le violenze avvenute durante la perquisizione della scuola Diaz, durante lo stesso G8, e il processo ai manifestanti, parte della scritta \u00e8 stata imbrattata con vernice nera.\nRiconoscimenti.\nNell'aprile 2003 l'AUSER Risorse Anziani, una ONLUS impegnata nella solidariet\u00e0 e la valorizzazione delle persone anziane nata per iniziativa della Cgil e del suo Sindacato Pensionati Spi-Cgil ha partecipato con una propria delegazione alla cerimonia di inaugurazione di una scuola elementare edificata nella Repubblica Democratica Araba dei Sahraui e dedicata a Carlo Giuliani, costruita grazie ai fondi (43.000 euro) raccolti dai soci Auser. Al progetto ha dato il proprio contributo finanziario anche la Fondazione \"Carlo Giuliani\", sorta per volont\u00e0 dei genitori del ragazzo ucciso.\nNell'ottobre 2006 il gruppo di Rifondazione comunista al Senato della Repubblica ha deciso di intitolare a Carlo Giuliani la sede del proprio ufficio di presidenza. Questa iniziativa ha generato vivaci polemiche da parte di esponenti del centro-destra e di rappresentanti sindacali delle forze di polizia e del COCER dei Carabinieri, che hanno anche fatto appello al capo dello Stato, Giorgio Napolitano, per contrastare la decisione dei senatori del PRC. Il Presidente della Repubblica, intervenendo in risposta a tali sollecitazioni con una propria lettera sulla materia, ha posto fine alle contestazioni facendo osservare come \u00ab\"Questa scelta rientra nella autonomia di ciascuna componente della rappresentanza parlamentare e della relativa Camera di appartenenza, nel merito della quale il presidente della Repubblica non ha titolo a intervenire.\"\u00bb ed esprimendo al contempo il proprio sostegno alle forze armate.\nCon l'esclusione del Partito della Rifondazione Comunista dalla rappresentanza parlamentare a seguito delle elezioni del 13 e 14 aprile 2008, l'aula cambi\u00f2 destinazione d'uso. Essendo venute meno, pertanto, le condizioni citate dal Presidente della Repubblica, l'aula ha cessato di essere intitolata a Carlo Giuliani ed \u00e8 stata rimossa la relativa targa.\nRiferimenti nella cultura di massa.\nIl nome di Carlo Giuliani (o un riferimento alla vicenda) \u00e8 stato inserito in alcuni brani di musica italiana di artisti e band, tra cui figurano anche Francesco Guccini, Fabri Fibra, Dogo Gang, Meganoidi, Ska-P, Caparezza, Ensi, Simone Cristicchi, Lo Stato Sociale, Mezzosangue e Inoki. Quest'ultimo ha dedicato anche una canzone sull'argomento intitolata \"Il mio paese se ne frega\". Francesco Guccini ha scritto e dedicato a Carlo Giuliani la canzone \"Piazza Alimonda\". Il gruppo napoletano dei 99 Posse gli ha dedicato il brano \"Odio/rappresaglia\". A Carlo Giuliani e a sua madre Haidi \u00e8 inoltre dedicata la canzone \"Al di l\u00e0 degli alberi\", tratta dall'omonimo album della Casa del Vento. Il gruppo veneto One Dimensional Man ha dedicato a Giuliani il brano \"A Just Boy\", contenuto nell'album \"Take Me Away\". Giuliani \u00e8 il soggetto del brano \"La canzone di Carlo\", con musica e testo composti da Gian Piero Alloisio. Ai fatti di quei giorni sono ispirate anche la canzone dei Modena City Ramblers \"La legge giusta\", la canzone \"Mei ros che negher\" dei LUF e la canzone \"Il mio nome \u00e8 Carlo\" del gruppo fiorentino Malasuerte. Va inoltre segnalato il brano \"Let me Bleed\", requiem per Carlo Giuliani per coro misto del compositore italiano Luca Francesconi scritto nel 2001 su testi di Attilio Bertolucci. I Linea 77 citano i fatti di Genova nella canzone \"Fantasma\", la band hardcore punk italiana Skruigners ha realizzato il brano \"200701\" contenuto nell'album \"Finalmente vi odio davvero\". La band anarcho-punk inglese Conflict nel 2003 ha dedicato a Carlo Giuliani un EP. La band spagnola Ska-P ha dedicato \"Solamente por pensar\" a Carlo Giuliani. Il gruppo rap Corveleno ha dedicato la canzone \"Un mestiere qualunque\" agli avvenimenti di quel giorno ma immedesimandosi nella parte del poliziotto.\nSulla vicenda sono stati girati alcuni documentari:"}
{"id": "56858", "revid": "1522738", "url": "https://it.wikipedia.org/wiki?curid=56858", "title": "Cascate di Rauros", "text": "Le cascate di Rauros sono delle cascate di Arda, l'universo immaginario fantasy creato dallo scrittore inglese J.R.R. Tolkien. Sono delle imponenti cascate del Fiume Anduin sotto Nen Hithoel, dove il fiume scendeva dagli Emyn Muil alle terre di Nindalf. Le cascate si trovano alla fine del lago che il fiume forma subito dopo aver passato le colonne dei re (Argonath) e sono caratterizzate dal fatto di essere divise a met\u00e0 da un'imponente roccia appuntita.\nAlla fine de \"La Compagnia dell'Anello\", Frodo e Sam si separano dalla compagnia, per giungere a Mordor da soli, attraversando il fiume Anduin con una barca a remi, da ovest ad est, poco prima delle cascate. Le cascate accolgono anche il corpo di Boromir, deceduto durante un'imboscata degli Uruk-hai e posto in una barca da Aragorn, Legolas e Gimli. La barca apparentemente resiste alla caduta, e viene vista come in un sogno senza risveglio da Faramir, fratello di Boromir. Faramir ritrova inoltre il corno di Boromir e lo riporta al padre Denethor, reggente di Gondor, a testimonianza della caduta in battaglia del fratello."}
{"id": "56859", "revid": "767487", "url": "https://it.wikipedia.org/wiki?curid=56859", "title": "Carlo Giuliani, ragazzo", "text": "Carlo Giuliani, ragazzo \u00e8 un documentario del 2002 diretto da Francesca Comencini.\nPresentato fuori concorso al 55\u00ba Festival di Cannes, il film vuole essere una fedele ricostruzione delle ultime ore di vita di Carlo Giuliani, attivista genovese ucciso durante gli scontri del G8 di Genova del 2001.\nTrama.\nIn questo documentario si ricostruisce l'ultima giornata di Carlo Giuliani, il 20 luglio del 2001. La voce narrante \u00e8 quella di sua madre, Haidi Gaggio Giuliani. I suoi racconti si alternano alle immagini del corteo, oltre che alle poesie ed ai testi scritti di Carlo. Viene ricostruita la preparazione del corteo, i manifestanti che avanzano con gli scudi, l'intervento e gli scontri con le forze dell'ordine e l'assalto dei black bloc.\nAccoglienza.\nCritica.\nTra le varie posizioni espresse dalla critica, c'\u00e8 quella del Mereghetti che stronca il documentario con *\u00bd: \"La regista usa le parole e le immagini in modo ingenuo o fazioso, e alla fine poco istruttivo: propone sistematicamente le riprese pi\u00f9 impressionanti e i ricordi pi\u00f9 agiografici, insinua inutili teorie del complotto e ratifica paragoni quantomeno discutibili (i manifestanti al G8 come nuovi partigiani). E restringendo tutto alla tragica vicenda di Giuliani, cancella ogni contesto che spieghi il senso stesso di manifestazioni come quella genovese. Rimangono solo immagini tristi di ragazzi che giocano a fare la guerra, da entrambe le parti\"."}
{"id": "56861", "revid": "125387102", "url": "https://it.wikipedia.org/wiki?curid=56861", "title": "Piazza Alimonda", "text": "Piazza Gaetano Alimonda \u00e8 una piazza di Genova situata poco distante dalla stazione ferroviaria di Brignole. Su di essa si affaccia la chiesa di Nostra Signora del Rimedio, un tempo ubicata nell'antica via Giulia, oggi via XX Settembre. Prende nome dal cardinale genovese Gaetano Alimonda.\nFatti del G8.\n\u00c8 diventata tristemente famosa per i fatti del G8 di Genova del 2001: il 20 luglio di tale anno si svolsero vari scontri tra manifestanti e forze dell'ordine su questo ampio slargo alberato e nelle vie immediatamente adiacenti, che culminarono con la morte di Carlo Giuliani, manifestante di 23 anni, avvenuta proprio di fronte alla Chiesa di Nostra Signora del Rimedio. Durante gli scontri, Giuliani aveva raccolto da terra un estintore e si accingeva a lanciarlo contro un Land Rover Defender dei carabinieri, ma in quel momento il carabiniere Mario Placanica, dall'interno del veicolo, esplose due colpi di pistola, uno dei quali colp\u00ec il manifestante uccidendolo.\nPer un periodo di circa tre anni successivi ai fatti del 2001, alla cancellata della chiesa furono affissi appunti, bandiere, fiori, fotografie e oggetti in ricordo di Giuliani e delle violenze di quel giorno, provocando attriti con il parroco della chiesa e diversi parrocchiani, che a pi\u00f9 riprese rimossero il materiale. I media definirono l'esposizione di tali oggetti \"altare laico\". Nel 2005 il consiglio comunale approv\u00f2 l'apposizione di una targa che fu possibile installare solo nel 2011, in occasione del decennale dal G8, a causa di una norma che prevede siano trascorsi dieci anni dalla morte della persona a cui si chiede l'intitolazione di una piazza su suolo pubblico.\nNel 2013 i genitori di Giuliani chiesero, a loro spese, di porre un cippo commemorativo nel luogo della morte del figlio, in sostituzione della targa che era stata vandalizzata. Il nuovo consiglio comunale approv\u00f2 la richiesta, come confermato dalla giunta Bucci anche nel 2020. L'epigrafe sul cippo riporta semplicemente \"Carlo Giuliani, ragazzo. 20 luglio 2001\".\nNei materiali che commemorano l'evento \u00e8 uso di riferirsi informalmente alla piazza come \"Piazza Carlo Giuliani, ragazzo\". \nOmaggi.\nAnalogamente, nella ex Paul Klee Platz a Berna, in Svizzera, per alcuni mesi del 2002 a fini dimostrativi fu apposto il cartello \"Carlo Giuliani Platz\".\n\"Piazza Alimonda\" \u00e8 anche il titolo di una canzone di Francesco Guccini, dall'album \"Ritratti\" del 2004, con numerosi riferimenti agli avvenimenti del G8 di Genova del 2001."}
{"id": "56865", "revid": "682118", "url": "https://it.wikipedia.org/wiki?curid=56865", "title": "Khufu", "text": ""}
{"id": "56868", "revid": "536103", "url": "https://it.wikipedia.org/wiki?curid=56868", "title": "Piero Gobetti", "text": "Considerato un degno erede della tradizione filosofico-politica post-illuminista e liberale che aveva guidato molte delle migliori menti dell'Italia dal Risorgimento fino a poco tempo prima, \ntuttavia di stampo profondamente sociale e sensibile alle istanze del socialismo e di conseguenza alle rivendicazioni del movimento operaio, fond\u00f2 e diresse le riviste \"Energie Nove\", \"La Rivoluzione liberale\" e \"Il Baretti\", dando fondamentali contributi alla vita politica e culturale, prima che le sue condizioni di salute, aggravate dalle aggressioni subite, ne provocassero la morte prematura a nemmeno 25 anni durante l'esilio francese.\nBiografia.\nPietro, il suo nome anagrafico, nacque a Torino il 19 giugno del 1901, figlio unico di Giovanni Battista Gobetti, di professione commerciante, e di Angela Canuto, una \u00abpiccola donna bruna e tonda, gentile e modesta, capace tuttavia non solo di grande abnegazione per il figlio unico che adorava, ma anche di strenuo lavoro e di sagace giudizio\u00bb. I suoi genitori, originari entrambi di Andezeno (in provincia di Torino), avevano aperto nel capoluogo piemontese una drogheria nella centrale via XX Settembre: \u00abMio padre e mia madre avevano un piccolo commercio. Lavoravano diciotto ore al giorno. Il mio avvenire era il loro pensiero dominante [...] L'impegno del loro lavoro era di arricchire [...] permettersi e permettermi una vita dignitosa. In quanto a me pensavano di dovermi dare un\"'istruzione\", quella che essi non avevano potuto avere\u00bb.\nDopo gli studi elementari presso la scuola \"Giacinto Pacchiotti\", s'iscrive al ginnasio \"Cesare Balbo\": scriver\u00e0 di s\u00e9 di quegli anni, in terza persona, che \u00abgli pesava un'amarezza, uno sconforto, che nei ragazzi di dodici anni segnano inquietudini fruttuose. Si vedeva troppo poco stimato, troppo solo, troppo malsicuro del domani. Aveva dei dubbi strani sulle sue stesse attitudini [...] Un'adolescenza che s'ispirava a motivi cos\u00ec integrali doveva dargli una tragica forza\u00bb.\nTrasferitosi poi, nel 1916, presso il liceo classico \"Vincenzo Gioberti\", dove conosce Ada Prospero, sua futura moglie, ha per professore d'italiano Umberto Cosmo e per insegnante di filosofia Balbino Giuliano, un gentiliano che collabora alla rivista \"L'Unit\u00e0\" di Gaetano Salvemini. Questi gli ispira quei sentimenti di patriottismo e di interventismo democratico che sono propri del Salvemini, spingendolo ad anticipare di un anno l'esame di maturit\u00e0, superato nell'estate del 1918, per poter cos\u00ec andare, libero da impegni, volontario nella prima guerra mondiale.\nLa guerra \u00e8 ormai conclusa quando Piero, a ottobre, s'iscrive presso la facolt\u00e0 di Giurisprudenza dell'Universit\u00e0 di Torino, la stessa che egli aveva gi\u00e0 frequentato, ancora liceale, per seguirvi alcuni corsi di suo interesse: letteratura, arte, filosofia. Tra i suoi insegnanti vi sono Luigi Einaudi, da cui \u00abrafforza il suo primitivo, spontaneo antistatalismo, in cui s'incontrano liberalismo, liberismo e quello stesso libertarismo che gli \u00e8 congeniale\u00bb. Luigi Farinelli, Gaetano Mosca, Giuseppe Prato, Francesco Ruffini e Gioele Solari, con il quale nel giugno del 1922 sosterr\u00e0 la tesi di laurea, ottenuta a pieni voti, su \"La filosofia politica di Vittorio Alfieri\".\nNon solo: a settembre aveva scritto all'amica Ada di aver \u00abdeciso di fondare un periodico studentesco di cultura che s'occuper\u00e0 di arte, letteratura, filosofia, questioni sociali [...] \u00e8 fatto di soli giovani [...] si tratta di opera di intensificazione di cultura e di azione [...] e tutti i giovani devono aiutarla\u00bb. E cos\u00ec, il 1\u00ba novembre del 1918, esce il primo numero del quindicinale \"Energie Nove\", nel quale scrive di voler \u00abportare una fresca onda di spiritualit\u00e0 nella gretta cultura di oggi [...] non c'\u00e8 mai momento inopportuno per lavorare seriamente\u00bb.\nIspirata alle idee liberali di Einaudi, \u00e8 vicina all\"'Unit\u00e0\" di Salvemini, del quale riporta, nel secondo numero, l'aspra critica alla classe dirigente italiana: \u00abL'Italia ha vinto. Ma se avesse avuto una classe dirigente meno incolta, pi\u00f9 consapevole delle sue tradizioni e dei suoi doveri, meno avida moralmente, l'Italia avrebbe vinto assai prima e assai meglio [...] \u00c8 finita o sta per finire una guerra. Ne comincia un'altra. Pi\u00f9 lunga, pi\u00f9 aspra, pi\u00f9 spietata\u00bb. L'altra \u00abguerra pi\u00f9 lunga e spietata\u00bb \u00e8 quella della riforma del Paese, una riforma che dev'essere, nelle intenzioni di Gobetti, innanzi tutto culturale e morale, e per la quale occorre \u00abseriet\u00e0 e intensit\u00e0 al lavoro\u00bb secondo i motivi di quell'\u00abidealismo militante che ha animato \"La Voce\"\u00bb di Giuseppe Prezzolini, altro nume ispiratore del giovanissimo Gobetti.\nLa \"Lega democratica\".\nNell'aprile del 1918, Gobetti sospende la pubblicazione della rivista per poter partecipare, a Firenze, al I Congresso degli Unitari, i sostenitori della rivista di Salvemini, della quale egli \u00e8 fondatore e rappresentante del Gruppo torinese. Pu\u00f2 cos\u00ec conoscere di persona l'intellettuale pugliese e ne \u00e8 entusiasta: \u00abSalvemini \u00e8 un genio. Me lo immaginavo proprio cos\u00ec. L'uomo che sviscera le questioni, che la fa smettere agli importuni e ti presenta tutte le soluzioni in due minuti, definitive [\u2026] Un'altra persona di cui sono entusiasta \u00e8 Prezzolini, franco, semplice, pratico. Editore propriamente come lo pensavo io. L'editore pi\u00f9 intelligente d'Italia\u00bb. A seguito del Congresso, gli Unitari fondano la \"Lega democratica per il rinnovamento della politica nazionale\", una formazione politica che non riuscir\u00e0 nemmeno a presentarsi alle elezioni e avr\u00e0 vita breve. Alle elezioni politiche dell'anno seguente, Salvemini si candider\u00e0 - con successo - in una formazione di ex combattenti.\nSalvemini deve aver compreso le qualit\u00e0 di Gobetti se arriva a offrirgli la direzione de \"L'Unit\u00e0\", una proposta che il giovane torinese, per\u00f2, lascia cadere. Non si sente pronto per tanto impegno, come scrive nel suo diario, il 23 agosto: \u00abCom'\u00e8 vasta la cultura che devo conquistare! E non basta conquistare il vecchio. Sono giovane e devo anche produrre, creare quel po' che si pu\u00f2 creare. [\u2026] Ho tutta la vita davanti per sedermi in campagna, davanti al camino, a mangiare pane e noci. Ho una responsabilit\u00e0. Devo espormi in prima persona. Perci\u00f2 faccio la rivista. [\u2026] Voglio impormi nel lavoro\u00bb. E s'impone un piano di studi: \u00ab\"Gentile\", ci\u00f2 che non conosco ancora, rilegger\u00f2 \"Croce\" [\u2026] avvier\u00f2 lo studio del Marxismo: per ora non mi preme. Basta che mi formi un'idea generale di Marx e della critica marxista (Sorel, Labriola, ecc.). D'altra parte studio il \"bolscevismo\", minutamente\u00bb. Un suo grande ispiratore fu certamente il politico socialista francese Jean Jaur\u00e8s.\nQueste note sembrano riflettere anche la polemica che, appena riprese le pubblicazioni il 5 maggio, \"Energie Nove\" aveva avuto con \"L'Ordine Nuovo\" - al tempo sprezzantemente definito dallo stesso Gobetti un \u00abgiornaletto torinese di propaganda\u00bb - di Togliatti, che aveva accusato Gobetti di idealismo astratto, e di Gramsci, che aveva definito velleitaria la \"Lega democratica\", un \u00abricettario per cucinare la lepre alla cacciatora senza la lepre\u00bb. Ora in Gobetti vi \u00e8 il segno di un'inquietudine nuova, provocatagli dall'esperienza della rivoluzione russa e dallo sviluppo del movimento operaio, molto attivo a Torino. Pubblica due numeri unici sul socialismo, conosce personalmente Gramsci, stimandolo e venendone apprezzato, del quale pubblica un articolo, studia il russo con la fidanzata Ada - insieme traducono \"Il figlio dell'uomo\" di Leonid Andreev, pubblicato dall'editore Sonzogno - e a settembre scrive, criticando la politica sviluppata da d'Annunzio in forma di retorica, che \u00abla politica oggi deve essere realizzata come forma di educazione. La simpatia che io provo per Trotzchi [\"sic\"] e Lenin sta nel fatto che essi in un certo modo sono riusciti a realizzare questo valore\u00bb.\nSebbene restio a sposarla (emblematica fu la risposta \u00abGrazie, non fumo\u2026\u00bb), nella considerazione del rapporto con la fidanzata si rivela anche la sua profonda maturit\u00e0 e seriet\u00e0 morale: \u00abHo dovuto rifarmi un senso morale, un senso della vita forte a sedici anni, in gran parte a diciassette, e siccome me lo son fatto pensando a lei, gliene sar\u00f2 grato sempre. Una fanciulla come io la sognavo sola poteva darmi un senso immediato di elevazione. Ho creduto in lei e la amo tanto perch\u00e9 mi fa credere ancora adesso\u00bb.\nIl 12 febbraio del 1920, la rivista \"Energie Nove\" cessa le pubblicazioni: \u00absentivo bisogno di maggiore raccoglimento e pensavo una elaborazione politica assolutamente nuova, le cui linee mi apparvero di fatto nel settembre al tempo dell'occupazione delle fabbriche. Devo la mia rinnovazione dell'esperienza salveminiana al movimento dei comunisti torinesi da una parte (vivi di un concreto spirito marxista) e dall'altra agli studi sul Risorgimento e sulla rivoluzione russa che ero venuto compiendo in quel tempo\u00bb, e in giugno si consuma anche il distacco con la \"Lega democratica\" degli amici di Salvemini. Continua le traduzioni dal russo e intraprende quelle dal francese dei modernisti cattolici Blondel e Laberthonni\u00e8re - lo studio sulla filosofia di quest'ultimo gli \u00e8 suggerito dal suo professore Gioele Solari - e cerca di rintracciare le radici del Risorgimento italiano studiando la cultura piemontese del Sette-Ottocento.\nIl movimento operaio.\nQuando, ai primi di settembre, la FIAT e le altre maggiori fabbriche torinesi sono occupate dagli operai, Gobetti scrive: \u00abQui siamo in piena rivoluzione. Io seguo con simpatia gli sforzi degli operai che realmente costruiscono un mondo nuovo [...] il mio posto sarebbe necessariamente dalla parte che ha pi\u00f9 religiosit\u00e0 e volont\u00e0 di sacrificio. La rivoluzione si pone oggi in tutto il suo carattere religioso [...] Si tratta di un vero e proprio grande tentativo di realizzare non il collettivismo ma una organizzazione del lavoro in cui gli operai o almeno i migliori di essi siano quel che sono oggi gli industriali\u00bb. Si tratta, a suo avviso, di una rivoluzione che se non rinnover\u00e0 gli uomini, e perci\u00f2 neanche la nazione, potr\u00e0 almeno rinnovare lo Stato, creando una nuova classe dirigente: \u00absi pu\u00f2 rinnovare lo Stato solo se la nazione ha in s\u00e9 certe energie (come ora appunto accade) che improvvisamente da oscure si fanno chiare e acquistano possibilit\u00e0 e volont\u00e0 di espansione\u00bb.\nLa presa di distanza dall'azione politica di Salvemini - la sua ammirazione personale nei suoi confronti rester\u00e0 comunque intatta - \u00e8 ora piena: gli rimprovera, come scriver\u00e0 pochi anni dopo, di intendere l'azione politica unicamente come \u00abuna questione di morale e di educazione\u00bb: il suo \u00abmoralismo solenne, mentre costituisce il suo pi\u00f9 intimo fascino, appare il segreto delle sue debolezze [...] La sua concezione razionalista si risolve in un'azione di illuminismo e di propagandismo, che pu\u00f2 riuscire utile a una societ\u00e0 di cultura, non a un partito\u00bb.\nProsegue i suoi studi sul Risorgimento e sulla Russia, terminando in ottobre \"La Russia dei Soviet\": \u00e8 la volont\u00e0 di comprendere funzioni e limiti di due esperienze rivoluzionarie, al cui centro \u00e8 sempre il problema della formazione della classe politica che diriga un Paese e dei suoi rapporti con la popolazione. Ne conclude che il Risorgimento non pu\u00f2 considerarsi un'esperienza rivoluzionaria, dal momento che i dirigenti politici che espresse rimasero estranei rispetto al popolo, diversamente dalla rivoluzione sovietica che, a suo avviso, ha espresso dirigenti come Lenin e Trockij, che non sono soltanto dei bolscevichi, ma \u00abuomini d'azioni che hanno destato un popolo e gli vanno ricreando un'anima\u00bb e, del resto, la creazione dal basso di un nuovo Stato, nel quale il popolo abbia fiducia proprio in quanto avvertito come opera propria, \u00ab\u00e8 essenzialmente un'affermazione di liberalismo\u00bb\nSono concetti ripresi, il 30 novembre, in un articolo pubblicato su \"L'Educazione nazionale\", il \"Discorso ai collaboratori di Energie Nove\", nel quale individua nel movimento operaio un \u00abvalore nazionale\u00bb: la novit\u00e0, venuta dalla Russia e che sembra farsi strada anche in Italia, consiste nel fatto che \u00abil popolo diventa Stato. Nessun pregiudizio del nostro passato ci pu\u00f2 impedire la visione del miracolo. Questo non avrebbero fatto i liberali, questo non possono fare dei marxisti. Il movimento operaio \u00e8 un'affermazione che ha trasceso tutte le premesse. \u00c8 il primo movimento \"laico\" d'Italia. \u00c8 la libert\u00e0 che s'instaura\u00bb.\nIl suo avvicinamento alle posizioni dei giovani comunisti dell\"'Ordine Nuovo\" ha anche il concreto effetto di una collaborazione e, dal gennaio del 1921, Gobetti diventa il critico teatrale della rivista. A luglio, a Torino, deve assolvere gli obblighi di leva: \u00abla vita militare \u00e8 la consacrazione di tutti gli egoismi e di tutte le meschinit\u00e0 [...] la meccanicit\u00e0 pervade ogni forma di vita; tutto si riduce a \"elemento\", a vegetazione. La caserma \u00e8 l'antitesi del pensiero\u00bb.\n\"La Rivoluzione liberale\".\nIl 12 febbraio del 1922, esce il primo numero della sua nuova rivista settimanale, \"La Rivoluzione liberale\", in cui collaboreranno spesso anche Giustino Fortunato, Antonio Gramsci e Luigi Sturzo: l'obiettivo, come indicato nell'\"Avviso ai lettori\", \u00e8 pur sempre quello di \"Energie Nove\", ossia di formare una classe politica nuova ma, ora si aggiunge, che sia cosciente \u00abdelle esigenze sociali nascenti dalla partecipazione del popolo alla vita dello Stato\u00bb. E poich\u00e9 l'\"Unit\u00e0\" di Salvemini ha cessato le pubblicazioni nel dicembre scorso, \"La Rivoluzione Liberale\" intende proseguire quegli \u00absforzi di riorganizzazione morale che nell'\"Unit\u00e0\" si avvertirono\u00bb.\nE nel \"Manifesto\" inaugurale espone il programma della rivista: \u00ab\"La Rivoluzione Liberale\" pone come base storica di giudizio una visione integrale e rigorosa del nostro Risorgimento; contro l'astrattismo dei demagoghi e dei falsi realisti esamina i problemi presenti nella loro genesi e nelle loro relazioni con gli elementi tradizionali della vita italiana; [...] e inverando le formule empirico-tradizionaliste del liberismo classico all'inglese, afferma una coscienza moderna dello Stato, [...] che prenda in considerazione anche i pi\u00f9 sottili, ma non di certo trascurabili, trapassamenti dialettici della storia\u00bb.\nIl 26 marzo vi pubblica la \"Storia dei comunisti torinesi scritta da un liberale\" e a maggio dedica un numero intero all'emergente movimento fascista; il mese successivo consegue la laurea e, l'anno seguente, pubblicher\u00e0 la sua tesi sull'Alfieri. Gobetti \u00e8 vivamente colpito dagli scritti del patriota e federalista italiano Carlo Cattaneo, del quale \u00e8 uscita in quei giorni un'antologia curata da Salvemini, che egli incontra a Torino il 10 agosto: \u00absu Cattaneo ci siamo intesi, egli \u00e8 assai vicino alle idee che gli ho espresso\u00bb.\nSu Cattaneo scrive, il 17 agosto, un articolo sull\"'Ordine Nuovo\" - sono i giorni della devastazione fascista della sede della rivista comunista - firmandosi \"Giuseppe Baretti\": rappresentante della critica del processo unitario risorgimentale, Cattaneo fu emarginato dalla classe dirigente moderata. Eppure il Cattaneo \u00abavvers\u00f2 non l'unit\u00e0, ma l'illusione di risolvere con il mito dell'unit\u00e0 tutti i problemi che invece si potevano intendere soltanto nella loro specifica realt\u00e0 autonoma, regionale [...] senza atteggiarsi a profeta, senza l'enfasi dell'apostolo, cap\u00ec che il fondare una nazione non era impresa di letterati entusiasti, cerc\u00f2 nelle tradizioni un linguaggio di seriet\u00e0, un ammaestramento di cautela [...] E lo condannarono alla solitudine e all'impopolarit\u00e0, e diedero a lui, uomo positivo e realista, un ufficio di Cassandra, predicante al deserto\u00bb.\nL'avvento del fascismo.\nFavorito dall'inerzia dei Savoia e dalla complicit\u00e0 dei dirigenti \"liberali\", il fascismo procede alla conquista del potere e Gobetti non s'illude che con esso si possa venire a compromessi e lo si possa acquistare alla causa democratica. Il 23 novembre scrive \"L'elogio della ghigliottina\": bisogna sperare \u00abche i tiranni siano tiranni, che la reazione sia reazione, che ci sia chi abbia il coraggio di levare la ghigliottina, che si mantengano le posizioni fino in fondo [...] Chiediamo le frustate, perch\u00e9 qualcuno si svegli, chiediamo il boia, perch\u00e9 si possa veder chiaro\u00bb e aggiunge che \u00abnoi siamo come la dura scorza di una noce: proteggeremo i nostri ideali dalla sopraffazione con tutte le nostre forze e fin quando possibile\u00bb.\nL'11 gennaio del 1923, sposa Ada Prospero: vanno ad abitare nella sua casa natale di via XX Settembre 60, che diviene anche la sede della casa editrice che egli fonda, col suo nome, ad aprile: la Piero Gobetti editore, che pubblicher\u00e0, in poco pi\u00f9 di due anni, oltre cento titoli. In qualit\u00e0 d'editore, Gobetti porta in Italia, traducendoli, alcuni dei libri e degli autori simbolo del pensiero liberale classico, come John Stuart Mill. \u00c8 tra i primi a pubblicare i libri di Luigi Einaudi ed \u00e8 lui a pubblicare, nel 1925, la prima edizione di \"Ossi di seppia\", una delle pi\u00f9 famose raccolte di poesia di Eugenio Montale. I libri editi da Gobetti furono in molti casi dati alle fiamme o comunque distrutti sotto il fascismo e, per questo motivo, sono in molti casi introvabili, come il volume dedicato al deputato socialista Giacomo Matteotti, di cui esistono pochissime copie.\nTutti i suoi libri riportano in copertina un motto liberale, scritto in greco antico in modo circolare, che recita testualmente \"Cosa ho a che fare io con gli schiavi?\" Gobetti e la Prospero si trasferiranno poi in via Fabro 6, attuale sede del Centro di studi a lui intitolato. Il 6 febbraio \u00e8 arrestato perch\u00e9 sospetto di \u00abappartenenza a gruppi sovversivi che complottano contro lo Stato\u00bb: rilasciato cinque giorni dopo, subisce un nuovo arresto il 29 maggio, provocando un'interrogazione parlamentare alla quale il governo risponde che Gobetti \u00abera stato redattore dell\"'Ordine Nuovo\" di Torino, giornale antinazionale; la rivista che egli dirige, conduce da tempo una campagna contro le istituzioni e il governo fascista; il prefetto si \u00e8 perci\u00f2 sentito in diritto di far operare una perquisizione e il fermo di Gobetti per misure di ordine pubblico\u00bb.\nGobetti replica con una lettera ai giornali, ribadendo la sua funzione di oppositore del fascismo, e aggiunge, nei libri stampati dalle sue edizioni, il motto \u00abChe ho a che fare io con gli schiavi?\u00bb Dopo aver preso le distanze dal Prezzolini, che ha scelto il disimpegno di fronte al fascismo, rinnega anche il suo originario gentilismo: il Gentile \u00e8 incapace \u00abdi dar ragione di ogni fatto politico, nel suo semplicismo pratico la filosofia gentiliana mostra caratteristicamente i suoi limiti e la nessuna aderenza al reale\u00bb.\n\"La rivoluzione liberale. Saggio sulla lotta politica in Italia\".\nLe tematiche liberali maggiormente sentite trovano una prima e ultima sistemazione in \"La Rivoluzione liberale. Saggio sulla lotta politica in Italia\", frutto maturo delle esperienze giornalistiche precedenti, dato alle stampe nell'aprile del 1924. L'opera \u00e8 divisa in quattro parti: \"L'eredit\u00e0 del Risorgimento\", \"La lotta politica in Italia\", \"La critica liberale\", \"Il fascismo\". La fretta con cui vuol dare alle stampe questo libro di lucida analisi politica gli impedisce di curare bene le parti marginali.\nCos\u00ec succede che \"L'eredit\u00e0 del Risorgimento\" venga solo abbozzata: \u00abIl problema italiano non \u00e8 di autorit\u00e0, ma di autonomia: l'assenza di una vita libera fu attraverso i secoli l'ostacolo fondamentale per la creazione di una classe dirigente, per il formarsi di un'attivit\u00e0 economica moderna e di una classe tecnica progredita\u00bb. Un Risorgimento calato dall'alto, che di popolare non aveva nulla. La sfida era riempire di liberalit\u00e0 le istituzioni liberali formalmente create. Nel primo dopoguerra Gobetti assiste a qualcosa di assolutamente nuovo: la nascita dei partiti di massa (Partito Popolare (PPI) e Partito Comunista (PCd'I) saranno una prima versione dei due partiti pi\u00f9 importanti della cosiddetta Prima Repubblica). Ma questo non basta.\n\u00abPer quattro anni la lotta politica non riusc\u00ec a dare la misura della lotta sociale\u00bb. Una cosa erano le questioni politiche, un'altra le esigenze sociali, ma queste \u00abnon possono essere separate dalla politica al pari di come un felino astuto non si ciber\u00e0 del formaggio ma ne far\u00e0 da esca per il topo\u00bb.\nLa seconda parte si divide in sei capitoli. Ciascun capitolo \u00e8 un fattore della lotta politica: sono presenti liberali e democratici, popolari (sviluppate le figure di Giuseppe Toniolo, Filippo Meda e Luigi Sturzo), socialisti, comunisti (grande spazio dato ad Antonio Gramsci), nazionalisti (emblematico il pensiero di Alfredo Rocco) e repubblicani.\nLa terza parte \u00e8 il cuore pulsante del saggio: una proposta concreta per fare politica senza dimenticare la societ\u00e0. La lotta di classe \u00e8 per Gobetti strumento di formazione di una nuova \u00e9lite, una via di rinnovamento popolare. Insomma, la lotta politica deve essere lotta sociale. In politica ecclesiastica, Gobetti si rif\u00e0 alla pregiudiziale cavouriana della laicit\u00e0, come necessit\u00e0 da mantenere (cosa che verr\u00e0 invece negata dai Patti Lateranensi). Per la discussione sulle modalit\u00e0 d'elezione, Gobetti \u00e8 convinto fautore della proporzionale. Il collegio uninominale aveva corrotto il rappresentante \"in tribuno\".\nSolo con la proporzionale gli interessi si organizzano, cos\u00ec che l'economia venga elaborata dalla politica. Di grandissima attualit\u00e0 \u00e8 la parte dedicata al problema dei contribuenti: \u00abIl contribuente italiano paga bestemmiando lo Stato. Non ha coscienza di esercitare, pagando, una vera e propria funzione sovrana. L'imposta gli \u00e8 imposta. [...] Una rivoluzione di contribuenti in Italia in queste condizioni non \u00e8 possibile per la semplice ragione che non esistono contribuenti\u00bb. Era quindi necessario per lui raggiungere una maggiore maturit\u00e0 economica e sociale. Il popolo doveva comprendere l'importanza di contribuire nello Stato, e imparare il \"valore dell'onest\u00e0\". Per questo richiamava attenzione sul problema scolastico: in un mondo fatto per grossa parte da analfabeti o semianalfabeti, la questione era fondamentale. Mancava un numero sufficiente di maestri, perci\u00f2 si sarebbe dovuto mobilitare chiunque in grado di saper insegnare (anche preti, massoni, bolscevichi e cos\u00ec via).\nLa questione non evitava di trattare l'aspetto economico: contro il parassitismo pensava che fosse utile tagliare stipendi e investimenti, cos\u00ec da distinguere la vocazione all'insegnamento dalla vocazione al parassitare. In politica estera prospettava un ruolo importante per l'Italia a Versailles. Era convinto della possibilit\u00e0 di ottenere un buon accordo attraverso una mediazione. Nella quarta e ultima parte vi \u00e8 una rapida esposizione del perch\u00e9 Gobetti si oppone con ogni mezzo al fascismo. Si \u00e8 detto che per l'autore la lotta sociale deve essere portata in Parlamento e dar vita a una lotta politica efficiente ed efficace.\nBenito Mussolini invece fece in modo da soffocare la lotta politica, quando questa pi\u00f9 di ogni altra cosa era necessaria all'Italia. Cos\u00ec il Duce, per Gobetti, era \u00abl'eroe rappresentativo di questa stanchezza e di questa aspirazione di riposo\u00bb che si esplicava nel tacito consenso della popolazione allo sradicamento di ogni lotta politica nella nazione. In modo profetico, da esperto conoscitore del pensiero di Hegel qual era, prevede e mette in guardia delle conseguenze della concessione del potere a Mussolini secondo le dinamiche della dialettica serva-signore, ipotizzando una guerra civile imminente. Il saggio \u00e8 fortemente militante. Nella nota a conclusione dell'edizione, Gobetti \u00e8 chiaro: cerca \"collaboratori\", non \"lettori\". Gobetti vuole la \"rivoluzione liberale\", cio\u00e8 un nuovo liberalismo; nutre una forte avversione per il fascismo, anche perch\u00e9 non \u00e8 qualcosa di nuovo ma, anzi, il risultato ottenuto da coloro che hanno governato l'Italia: \u00e8 quindi una condanna della vecchia classe dirigente liberale.\nIl fascismo nasce dall'invadenza del cattolicesimo e dalla demagogia dell'Italia liberale: \"Fascismo come autobiografia della nazione\", il fascismo \u00e8, insomma, solo l'incancrenirsi dei mali tradizionali della societ\u00e0 italiana. La societ\u00e0 tradizionale italiana reagisce sostenendo una forza conservatrice come quella del fascismo, anche se in realt\u00e0 qualcosa di buono nell'Italia del primo dopoguerra vi era stato: il proletariato (soprattutto quello torinese) che tenta di assumere su di s\u00e9 la responsabilit\u00e0 di mutare lo stato delle cose. La borghesia ha perso ogni funzione propositiva, \u00e8 una classe parassitaria che si \u00e8 adagiata e aspetta tutto dallo Stato; si blocca cos\u00ec ogni istanza di rinnovamento: la funzione liberale e libertaria \u00e8 assunta dal proletariato. Le considerazioni politiche di Gobetti risentono della sua opinione sulla storia italiana, in \"Risorgimento senza eroi\", Gobetti descrive questo periodo come un'epopea patriottarda di cui simbolo \u00e8 Giuseppe Mazzini (tante parole, pochi fatti): al Risorgimento sono mancati il pragmatismo e il realismo.\nCi sono due eroi nel Risorgimento per Gobetti e sono Carlo Cattaneo e Cavour, due figure assai distanti tra loro ma accomunabili per il loro pragmatismo: Cattaneo piace a Gobetti per la sua volont\u00e0 di operare, per la capacit\u00e0 di propugnare istanze pragmatiche e vuote di retorica; Cavour \u00e8 uomo che media per raggiungere degli obiettivi, ha mire di lungo periodo. Il Risorgimento di Cattaneo \u00e8 sconfitto, ma non quello di Cavour; entrambi, per\u00f2, hanno instillato nella societ\u00e0 italiana lo spirito della competizione e l'ideale di assunzione di responsabilit\u00e0. La societ\u00e0 italiana si regge su ruoli e cariche gi\u00e0 predefiniti, \u00e8 statica e stagnante: il proletariato, per\u00f2, si ribella a ci\u00f2, rifugge situazioni gi\u00e0 prestabilite per costruire una societ\u00e0 nuova in cui ciascuno sar\u00e0 libero di esprimersi.\nLa persecuzione, l'esilio e la morte.\nNel maggio del 1924 Gobetti si reca in Francia, a Parigi, e poi in Sicilia, a Palermo, per incontrare alcuni amici conosciuti durante il recente viaggio di nozze. I suoi spostamenti sono seguiti dalla polizia italiana e, il 1\u00ba giugno, Mussolini telegrafa al prefetto di Torino, Enrico Palmieri: \u00abMi si riferisce che noto Gobetti sia stato recentemente a Parigi e che oggi sia in Sicilia. Prego informarmi e vigilare per rendere nuovamente difficile vita questo insulso oppositore di governo e fascismo\u00bb. Il prefetto obbedisce e, il 9 giugno, Gobetti viene percosso, la sua abitazione perquisita e le sue carte sequestrate. Come scrive a Emilio Lussu, la polizia sospetta che egli intrattenga rapporti in Italia e all'estero per organizzare le forze antifasciste.\n\u00c8 il giorno che precede la scomparsa di Giacomo Matteotti, il cui corpo verr\u00e0 ritrovato solo in agosto, ma subito si ha la certezza che si tratti di un omicidio perpetrato da sicari fascisti. Gobetti ne traccia un profilo il 1\u00ba luglio: \u00abNon ostentava presunzioni teoriche: dichiarava candidamente di non aver tempo per risolvere i problemi filosofici perch\u00e9 doveva studiare i bilanci e rivedere i conti degli amministratori socialisti [...] vide nascere nel Polesine il movimento fascista come schiavismo agrario, come cortigianeria servile degli spostati verso chi li pagava; come medievale crudelt\u00e0 e torbido oscurantismo [...] Sentiva che per combattere utilmente il fascismo nel campo politico occorreva opporgli esempi di dignit\u00e0 con resistenza tenace. Farne una questione di carattere, di intransigenza, di rigorismo\u00bb.\nAuspica, dalle colonne della sua rivista, la formazione di \"Gruppi della Rivoluzione Liberale\", formati da uomini di tutti i partiti antifascisti, che combattano il fascismo, questo fenomeno politico che trae i motivi del suo successo e della sua conservazione dalla creazione di \u00abun esercito di parassiti dello Stato\u00bb. Occorre, a questo scopo, formare un'economia moderna con un'industria \u00ablibera da ogni protezionismo e da ogni paternalismo di Stato\u00bb e con \u00abuna classe proletaria politicamente intransigente [...] aiutare i partiti seri e moderni a liberarsi dei costumi giolittiani [...] La guerra al fascismo \u00e8 questione di maturit\u00e0 storica, politica, economica\u00bb.\nQuesti articoli e quello in cui accusa il deputato fascista, grande invalido di guerra, Carlo Delcroix, di manovre parlamentari definite \u00ababorti morali\u00bb, provocano il sequestro della rivista e una violenta aggressione da parte di uno squadrone fascista. Persino un articolo di Tommaso Fiore contro il criminale fascista Amerigo Dumini, apparso su \"La Rivoluzione Liberale\" del 23 settembre, fornisce il pretesto al prefetto di Torino di sequestrare la rivista. Con il Fiore e con Guido Dorso pubblica un \"Appello ai meridionali\" e con il \"Saluto all'altro Parlamento\" appoggia la cosiddetta secessione aventiniana, dalla quale si aspetta un'opposizione intransigente e un esempio di rinnovamento dei costumi parlamentari italiani.\nIl 23 dicembre del 1924, Gobetti fonda una nuova rivista, \"Il Baretti\", alla quale collaborano, tra gli altri, Augusto Monti, Natalino Sapegno, Benedetto Croce e Eugenio Montale. Come \"La Rivoluzione Liberale\" \u00e8 dedicata a temi storico-politici, cos\u00ec la nuova rivista vuole essere riservata alla critica letteraria e all'estetica. Il riferimento a Giuseppe Baretti, letterato italiano vissuto a lungo all'estero, e alla sua \"Frusta letteraria\", esempio di polemica vivace e irriverente, sottintende, scrive Gobetti nel numero d'esordio, \u00abuna volont\u00e0 di coerenza con le tradizioni di battaglia contro culture e letterature costrette nei limiti della provincia, chiuse dalle frontiere di dogmi angusti e di piccole patrie\u00bb.\nIn ossequio alle direttive mussoliniane, proseguono i sequestri della sua rivista: \u00abrimedieremo ai sequestri rifacendo l'edizione\u00bb - scrive Gobetti il 1\u00ba febbraio del 1925 - e anche quel numero viene sequestrato con il pretesto di \u00abscritti diffamatori dei poteri dello Stato e tendenti a screditare le forze nazionali\u00bb. Pubblica la traduzione de \"La Libert\u00e0\" di John Stuart Mill, con la prefazione di Luigi Einaudi, il quale scrive che \u00abquando, per fiaccare la voce dei ribelli, si assevera dai dominatori la unanimit\u00e0 del consenso, giova rileggere i grandi libri sulla libert\u00e0\u00bb. Anche produrre \u00abcitazioni di scrittori del passato\u00bb che non collimino col pensiero del Regime pu\u00f2 essere \u00abtendenzioso\u00bb e perci\u00f2 provocare, l'8 marzo, il sequestro della rivista, come accade anche il 21 marzo e il 7 giugno: l'8 giugno \u00e8 arrestato Gaetano Salvemini, che ha pubblicato sul foglio clandestino \"Non Mollare\" l'articolo \"Mussolini il mandante\". Altri sequestri de \"La Rivoluzione liberale\" avvengono il 28 giugno e il 19 luglio.\nUn periodo di serenit\u00e0 per Piero e la moglie Ada - che aspetta un bambino - \u00e8 rappresentato da un viaggio a Parigi e a Londra; nella capitale francese, Gobetti pensa di stabilire una sua casa editrice: \u00abCredo che solo da Parigi, solo in francese, solo con la solidariet\u00e0 dello spirito francese un italiano possa fare con utilit\u00e0 un'opera pratica di intelligenza europea. S'intende senza \"chauvinisme\" francese\u00bb. D'altra parte, Gobetti intende ancora rimanere in Italia: \u00abrimarr\u00f2 in Italia fino all'ultimo. Sono deciso a non fare l'esule\u00bb.\nA met\u00e0 agosto fanno ritorno a Torino e il 5 settembre \u00e8 nuovamente vittima dei pestaggi squadristi, ma \u00e8 ancora intenzionato a rimanere in Italia: \u00abBisogna amare l'Italia con orgoglio di europei e con l'austera passione dell'esule in patria\u00bb - scrive nell'articolo \"Lettera a Parigi\" del 18 ottobre - \u00abper capire con quale serena tristezza e inesorabile volont\u00e0 di sacrificio noi viviamo nella presente realt\u00e0 fascista [...] le nostre malattie e le nostre crisi di coscienza non possiamo curarle che noi. Dobbiamo trovare da soli la nostra giustizia. E questa \u00e8 la nostra dignit\u00e0 di antifascisti: per essere europei dobbiamo su questo argomento sembrare, comunque la parola ci disgusti, nazionalisti\u00bb.\nIl 27 ottobre, poich\u00e9 \u00abi ripetuti sequestri a nulla hanno valso, e che il periodico in parola, sotto l'aspetto di critiche e di discussioni politiche, economiche, morali e religiose, che vorrebbero assurgere ad affermazioni e sviluppi di principi dottrinari, mira in realt\u00e0, con irriverenti richiami, alla menomazione delle Istituzioni Monarchiche, della Chiesa, dei Poteri dello Stato, danneggiando il prestigio nazionale, e nel complesso pu\u00f2 dar motivo a reazioni pericolose per l'ordine pubblico, persistendo in violazioni sempre pi\u00f9 gravi ai vigenti decreti sulla stampa\u00bb, il prefetto d'Adamo diffida \u00abil Direttore responsabile del periodico \"La Rivoluzione Liberale\", Prof. Piero Gobetti, ai sensi e per gli effetti di cui all'art. 2 del R. D. 15 luglio 1923, n. 3288, e del R. D. 10 luglio 1924, n. 1081\u00bb, ad adeguarsi alle direttive del Regime e poich\u00e9 l'8 novembre la rivista disattende l'ordine, l'11 novembre il prefetto ingiunge la cessazione definitiva delle pubblicazioni e la soppressione della stessa casa editrice per \u00abattivit\u00e0 nettamente antinazionale\u00bb. D'ora in avanti \u00absar\u00f2 palesatamente costretto all'infelice dissenso [...] . La libert\u00e0 d'opinione \u00e8 stata soppressa come una rete che viene sradicata: senza possibilit\u00e0 di dialogare sono destinato ad essere sopraffatto. A cosa serve pi\u00f9, ora, fare finta?\u00bb\nGobetti, che ora soffre anche di scompensi cardiaci, provocati o aggravati dalle violenze subite, pensa di lasciare l'Italia per proseguire in Francia l'attivit\u00e0 editoriale. Il 28 dicembre, nasce a Torino il figlioPaolo (1925-1995), che durante la seconda guerra mondiale diventer\u00e0 partigiano e poi giornalista per \"l'Unit\u00e0\", oltrech\u00e9 storico del cinema. Nel gennaio del 1926 scrive una lettera al suo mentore Giustino Fortunato: \u00abParto per Parigi dove far\u00f2 l'editore francese, ossia il mio mestiere che in Italia mi \u00e8 interdetto. A Parigi non intendo fare del libellismo, o della polemica spicciola come i granduchi spodestati di Russia; vorrei fare un'opera di cultura, nel senso del liberalismo europeo e della democrazia moderna\u00bb.\nIl 3 febbraio del 1926, Gobetti parte da solo per Parigi: alla stazione di Genova viene a salutarlo Eugenio Montale. L'11 febbraio si ammala di una bronchite, che esacerba gravemente i suoi problemi cardiaci: trasportato il 13 del mese in una clinica di Neuilly-sur-Seine, vi muore alla mezzanotte del 15 febbraio del 1926, assistito da Francesco Fausto e Francesco Saverio Nitti, da Prezzolini e da Luigi Emery. \u00c8 sepolto nel cimitero parigino di P\u00e8re-Lachaise."}
{"id": "56869", "revid": "345405", "url": "https://it.wikipedia.org/wiki?curid=56869", "title": "Grande piramide", "text": ""}
{"id": "56870", "revid": "399", "url": "https://it.wikipedia.org/wiki?curid=56870", "title": "Codice aeroportuale IATA", "text": "Il codice aeroportuale IATA \u00e8 un codice di tre lettere che viene attribuito ai diversi aeroporti in tutto il mondo dalla IATA (\"International Air Transport Association\", Associazione Internazionale del Trasporto Aereo). I codici aeroportuali IATA sono pubblicati ogni tre anni sulla \"IATA Airline Coding Directory\" (elenco IATA dei codici delle linee aeree).\nL'assegnazione di questi codici \u00e8 governata dalla risoluzione 767 della IATA, e viene amministrata dal quartiere generale della IATA a Montr\u00e9al. La IATA fornisce inoltre dei codici per le stazioni ferroviarie e per le compagnie di gestione degli aeroporti.\nI codici non sono univoci: infatti, 323 dei codici possibili sono usati da pi\u00f9 di un aeroporto. I caratteri in evidenza sulle etichette che vengono poste sui bagagli al check-in in aeroporto sono un esempio di come questi codici vengono utilizzati; indicano, infatti, qual \u00e8 l'aeroporto di destinazione del bagaglio.\nMentre i codici IATA sono i pi\u00f9 comuni tra i codici aeroportuali, sono molto usati anche i codici aeroportuali ICAO. Tutti i voli internazionali sono pianificati e tracciati usando i designatori ICAO (Organizzazione Internazionale dell'Aviazione Civile).\n\u00c8 disponibile un elenco di aeroporti, ordinati per codice IATA, oltre a un elenco di stazioni ferroviarie che condividono il codice con accordi tra linee aeree e linee ferroviarie, come Trenitalia, Amtrak, SNCF, Deutsche Bahn, Thalys e Ferrovie Federali Svizzere."}
{"id": "56872", "revid": "57342", "url": "https://it.wikipedia.org/wiki?curid=56872", "title": "Luis Sep\u00falveda", "text": "Nato in Cile, Sep\u00falveda lasci\u00f2 il suo Paese al termine di un'intensa stagione di attivit\u00e0 politica, conclusa drammaticamente con l'incarcerazione da parte del regime del generale Augusto Pinochet. Viaggi\u00f2 a lungo in America Latina e poi nel resto del mondo, anche al seguito degli equipaggi di Greenpeace. Dopo aver risieduto ad Amburgo e a Parigi, and\u00f2 a vivere in Spagna, nelle Asturie.\nAutore di libri di poesia, \u00abradioromanzi\u00bb e racconti - oltre allo spagnolo, sua lingua madre, parlava correttamente inglese, francese e italiano - conquist\u00f2 la scena letteraria con il suo primo romanzo, \"Il vecchio che leggeva romanzi d'amore\", apparso per la prima volta in Spagna nel 1989 e in Italia nel 1993. Pubblic\u00f2 poi numerosi altri romanzi, raccolte di racconti e libri di viaggio, tra i quali spicca \"Storia di una gabbianella e del gatto che le insegn\u00f2 a volare\".\nBiografia.\nOrigini familiari.\nGerardo Sep\u00falveda Tapia (conosciuto anche con il nome di battaglia \"Ricardo Blanco\"), nonno di Luis Sep\u00falveda, era un anarchico andaluso che fugg\u00ec in America del Sud per evitare una condanna a morte che pendeva su di lui. Anche la sua nascita porta questi segni: nacque infatti in una camera d'albergo mentre i suoi genitori fuggivano a seguito di una denuncia, sempre per motivi politici, contro suo padre fatta dal ricco nonno materno.\nPeriodo giovanile.\nIl giovane Luis crebbe a Valpara\u00edso, in Cile, con il nonno paterno e con uno zio, anch'egli anarchico, che gli instillarono l'amore per i romanzi di avventura di Cervantes, Salgari, Conrad, Melville. La vocazione letteraria si manifest\u00f2 poco dopo e a scuola scriveva racconti e poesie per il giornalino d'istituto. Quindicenne, si iscrisse alla Giovent\u00f9 comunista. A diciassette anni inizi\u00f2 a lavorare come redattore del quotidiano \"Clar\u00edn\" e poi in radio. Nel 1969 vinse il Premio Casa de las Americas per il suo primo libro di racconti, \"Cr\u00f3nicas de Pedro Nadie\", e una borsa di studio di cinque anni per l'Universit\u00e0 Lomonosov di Mosca. Nella capitale sovietica rimase per\u00f2 solo pochi mesi: venne infatti espulso per \"atteggiamenti contrari alla morale proletaria\" a causa dei contatti con alcuni dissidenti, mentre secondo altri avrebbe avuto una relazione con una professoressa che, oltretutto, era moglie del direttore dell'Istituto ricerche marxiste, e dovette rientrare in Cile.\nProduzione letteraria e impegno politico.\nDopo il ritorno in Cile abbandon\u00f2 la casa paterna per contrasti con il padre e, al contempo, venne espulso anche dalla Giovent\u00f9 comunista. Si trasfer\u00ec allora in Bolivia, dove milit\u00f2 tra le file dell'Esercito di Liberazione Nazionale. Tornato in Cile e conseguito il diploma di regista teatrale, continu\u00f2 a scrivere racconti e lavor\u00f2 ad allestimenti teatrali e alla radio (oltre ad essere responsabile di una cooperativa agricola). Entr\u00f2 anche a far parte del Partito Socialista e della guardia personale del presidente cileno Salvador Allende, il \"Grupo de Amigos Personales\" (GAP).\nA seguito del colpo di Stato militare di Pinochet, Luis Sep\u00falveda, che si trovava nel palazzo presidenziale (dove mor\u00ec Allende), venne arrestato e torturato. Pass\u00f2 sette mesi in una cella minuscola in cui era impossibile stare anche solo sdraiati o in piedi. Grazie alle forti pressioni di Amnesty International venne scarcerato e ricominci\u00f2 a fare teatro ispirato alle sue convinzioni politiche. Questo gli cost\u00f2 un secondo arresto: data la notoriet\u00e0 del personaggio, la giunta militare, che in quegli anni fu responsabile del dramma dei \"desaparecidos\" cileni, lo process\u00f2 ufficialmente ed egli ebbe una condanna all'ergastolo che poi, sempre su pressione di Amnesty International, fu commutata nella pena di otto anni d'esilio. In tutto pass\u00f2 due anni e mezzo in carcere.\nNel 1977 lasci\u00f2 il Cile per andare in aereo in Svezia, dove avrebbe dovuto insegnare lo spagnolo e dove il governo di Thorbj\u00f6rn F\u00e4lldin gli aveva concesso l'asilo politico. Al primo scalo, a Buenos Aires, Sepulveda scapp\u00f2 con l'intenzione di recarsi in Uruguay. Molti dei suoi amici argentini e uruguaiani erano in prigione o erano stati uccisi dai governi dittatoriali di quei Paesi, perci\u00f2 si diresse prima verso il Brasile, a San Paolo, e poi in Paraguay, Paese che dovette in seguito lasciare per problemi con il regime locale. Si stabil\u00ec infine a Quito, in Ecuador, ospite del suo amico Jorge Enrique Adoum. Qui riprese a fare teatro e prese parte a una spedizione dell'UNESCO dedicata allo studio dell'impatto della civilt\u00e0 sugli indios Shuar. Durante la spedizione ebbe modo di vivere per sette mesi a stretto contatto con gli \"indios\" (nativi americani) e arriv\u00f2 a capire i motivi per i quali i principi del marxismo-leninismo che aveva studiato non erano applicabili all'America Latina, in quanto abitata per la maggior parte da popolazioni rurali dipendenti dall'ambiente naturale.\nNel 1978 raggiunse le Brigate Internazionali Simon Bolivar che stavano combattendo in Nicaragua. Dopo la vittoria nella rivoluzione inizi\u00f2 a lavorare come giornalista e l'anno successivo si trasfer\u00ec in Europa. Si stabil\u00ec ad Amburgo per la sua ammirazione nei confronti della letteratura tedesca (aveva imparato la lingua in carcere), specialmente per i romantici come Novalis e H\u00f6lderlin. Lavor\u00f2 come giornalista facendo molti viaggi tra Sud America e Africa. Visse poi in Francia per un lungo periodo e prese la cittadinanza francese.\nNel 1982 venne in contatto con l'organizzazione ecologista Greenpeace e lavor\u00f2 fino al 1987 come membro di equipaggio su una delle loro navi; successivamente ag\u00ec come coordinatore tra i vari settori dell'organizzazione. Nel 1989 pot\u00e9 ritornare in Cile, ma dal 1996 visse in Spagna a Gij\u00f3n fino al 27 febbraio 2020.\nMalattia e morte.\nNel febbraio 2020 Sep\u00falveda rimase contagiato dal SARS-CoV-2; in quei giorni era in Portogallo, ospite al festival letterario del \"Correntes d\u2019Escritas\", tenutosi a Povoa de Varzim, nel nord ovest del territorio lusitano. Avvert\u00ec i primi sintomi di COVID-19 il 25 febbraio, e due giorni dopo venne ricoverato all'Hospital Universitario Central de Asturias di Oviedo, dove mor\u00ec il 16 aprile dello stesso anno.\nVita privata.\nLuis Sep\u00falveda spos\u00f2 in prime nozze la poetessa Carmen Y\u00e1\u00f1ez, che gli diede il suo unico figlio: i due poi divorziarono. Lo scrittore si un\u00ec quindi in matrimonio con la tedesca Margarita Seven, conclusosi anch'esso col divorzio. In seguito rispos\u00f2 Carmen, divenuta nel frattempo madre di un secondo figlio.\nPremi e riconoscimenti.\nLuis Sepulveda ha ricevuto, tra gli altri, i seguenti premi letterari:\nLuis Sepulveda ha ricevuto, tra le altre, le seguenti onorificenze:\nFilmografia.\nDa alcuni suoi romanzi sono stati ricavati film di successo:"}
{"id": "56873", "revid": "344646", "url": "https://it.wikipedia.org/wiki?curid=56873", "title": "Propulsione spaziale", "text": "La propulsione spaziale \u00e8 un tipo di propulsione utilizzata per modificare la posizione o la velocit\u00e0 di una navicella spaziale, di una sonda spaziale o di un satellite artificiale. Per far ci\u00f2 esistono molti metodi differenti, ognuno con i suoi vantaggi e svantaggi. Al momento la propulsione spaziale \u00e8 un campo di ricerca molto attivo.\nDescrizione.\nLa maggior parte dei velivoli spaziali oggi \u00e8 propulsa attraverso la combustione di propellenti e la loro espulsione attraverso un ugello gasdinamico: per il principio di azione e reazione ne consegue una spinta nel verso opposto a quello della fuoriuscita del gas. Sistemi di questo tipo sono chiamati a razzo o motore a reazione.\nLa differenza tra la propulsione aeronautica e quella spaziale sta nel fatto che, pur essendo due sistemi basati sulla spinta ottenuta come reazione eguale e contraria ad un'espulsione di massa (i gas combusti), la prima utilizza come comburente l'aria presente nell'atmosfera terrestre, mentre la seconda, operando nel vuoto dello spazio cosmico, deve provvedere allo stivaggio di combustibile e comburente (ad esempio ossigeno ed idrogeno liquidi separati).\nTutte le navicelle spaziali attuali utilizzano motori a reazione chimica (bipropellente o a propellente solido) per il lancio. Molti satelliti artificiali utilizzano semplici motori a reazione chimica (monopropellenti) per mantenere il corretto assetto orbitale e direzionale. Alcuni, invece, sfruttano dei motori elettrici per restare stazionari. Anche i veicoli interplanetari utilizzano principalmente i razzi chimici, anche se alcuni hanno usato sperimentalmente con successo i nuovi propulsori ionici (come ad esempio il satellite dell'ESA SMART-1).\nNecessit\u00e0 dei sistemi di propulsione.\nI satelliti artificiali devono essere immessi nell'orbita cosiddetta di parcheggio e successivamente, attraverso delle manovre orbitali con dispendio di propellente, nell'orbita operativa. Inoltre hanno bisogno di cicliche correzioni d'assetto in modo da poter essere puntati correttamente rispetto alla Terra, al Sole o a qualunque oggetto astronomico di interesse, ed essendo soggetti a piccole resistenze da parte dell'atmosfera, anche se molto rarefatta, per poter rimanere in orbita per tutta la vita operativa devono utilizzare dei propulsori secondari, tipicamente ad idrazina, per essere rifasati ed evitare cos\u00ec il decadimento. La particolarit\u00e0 in questi casi di limitata forza di gravit\u00e0 \u00e8 che quando si vuole ottenere un riposizionamento del satellite, \u00e8 necessario l'uso congiunto di pi\u00f9 motori, uno per ciascun verso degli assi cartesiani del sistema di riferimento, per evitare che il satellite una volta mosso prosegua incontrollato il suo moto in una certa direzione per principio di inerzia in assenza di resistenza aerodinamica.\nIl sistema di propulsione si rende necessario anche per i satelliti che devono per qualche motivo cambiare orbita, ad esempio dall'orbita circolare di parcheggio (solitamente ad una quota di 200\u00a0km) all'orbita operativa. La vita operativa di un satellite si conclude quando la propulsione secondaria non garantisce pi\u00f9 il rifasamento.\nAnche le navicelle spaziali e le sonde cosmiche hanno bisogno di propulsione. Come i satelliti devono vincere la forza di gravit\u00e0 per superare l'atmosfera terrestre, oltre ad eseguire numerose manovre orbitali per raggiungere l'oggetto di destinazione (come ad esempio le navicelle Apollo). Anche nei viaggi interplanetari (come i programmi Pioneer o Voyager), la navicella deve utilizzare i propri propulsori per lasciare l'orbita terrestre."}
{"id": "56875", "revid": "287204", "url": "https://it.wikipedia.org/wiki?curid=56875", "title": "Luis Sepulveda", "text": ""}
{"id": "56876", "revid": "1318658", "url": "https://it.wikipedia.org/wiki?curid=56876", "title": "Gioele Dix", "text": "Biografia.\nDavid Ottolenghi \u00e8 nato a Milano il 3 gennaio 1956 da una famiglia ebraica. Dopo aver conseguito la maturit\u00e0 classica, muove i primi passi nel teatro alla fine degli anni settanta, promuovendo e animando la cooperativa milanese del Teatro degli Eguali. Fra i numerosi allestimenti teatrali a cui partecipa: \"Sogno di una notte di mezza estate\", musical rock da Shakespeare per la regia di Gabriele Salvatores, \"Un marziano a Roma\" di Ennio Flaiano, per la regia di Antonio Salines, e due allestimenti moli\u00e8riani, \"Il malato immaginario\" e \"Il Tartufo\" accanto a Franco Parenti.\nDeciso a intraprendere la carriera di solista comico, si esibisce al Derby Club e allo Zelig, storici cabaret milanesi. Il nome d'arte Gioele Dix nasce nel 1987, dopo un provino allo Zelig con Gino e Michele e Giancarlo Bozzo; \u00abfin da ragazzino sognavo un nome con la x, che non fosse Bettino Craxi, Tom Mix, Otto Dix. Gioele \u00e8 il nome di un profeta della Bibbia, omaggio alla mia identit\u00e0 ebraica\u00bb.\nRaggiunge la popolarit\u00e0 nel 1988 nel variet\u00e0 televisivo \"Cocco\" di Rai 2 con il personaggio dell\u2019\"automobilista incazzato\".\nNegli anni novanta si afferma come attore ed autore di teatro con \"Mai a stomaco vuoto\" (1990), \"Antologia di Edipo\" (1991), \"Anna\", con le sonorizzazioni di Hubert Westkemper e le musiche di Mario Guarnera (1992), \"Sto ristrutturando\" (1993), \"Questa estate\" (1994), \"La mia patente non scade mai\" (1988) e \"Mi sembra che andiamo bene\" (1997).\nIn questi anni si afferma anche come attore televisivo con \"Tre passi nel delitto\" (Rai 2, 1993), \"Olimpo Lupo - Cronista di nera\" (Canale 5, 1995), \"Uno di noi\" (Rai Uno, 1996) fino alle apparizioni in \"Mai dire gol\" con Claudio Bisio della Gialappa's Band (1997-2001) con l'imitazione di Alberto Tomba.\nAgli inizi degli anni 2000 \u00e8 stato protagonista di vari impegni cinematografici e televisivi, fra cui i film \"Se fossi in te\" e, nel 2004, \"Ora e per sempre\" al fianco di Giorgio Albertazzi.\nTra i molti spettacoli teatrali di questo periodo: \"Cuori pazzi\" di Francesco Tullio Altan (2000), \"Il libertino\" di \u00c9ric-Emmanuel Schmitt insieme a Ottavia Piccolo (2001), in cui \u00e8 il primo uomo italiano a recitare in teatro nudo integralmente, \"Corto Maltese\", da testi di Hugo Pratt con musiche di Paolo Conte. Nel 2003 torna sulla scena con \"Edipo.com\" con la regia di Sergio Fantoni (2003), \"La Bibbia ha quasi sempre ragione\" con Cesare Picco al pianoforte (2004), \"pi\u00e8ce\" che tendono ad accentuare la dimensione del racconto, sfruttando le sue naturali doti di affabulatore.\nNel 2007 entra come comico nel \"cast\" di \"Zelig\" con il suo personaggio dell\u2019\"automobilista incazzato\".\nNel 2008 \u00e8 in scena con gli spettacoli \"Tutta colpa di Garibaldi\", con testi di Gioele Dix, Sergio Fantoni e Nicola Fano per la regia di Sergio Fantoni e successivamente \"Dixplay\" di Gioele Dix, con la partecipazione di Bebo Best Baldan e la regia di Giancarlo Bozzo. Sempre nel 2008 partecipa all'edizione di \"Zelig\" di quell'anno.\nNel 2009 realizza la sua prima regia teatrale per il gruppo degli Oblivion firmando lo spettacolo \"Oblivion Show\", che girer\u00e0 l'Italia per due stagioni. Segue nel 2011 il loro secondo spettacolo \"Oblivion Show 2.0 il sussidiario\". In questi anni crescente \u00e8 il suo impegno nella regia, in particolare di spettacoli con comici protagonisti: firma la regia di \"Sogno di una notte di mezza estate\" prodotto dal Festival Shakespeariano di Verona, dello show antologico \"Facciamo che io ero io\" con Maurizio Lastrico, fino all'adattamento del norvegese \"Matti da slegare\" per la coppia Enzo Iacchetti-Giobbe Covatta e al successivo \"Fuga da via Pigafetta\" con Paolo Hendel.\nDal 2009 al 2014 e nel 2016 continua a partecipare a \"Zelig\" in onda su Canale 5.\nNel 2013 \u00e8 nel \"cast\" di \"Pazze di me\", regia di Fausto Brizzi; sempre nello stesso anno partecipa a \"Vinodentro\", con la regia di Ferdinando Vicentini Orgnani. Nel 2014 \u00e8 nel \"cast\" di \"Confusi e felici\", regia di Massimiliano Bruno.\nLa televisione lo vede partecipare a diverse serie TV tra cui: \"Il giudice meschino\", regia Carlo Carlei (2014), \"Anna e Yusef\", regia Cinzia TH Torrini, (2015), \"Io ci sono\", regia di Luciano Manuzzi, insieme a Cristiana Capotondi. La serie TV narra la storia realmente accaduta dell'avvocato pesarese Lucia Annibali il cui viso venne deturpato da sostanze acide in seguito a un'aggressione sul pianerottolo di casa propria.\nDal 2014 al 2017 \u00e8 protagonista di un format di grande successo presso il Teatro Franco Parenti: \"Giovedix letterari\", un percorso dedicato alle letterature che lo hanno influenzato e appassionato, leggendo, commentando e stimolando curiosit\u00e0, riflessioni, connessioni. Nel 2015 e per le due stagioni successive \u00e8 in scena con \"Il malato immaginario\" di Moli\u00e8re regia di Andr\u00e9e Ruth Shammah, nel ruolo del protagonista. Nel 2016 e nel 2017 porta in scena \"Vorrei essere figlio di un uomo felice\", di e con Gioele Dix, in cui narra l'Odissea del figlio di Ulisse, ovvero come crescere con un padre lontano. Un approfondimento alla sua maniera di una vicenda letteraria e umana fitta di simboli, creando un recital vivace e documentato, fra suggestioni colte, rimandi alla contemporaneit\u00e0 e affondi di feroce ironia.\nSempre nel 2017 partecipa inoltre come ospite a un episodio di \"Camera Caf\u00e9\", ed \u00e8 nel \"cast\" della serie TV \"Sotto copertura - La cattura di Zagaria\", episodio 2x07.\nNell'ultimo film di Luca Miniero \"Sono tornato\", uscito nel febbraio 2018, \u00e8 nel \"cast\" insieme a Massimo Popolizio, Stefania Rocca e Frank Matano.\nNel novembre del 2021 torna ad esibirsi a \"Zelig\" con il suo personaggio."}
{"id": "56879", "revid": "118095687", "url": "https://it.wikipedia.org/wiki?curid=56879", "title": "Ciccio", "text": ""}
{"id": "56883", "revid": "713168", "url": "https://it.wikipedia.org/wiki?curid=56883", "title": "Codici aeroportuali IATA - A", "text": ""}
{"id": "56884", "revid": "106908", "url": "https://it.wikipedia.org/wiki?curid=56884", "title": "Codici aeroportuali IATA - B", "text": ""}
{"id": "56885", "revid": "1782831", "url": "https://it.wikipedia.org/wiki?curid=56885", "title": "Codici aeroportuali IATA - C", "text": ""}
{"id": "56886", "revid": "106908", "url": "https://it.wikipedia.org/wiki?curid=56886", "title": "Codici aeroportuali IATA - D", "text": ""}
{"id": "56887", "revid": "228587", "url": "https://it.wikipedia.org/wiki?curid=56887", "title": "Codici aeroportuali IATA - E", "text": ""}
{"id": "56888", "revid": "104458", "url": "https://it.wikipedia.org/wiki?curid=56888", "title": "Codici aeroportuali IATA - F", "text": ""}
{"id": "56889", "revid": "219110", "url": "https://it.wikipedia.org/wiki?curid=56889", "title": "Codici aeroportuali IATA - G", "text": ""}
{"id": "56890", "revid": "1610933", "url": "https://it.wikipedia.org/wiki?curid=56890", "title": "Codici aeroportuali IATA - H", "text": ""}
{"id": "56892", "revid": "1272592", "url": "https://it.wikipedia.org/wiki?curid=56892", "title": "Codici aeroportuali IATA - I", "text": ""}
{"id": "56893", "revid": "610351", "url": "https://it.wikipedia.org/wiki?curid=56893", "title": "Codici aeroportuali IATA - J", "text": ""}
{"id": "56895", "revid": "121668393", "url": "https://it.wikipedia.org/wiki?curid=56895", "title": "Codici aeroportuali IATA - K", "text": ""}
{"id": "56896", "revid": "61051", "url": "https://it.wikipedia.org/wiki?curid=56896", "title": "Codici aeroportuali IATA - L", "text": ""}
{"id": "56897", "revid": "889336", "url": "https://it.wikipedia.org/wiki?curid=56897", "title": "Papa Celestino V", "text": "Eletto a Perugia il 5 luglio 1294, fu incoronato ad Aquila (oggi L'Aquila) il 29 agosto, nella basilica di Santa Maria di Collemaggio da lui fatta costruire; \u00e8 sepolto nella stessa basilica aquilana, all'interno del mausoleo realizzato ad opera di Girolamo da Vicenza.\nCelestino V fu il primo papa che volle esercitare il proprio ministero al di fuori dei confini dello Stato Pontificio e il sesto, dopo Clemente I, Ponziano, Silverio, Benedetto IX e Gregorio VI a rinunciare al ministero petrino; dopo di lui rinunceranno Gregorio XII (nel 1415) e Benedetto XVI (nel 2013), a causa dell'et\u00e0 avanzata.\n\u00c8 venerato come santo, con il nome di Pietro Celestino da Morrone, dalla Chiesa cattolica, che ne celebra la festa liturgica il 19 maggio. \u00c8 patrono del comune di Isernia, che ne rivendica i natali, e compatrono dell'Aquila, di Ferentino, di Urbino e del Molise.\nBiografia.\nLa vita eremitica.\nPietro da Morrone, penultimo dei dodici figli di Angelo Angelerio e Maria Leone, modesti contadini, nacque tra il 1209 e il 1215 (la fonte pi\u00f9 accreditata \u00e8 la cosiddetta \"Vita C\" che racconta che aveva 87 anni al momento della morte avvenuta il 19 maggio 1296 e ci\u00f2 vorrebbe dire, come dicono altre fonti, che sarebbe nato nel 1209) in Molise. La sua nascita \u00e8 tradizionalmente rivendicata da due comuni: Isernia e Sant'Angelo Limosano (dei quali \u00e8 patrono). In seguito altre due localit\u00e0 ne hanno anch'esse rivendicato i natali: Sant'Angelo in Grotte (frazione di Santa Maria del Molise) e \"Castrum Sancti Angeli de Ravecanina\", nel casertano.\nDa giovane, per un breve periodo, soggiorn\u00f2 presso il monastero benedettino di Santa Maria in Faifoli, chiesa abbaziale che, tra le dodici della diocesi di Benevento, era una delle pi\u00f9 importanti. Mostr\u00f2 una straordinaria predisposizione all'ascetismo e alla solitudine, ritirandosi nel 1239 in una caverna isolata sul Monte Morrone, sopra Sulmona, da cui il suo nome.\nNel 1240 si trasfer\u00ec a Roma, presumibilmente presso il Laterano, dove studi\u00f2 fino a prendere gli ordini sacerdotali. Lasciata Roma, nel 1241 ritorn\u00f2 sul monte Morrone, in un'altra grotta, presso la piccola chiesa di Santa Maria di Segezzano. Cinque anni dopo abbandon\u00f2 anche questa grotta per rifugiarsi in un luogo ancora pi\u00f9 inaccessibile sui monti della Maiella, in Abruzzo, dove visse nella maniera pi\u00f9 semplice che gli fosse possibile.\nSi era allontanato temporaneamente dal suo eremitaggio del monte Morrone nel 1244 per costituire una Congregazione ecclesiastica riconosciuta da papa Gregorio X come ramo dei benedettini, denominata \"dei frati di Pietro da Morrone\", che ebbe la sua povera culla nell'Eremo di Sant'Onofrio al Morrone, il rifugio preferito di Pietro, e che soltanto in seguito avrebbe preso il nome di Celestini.\nNell'inverno del 1273 si rec\u00f2 a piedi in Francia, a Lione, dove stavano per iniziare i lavori del Concilio di Lione II voluto da Gregorio X, per impedire che l'ordine monastico da lui stesso fondato fosse soppresso. La missione ebbe successo poich\u00e9 grande era la fama di santit\u00e0 che accompagnava il monaco eremita, tanto che il Papa gli chiese di celebrare una messa davanti a tutti i Padri Conciliari dicendogli che \u00ab [...] nessuno ne era pi\u00f9 degno\u00bb.\nI successivi vent'anni videro la radicalizzazione della sua vocazione ascetica e il suo distaccarsi sempre pi\u00f9 da tutti i contatti con il mondo esterno, fino a quando non fu convinto che stesse sul punto di lasciare la vita terrena per ritornare a Dio. Ma un fatto del tutto inaspettato stava per accadere.\nL'elezione al Soglio.\nPapa Niccol\u00f2 IV mor\u00ec il 4 aprile 1292; nello stesso mese si riun\u00ec il conclave, che in quel momento era composto da soli dodici porporati. Numerose furono le riunioni dei padri cardinali nell'Urbe, ma sempre tenute in sedi diverse: a Santa Maria sopra Minerva, a Santa Maria Maggiore e sull'Aventino presso il monastero di Santa Sabina. Nonostante ci\u00f2, il Sacro Collegio non riusciva a far convergere i voti necessari su nessun candidato.\nSopravvenne un'epidemia di peste che indusse allo scioglimento del conclave. Nel corso dell'epidemia il cardinale francese Cholet fu colpito dal morbo e mor\u00ec, per cui il Collegio cardinalizio si ridusse ad 11 componenti.\nPass\u00f2 pi\u00f9 di un anno prima che il conclave potesse nuovamente riunirsi, perch\u00e9 un profondo disaccordo si era creato circa la sede in cui convocarlo (Roma o Rieti). Finalmente si riusc\u00ec a trovare una soluzione sufficientemente condivisa, stabilendo la nuova sede nella citt\u00e0 di Perugia; era il 18 ottobre 1293.\nI porporati per\u00f2, nonostante le laboriose trattative, non riuscivano ad eleggere il nuovo Papa, soprattutto per la frattura che si era creata tra i sostenitori dei Colonna e gli altri cardinali. I mesi si susseguivano inutilmente e il permanere della sede vacante aumentava il malcontento popolare, che si manifestava attraverso disordini e proteste, anche negli stessi ambienti ecclesiastici.\nSi giunse cos\u00ec alla fine del mese di marzo del 1294, quando i cardinali dovettero registrare un evento che, probabilmente, contribu\u00ec in maniera determinante ad avviare a conclusione i lavori del Conclave. Erano in corso, in quel momento, le trattative tra Carlo II d'Angi\u00f2, Re di Napoli, e Giacomo II, Re di Aragona, per sistemare le vicende legate all'occupazione aragonese della Sicilia, avvenuta all'indomani dei cosiddetti vespri siciliani del 31 marzo 1282. Poich\u00e9 si stava per giungere alla stipula di un trattato, Carlo d'Angi\u00f2 aveva necessit\u00e0 dell'avallo pontificio, la qual cosa era impossibile, stante la situazione di stallo dei lavori del Conclave. Spinto da questa esigenza, il re di Napoli si rec\u00f2 insieme al figlio Carlo Martello a Perugia, dove era riunito il Conclave, con lo scopo di sollecitare l'elezione del nuovo Pontefice. Il suo ingresso nella sala dove era riunito il Sacro Collegio provoc\u00f2 ovviamente la riprovazione di tutti i cardinali e il re fu cacciato fuori, soprattutto per l'intervento del cardinale Benedetto Caetani. Questa vicenda, con molta probabilit\u00e0, indusse i cardinali a prendere coscienza del fatto che si rendeva necessario chiudere al pi\u00f9 presto la sede vacante.\nNel frattempo, Pietro da Morrone aveva predetto \"gravi castighi\" alla Chiesa se questa non avesse provveduto a scegliere subito il proprio pastore. La profezia fu inviata al Cardinale Decano Latino Malabranca, il quale la present\u00f2 all'attenzione degli altri cardinali, proponendo il monaco eremita come Pontefice; la sua figura ascetica, mistica e religiosissima, era nota a tutti i regnanti d'Europa e tutti parlavano di lui con molto rispetto. Il Cardinale Decano, per\u00f2, dovette adoperarsi molto per rimuovere le numerose resistenze che il Sacro Collegio aveva sulla persona di un non porporato. Alla fine, dopo ben 27 mesi dall'inizio del Conclave, emerse all'unanimit\u00e0 il nome di Pietro da Morrone; era il 5 luglio 1294.\nL'elezione unanime da parte del Sacro Collegio di un semplice monaco eremita, completamente privo di esperienza di governo e totalmente estraneo alle problematiche della Santa Sede, pu\u00f2 forse essere spiegata dal proposito di tacitare l'opinione pubblica e le monarchie pi\u00f9 potenti d'Europa, vista l'impossibilit\u00e0 di eleggere un porporato su cui tutti fossero d'accordo.\n\u00c8 possibile che i cardinali fossero pervenuti a questa soluzione pensando anche di poter gestire, ciascuno a modo suo, la totale inesperienza dell'anziano monaco eremita, guidandolo in quel mondo curiale e burocratico a cui egli era totalmente estraneo, sia per reggere meglio la Chiesa in quel difficile momento, sia per vantaggi personali.\nLa notizia dell'elezione gli fu recata da tre ecclesiastici che, nelle settimane successive, poco prima dell'agosto 1294, salirono sul monte Morrone per annunciare l'elezione a Pietro Angelerio. Uno dei messi, Iacopo Stefaneschi, futuro cardinale, narra cos\u00ec la vicenda nel suo \"Opus Metricum\": apparve \u00ab [...] un uomo vecchio, attonito ed esitante per cos\u00ec grande novit\u00e0\u00bb con indosso \u00ab [...] una rozza tonaca\u00bb. Alla notizia dell'elezione, gli occhi gli si velarono di pianto. Lo stesso Stefaneschi narra che quando i messi si inginocchiarono al suo cospetto, lo stesso Pietro da Morrone si prostr\u00f2 umilmente davanti a loro. Tra la sorpresa e lo sconcerto per l'annuncio che gli recarono, fra' Pietro si volse verso il crocifisso appeso a una parete della sua cella e preg\u00f2 a lungo. Poi, con grande apprensione e sofferenza, dichiar\u00f2 di accettare l'elezione.\nAppena diffusa la notizia dell'elezione del nuovo Pontefice, Carlo II d'Angi\u00f2 si mosse immediatamente da Napoli e fu il primo a raggiungere il religioso. In sella a un asino tenuto per le briglie dallo stesso re e scortato dal corteo reale, Pietro si rec\u00f2 nella citt\u00e0 di Aquila (oggi L'Aquila), dove aveva convocato tutto il Sacro Collegio. Qui, nella chiesa di Santa Maria di Collemaggio, fu incoronato il 29 agosto 1294 con il nome di Celestino V.\nIl pontificato.\nUno dei primi atti ufficiali fu l'emissione della cosiddetta Bolla del Perdono, bolla che elargisce l'indulgenza plenaria a tutti coloro che confessati e pentiti dei propri peccati si rechino nella Basilica di Santa Maria di Collemaggio, nella citt\u00e0 dell'Aquila, dai vespri del 28 agosto al tramonto del 29. Fu cos\u00ec istituita la Perdonanza, celebrazione religiosa che anticip\u00f2 di sei anni il primo Giubileo del 1300, ancora oggi tenuta nel capoluogo abruzzese.\nIn pratica, Celestino V istitu\u00ec a Collemaggio un prototipo del Giubileo, e forse sia lui sia Bonifacio si ispirarono alla leggenda della \"Indulgenza dei Cent'Anni\" di cui si avevano testimonianze risalenti a Innocenzo III.\nIl nuovo Pontefice si affid\u00f2, incondizionatamente, nelle mani di Carlo d'Angi\u00f2, nominandolo \"maresciallo\" del futuro Conclave. Ratific\u00f2 immediatamente il trattato tra Carlo d'Angi\u00f2 e Giacomo d'Aragona, mediante il quale fu stabilito che, alla morte di quest'ultimo, la Sicilia sarebbe ritornata agli angioini.\nDietro consiglio di Carlo d'Angi\u00f2, fiss\u00f2 la sede della Curia nel Castel Nuovo di Napoli, dove fu allestita una piccola stanza, arredata in modo molto semplice e dove egli si ritirava spesso a pregare e a meditare. Di fatto, il Papa era s\u00ec protetto da Carlo, ma anche suo ostaggio, in quanto molte delle decisioni pontificie erano direttamente influenzate dal re angioino.\nProbabilmente, nel corso delle sue frequenti meditazioni dovette pervenire, poco a poco, alla decisione di abbandonare il suo incarico. In ci\u00f2 fu sostenuto anche dal parere del cardinal Benedetto Caetani (il futuro Bonifacio VIII), esperto di diritto canonico, il quale riteneva pienamente legittima una rinuncia al pontificato.\nConcistori per la creazione di nuovi cardinali.\nPapa Celestino V durante il suo pontificato ha creato 13 cardinali nel corso di un solo concistoro.\nLa rinuncia al pontificato.\nIn effetti Pietro da Morrone dimostr\u00f2 una notevole ingenuit\u00e0 nella gestione amministrativa della Chiesa, ingenuit\u00e0 che, unitamente ad una considerevole ignoranza (nei concistori si parlava in volgare, non conoscendo egli a sufficienza la lingua latina), fece precipitare l'amministrazione in uno stato di gran confusione, giungendo persino ad assegnare il medesimo beneficio a pi\u00f9 di un richiedente.\nCirca quattro mesi dopo la sua incoronazione, nonostante i numerosi tentativi per dissuaderlo avanzati da Carlo d'Angi\u00f2, il 13 dicembre 1294 Celestino V, nel corso di un concistoro, diede lettura della rinuncia all'ufficio di romano pontefice, il cui testo originale andato perduto ci \u00e8 giunto attraverso l'analoga bolla di Bonifacio VIII.\nGli storici hanno poi dimostrato che tale formula era gi\u00e0 stata utilizzata nelle Decretali da Innocenzo III per le rinunce episcopali, mentre altri hanno ipotizzato che una bolla pontificia, contenente tutte le giustificazioni di una rinuncia all'ufficio di Romano pontefice, fosse stata compilata \"\" proprio dal cardinal Caetani, il quale, vista l'impossibilit\u00e0 di controllare il Papa come aveva auspicato, impedito in questo da Carlo d'Angi\u00f2, intravedeva in questa vicenda la possibilit\u00e0 di ascendere egli stesso al soglio pontificio con notevole anticipo sui tempi che egli aveva preventivato al momento in cui aveva aderito all'elezione di Pietro da Morrone. Di fatto l'unica fonte storicamente certa del sommario contenuto della bolla celestiniana rimane ad oggi la decretale \"Quoniam aliqui\" inserita nel \"Liber Sextus\" per volont\u00e0 del suo successore Bonifacio VIII.\nUndici giorni dopo le sue dimissioni, infatti, il Conclave, riunito a Napoli in Castel Nuovo, elesse il nuovo papa nella persona del cardinal Benedetto Caetani, laziale di Anagni. Aveva 64 anni circa e assunse il nome di Bonifacio VIII.\nCaetani, che aveva aiutato Celestino V nel suo intento di dimettersi, temendo uno scisma da parte dei cardinali filo-francesi a lui contrari mediante la rimessa in trono dell'eremita, diede disposizioni affinch\u00e9 l'anziano monaco fosse messo sotto controllo, per evitare un rapimento da parte dei suoi nemici. Celestino, venuto a conoscenza della decisione del nuovo papa grazie ad alcuni tra i suoi fedeli cardinali da lui precedentemente nominati, tent\u00f2 una fuga verso oriente fuggendo da San Germano per raggiungere la sua cella sul Morrone e poi Vieste sul Gargano, per tentare l'imbarco per la Grecia (e secondo studi \u201clocali\u201d sembra che si sia rifugiato segretamente nel castello di San Nicandro Garganico), ma il 16 maggio 1295 fu catturato presso Santa Maria di Merino da Guglielmo Stendardo II, connestabile del regno di Napoli, figlio del celebre Guglielmo Stendardo, detto \"Uomo di Sangue\". Celestino tent\u00f2 invano ancora una volta di farsi ascoltare dal Caetani chiedendo di lasciarlo partire, ma il Caetani rest\u00f2 fermo sulle sue decisioni al riguardo. Alcuni storici narrano che Celestino si sia reso conto dell'inutilit\u00e0 delle sue richieste e, mentre veniva portato via, abbia sussurrato una frase, presumibilmente rivolta al Caetani, che poteva quasi essere un presagio: \nPeraltro la mitezza d'animo e la innata bont\u00e0 di Celestino non sembrano in linea con queste espressioni.\nLa prigionia e la morte.\nRaggiunto dai soldati, questi lo rinchiusero nella rocca di Fumone, in Campagna e Marittima (attualmente nella Provincia di Frosinone), castello nei territori dei Caetani e di diretta propriet\u00e0 del nuovo Papa; qui il vecchio Pietro mor\u00ec il 19 maggio 1296, fortemente debilitato dalla deportazione e dalla successiva prigionia: la versione ufficiale sostiene che l'anziano uomo (aveva 87 anni) sia morto dopo aver celebrato, stanchissimo, l'ultima messa. Fu inizialmente sepolto nei pressi di Ferentino, prima nella chiesa di Sant'Agata e successivamente nella chiesa di Sant'Antonio sita nell'abbazia celestina che dipendeva dalla casa madre di Santo Spirito del Morrone.\nA proposito della morte si sparsero subito voci e accuse. Sebbene la teoria secondo la quale Bonifacio ne avrebbe ordinato l'assassinio fosse priva di fondamento, di fatto il successore ne ordin\u00f2 la segregazione che, in qualche modo, lo port\u00f2 a morte. Il cranio di Celestino presenta un \"foro\", che due perizie sulla salma datate 1313 e 1888 interpretarono come corrispondente a quello producibile da un chiodo di dieci centimetri, ma, secondo alcuni, potrebbe essere piuttosto la conseguenza di un ascesso di sangue; l'ultima perizia del 2013 sostiene invece che il foro fu inferto al cranio molti anni dopo la sua morte.\nBonifacio port\u00f2 il lutto per la morte del predecessore, caso unico tra i papi, celebr\u00f2 una messa pubblica in suffragio per la sua anima e diede inizio, poco dopo, al processo di canonizzazione.\nCanonizzazione e culto.\nIl 5 maggio 1313, fu canonizzato da papa Clemente V, a seguito di sollecitazione da parte del re di Francia Filippo il Bello e di forte acclamazione di popolo, accelerando moltissimo l'iter avviato da Bonifacio. Tuttavia Clemente V non lo canonizz\u00f2 quale martire, come avrebbe voluto Filippo il Bello, ma come confessore.\nNel febbraio 1317, le spoglie furono traslate dalla chiesa di Sant\u2019Antonio Abate presso Ferentino a L'Aquila, nella basilica di Santa Maria di Collemaggio, dove era stato incoronato papa. Sulla data e sulle modalit\u00e0 di traslazione delle spoglie vi sono tuttavia altre versioni.\nIl 18 aprile 1988 la salma di Celestino V fu trafugata. Due giorni dopo, venne ritrovata nel cimitero di Cornelle e Roccapassa, frazioni del comune di Amatrice. Non sono mai stati scoperti i mandanti o gli esecutori.\nA seguito del terremoto dell'Aquila del 2009, il crollo della volta della basilica ha provocato il seppellimento della teca con le spoglie, recuperate poi dai Vigili del Fuoco, dalla Protezione Civile e con la collaborazione della Guardia di Finanza.\nCelestino V \u00e8 venerato con il nome di san Pietro Celestino. La sua memoria \u00e8 ricordata nel Martirologio romano il 19 maggio: \nLa ricognizione canonica del 2013.\nA seguito della \"peregrinatio\" delle spoglie di Celestino V per le diocesi di Abruzzo e Molise, avvenuta dopo il terremoto del 6 aprile 2009, la maschera di cera che ricopriva il volto del Santo mostrava evidenti segni di scioglimento.\nPer fronteggiare questo problema, l'Arcidiocesi di L'Aquila ha effettuato nel 2013 una ricognizione canonica dei resti mortali di Celestino, in particolare della scatola cranica, al fine di poter ricostruire, grazie all'aiuto di strumentazione scientifica, le vere fattezze del suo volto. La maschera in cera, irrimediabilmente deteriorata, \u00e8 stata pertanto sostituita da una nuova in argento. Anche i paramenti settecenteschi del Santo sono stati sostituiti con altri di produzione moderna, e che richiamano stilisticamente le fattezze dei \"signa pontificalia\" medioevali. Questa ricognizione \u00e8 stata inoltre l'occasione per porre sul corpo di san Pietro Celestino il pallio che papa Benedetto XVI aveva indossato il giorno dell'inizio del suo ministero petrino e che egli stesso aveva donato al suo predecessore in occasione della sua visita a L'Aquila il 28 aprile 2009, pochi giorni dopo il sisma. Il caso ha voluto che Benedetto XVI sia stato il primo papa dopo Celestino V e Gregorio XII nel 1415, a rinunciare al pontificato il 28 febbraio 2013 (598 anni pi\u00f9 tardi).\nIl corpo di Celestino V \u00e8 stato restituito alla sua Basilica di Santa Maria di Collemaggio in L'Aquila il 5 maggio 2013, in occasione del settecentesimo anniversario della sua canonizzazione, avvenuta il 5 maggio 1313 da parte di papa Clemente V.\nDall'agosto 2013, essendo tale edificio chiuso per i lavori di ricostruzione e restauro, le spoglie del Santo sono state prima custodite nella basilica di San Giuseppe Artigiano e poi presso l'adiacente oratorio di San Giuseppe dei Minimi, nel centro storico della citt\u00e0. Hanno fatto il loro ritorno a Collemaggio il 20 dicembre 2017 a seguito della riapertura al culto dell'edificio.\nCelestino V nella storiografia.\nControversi sono i pareri sulle dimissioni di Celestino V; ancora oggi infatti, gli storici sono in disaccordo sul valore da dare al gesto del pontefice.\nStando a un'interpretazione molto diffusa, ma contestata da una parte di critici moderni e contemporanei, Dante Alighieri \u00e8 quello che si espresse nella maniera pi\u00f9 critica nei suoi confronti. Egli avrebbe infatti contestato a Celestino V di aver provocato, abbandonando il pontificato, l'ascesa al soglio di Bonifacio VIII, del quale egli, in quanto guelfo bianco, disapprovava profondamente le ingerenze in campo politico. Secondo questa ipotesi sarebbe Celestino V il personaggio nel III Canto dell'\"Inferno\" in cui il poeta dice:\nOccorre per\u00f2 precisare che Dante applica il concetto di vilt\u00e0 a personaggi tanto diversi da Celestino (basta citare Esa\u00f9 e Ponzio Pilato) per cui i versi sono intesi in vari modi e potrebbero alludere ad esempio all'imperatore Diocleziano. \nFrancesco Petrarca invece diede di questo gesto un'interpretazione diametralmente opposta, ritenendo che si dovesse considerare \u00ab [...] il suo operato come quello di uno spirito altissimo e libero, che non conosceva imposizioni, di uno spirito veramente divino\u00bb.\nCelestino V nella letteratura.\nLa figura di Celestino V \u00e8 stata trattata da:\nIl titolo di un famoso romanzo new Age degli anni novanta che sembra alludere a questo personaggio, \"La profezia di Celestino\", \u00e8 frutto in realt\u00e0 di un errore di traduzione dall'inglese \"The Celestine Prophecy\" (letteralmente \"La Profezia Celestiale\").\nEdifici di culto fondati da Celestino V.\nGran parte di tali chiese sono eremi abruzzesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "56898", "revid": "228587", "url": "https://it.wikipedia.org/wiki?curid=56898", "title": "Codici aeroportuali IATA - M", "text": ""}
{"id": "56899", "revid": "610351", "url": "https://it.wikipedia.org/wiki?curid=56899", "title": "Codici aeroportuali IATA - N", "text": ""}
{"id": "56900", "revid": "827882", "url": "https://it.wikipedia.org/wiki?curid=56900", "title": "Codici aeroportuali IATA - O", "text": ""}
{"id": "56901", "revid": "1610933", "url": "https://it.wikipedia.org/wiki?curid=56901", "title": "Codici aeroportuali IATA - P", "text": ""}
{"id": "56902", "revid": "114707128", "url": "https://it.wikipedia.org/wiki?curid=56902", "title": "Codici aeroportuali IATA - Q", "text": ""}
{"id": "56903", "revid": "709565", "url": "https://it.wikipedia.org/wiki?curid=56903", "title": "Codici aeroportuali IATA - R", "text": ""}
{"id": "56904", "revid": "466539", "url": "https://it.wikipedia.org/wiki?curid=56904", "title": "Codici aeroportuali IATA - S", "text": ""}
{"id": "56905", "revid": "1610933", "url": "https://it.wikipedia.org/wiki?curid=56905", "title": "Codici aeroportuali IATA - T", "text": ""}
{"id": "56906", "revid": "106908", "url": "https://it.wikipedia.org/wiki?curid=56906", "title": "Codici aeroportuali IATA - U", "text": ""}
{"id": "56907", "revid": "834552", "url": "https://it.wikipedia.org/wiki?curid=56907", "title": "Codici aeroportuali IATA - V", "text": ""}
{"id": "56908", "revid": "61051", "url": "https://it.wikipedia.org/wiki?curid=56908", "title": "Codici aeroportuali IATA - W", "text": ""}
{"id": "56909", "revid": "61051", "url": "https://it.wikipedia.org/wiki?curid=56909", "title": "Codici aeroportuali IATA - X", "text": ""}
{"id": "56910", "revid": "106908", "url": "https://it.wikipedia.org/wiki?curid=56910", "title": "Codici aeroportuali IATA - Y", "text": ""}
{"id": "56911", "revid": "599013", "url": "https://it.wikipedia.org/wiki?curid=56911", "title": "Codici aeroportuali IATA - Z", "text": ""}
{"id": "56912", "revid": "110157", "url": "https://it.wikipedia.org/wiki?curid=56912", "title": "Erkrath", "text": "Erkrath \u00e8 una citt\u00e0 tedesca di 46.790 abitanti della Renania Settentrionale-Vestfalia.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Mettmann (targa ME).\nErkrath si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nStoria.\nErkrath \u00e8 una citt\u00e0 molto giovane, avendo ricevuto lo status di citt\u00e0 il 15 marzo 1966. Nel 1975, a seguito di una ristrutturazione delle comunit\u00e0 circostanti, vi \u00e8 stata incorporata la municipalit\u00e0 di Hochdahl, mentre Unterbach, in precedenza sobborgo di Erkrath, si \u00e8 trasformato in un sobborgo di D\u00fcsseldorf. Erkrath oggi \u00e8 composta da tre nuclei principali: Erkrath, Hochdahl e Unterfeldhaus.\nIl primo accenno storico a Erkrath risale al 1148, dove in due documenti si parla di \"Bernhard von Everkrothe\" e di \"Siebert von Everkrothe\". In un altro documento del 1237 si accenna ad un cavaliere chiamato \"Daniel de Erkerode\". Fu probabilmente sede ancestrale del casato di Baviera.\nAmministrazione.\nGemellaggi.\nErkrath intrattiene \"rapporti di amicizia\" (\"St\u00e4dtefreundschaft\") con:\nErkrath intrattiene un rapporto di patronato (\"Patenschaft\") con:\nFonte:"}
{"id": "56914", "revid": "1543377", "url": "https://it.wikipedia.org/wiki?curid=56914", "title": "Upsilon Andromedae", "text": "Upsilon Andromedae (\u03c5 And / \u03c5 Andromedae), o Titawin, \u00e8 un sistema stellare binario che dista circa 44 anni luce dalla Terra. Ha circa 3 miliardi di anni, due terzi dell'et\u00e0 del nostro Sole.\nVista dalla Terra, Upsilon Andromedae \u00e8 visibile nella costellazione di Andromeda, 10 gradi a est della Galassia di Andromeda.\nIl sistema \u00e8 composto da una nana bianco-gialla simile al nostro Sole (Upsilon Andromedae A) e da una debole nana rossa (Upsilon Andromedae B). Le due stelle sono separate da una distanza di circa 750 UA.\nUpsilon Andromedae A \u00e8 stata la prima stella nella sequenza principale intorno a cui sono stati scoperti pi\u00f9 di un pianeta extrasolare. Finora nel sistema planetario sono stati scoperti tre pianeti; si pensa che tutti e tre siano giganti gassosi.\nDistanza e visibilit\u00e0.\nUpsilon Andromedae si trova abbastanza vicina alla Terra: la parallasse della stella \u00e8 stata misurata dal satellite Hipparcos in 74,25 milliarcosecondi, che corrisponde a una distanza di 13,5 parsec.\nUpsilon Andromedae A ha una magnitudine apparente di +4,09, \u00e8 visibile ad occhio nudo in condizioni di discreta visibilit\u00e0.\nLa debole Upsilon Andromedae B \u00e8 visibile solo con l'ausilio di un telescopio.\nComponenti del sistema.\nIl Washington Double Star Catalog elenca due componenti ottiche, comunque queste ultime non condividono il moto proprio del sistema e quindi appaiono vicine a Upsilon Andromedae solo per ragioni di prospettiva.\nSistema planetario.\nIl pianeta pi\u00f9 interno (b) \u00e8 stato scoperto nel 1996 e annunciato a gennaio 1997 da Geoffrey Marcy e R. Paul Butler, entrambi astronomi alla San Francisco State University (SFSU).\nA causa della sua vicinanza alla stella, provocava grosse oscillazioni ed \u00e8 stato relativamente facile da scoprire. Tuttavia, ulteriori oscillazioni rimanevano inspiegate, e si ipotizzava un probabile secondo pianeta in orbita. Alla fine, sia gli astronomi della SFSU che quelli del Harvard-Smithsonian Center for Astrophysics conclusero indipendentemente che un modello a 3 pianeti si adattava meglio alle osservazioni. Queste conclusioni sono state annunciate il 15 aprile 1999.\nIl 22 novembre del 2010 \u00e8 stato scoperto un quarto pianeta, Upsilon Andromedae e, che per massa e distanza dalla stella madre pare essere un gemello di Giove. La sua massa \u00e8 infatti 1,06 volte quella del gigante del sistema solare e la sua distanza \u00e8 quasi la stessa che separa Giove dal Sole, 5.2456 U.A., con un periodo orbitale, su un'orbita quasi circolare, di 3848.86 giorni (10,54 anni)\nLa stella pare non possedere un disco circumstellare paragonabile alla fascia di Kuiper del sistema solare; questo potrebbe dipendere dalle perturbazioni gravitazionali della lontana compagna di Upsilon Andromedae A, che potrebbe aver rimosso il materiale nella parte pi\u00f9 esterna del sistema planetario.\nNon \u00e8 esclusa l'esistenza di ulteriori pianeti troppo piccoli per essere rilevati.\nProspetto.\nDi seguito un prospetto dei pianeti di Upsilon Andromedae, in ordine di distanza dalla stella. A tre dei quattro pianeti cos\u00ec come alla stella stessa, sono stati assegnati, nel dicembre del 2015, nomi propri scelti dopo un concorso pubblico."}
{"id": "56918", "revid": "122944036", "url": "https://it.wikipedia.org/wiki?curid=56918", "title": "Codice aeroportuale ICAO", "text": "Il codice aeroportuale ICAO \u00e8 un codice di quattro lettere, o pi\u00f9 raramente due lettere e due cifre, utilizzato per designare ogni aeroporto del mondo. In realt\u00e0 il codice ICAO non serve solo a indicare gli aeroporti, ma anche le autorit\u00e0 addette al traffico aereo, i centri di controllo e di comunicazioni, le stazioni radio, i radiofari, le stazioni meteorologiche, ecc. Per questo l'esatto nome \u00e8 \"codice designatore di localit\u00e0\" e non \"codice aeroportuale\". Parlando di \"codice aeroportuale ICAO\" intendiamo quindi solo quelli che designano un aeroporto e questo \u00e8 l'uso pi\u00f9 diffuso dei codici ICAO, anche se la definizione non \u00e8 tecnicamente corretta.\nQuesti codici sono stati definiti dall'Organizzazione Internazionale dell'Aviazione Civile (ICAO). I codici ICAO sono usati dal controllo del traffico aereo e in operazioni come la pianificazione dei voli. Non sono come i codici IATA, pi\u00f9 noti al pubblico generale, che sono usati dalle linee aeree per orari, prenotazioni e gestione dei bagagli. Contrariamente ai codici IATA, i codici ICAO hanno una struttura regionale, ovvero la prima lettera \u00e8 allocata per area geografica, la seconda individua una nazione del continente, le ultime due identificano ogni localit\u00e0. In Italia la terza a volte pu\u00f2 indicare la Flight Information Region (FIR) dove, inoltre, quella di Brindisi \u00e8 divisa in tre sottoaree: Brindisi (B), Catania (C) e Elmas (E).\nTutti i codici designatori di localit\u00e0 del mondo sono contenuti nel Doc 7910, pubblicato dall'ICAO.\nPrefissi nazionali.\nI prefissi nazionali sono composti da due lettere, la prima indica una zona abbastanza vasta, per esempio si utilizza L per l'Europa meridionale ed E per l'Europa settentrionale. La seconda lettera \u00e8 in genere l'iniziale dello stato, per cui ad esempio l'Italia usa LI.\nAlcuni esempi.\nAltri codici sono meno logici, tra i quali pochi dei codici britannici, ad esempio:\nEGLL - Aeroporto di Londra-Heathrow, EGKK - Aeroporto di Londra-Gatwick\nNegli Stati Uniti d'America e in Canada, gran parte degli aeroporti cui \u00e8 stato assegnato un codice di tre lettere dalle rispettive agenzie di regolamentazione, usano lo stesso codice preceduto da una \"K\" o una \"C\" come loro codice ICAO; ad esempio, YYC (Aeroporto Internazionale di Calgary, Calgary (Alberta)) \u00e8 CYYC, IAD (Aeroporto Internazionale di Washington-Dulles, Chantilly (Virginia)) \u00e8 KIAD. Questi codici non devono essere confusi con i codici radio, anche se entrambe le nazioni usano codici di quattro lettere che cominciano con K e C.\nA, B, C, D"}
{"id": "56926", "revid": "4", "url": "https://it.wikipedia.org/wiki?curid=56926", "title": "Divisibile", "text": ""}
{"id": "56927", "revid": "287204", "url": "https://it.wikipedia.org/wiki?curid=56927", "title": "Karel Capek", "text": ""}
{"id": "56928", "revid": "2128848", "url": "https://it.wikipedia.org/wiki?curid=56928", "title": "Sistema di equazioni lineari", "text": "In matematica, e in particolare in algebra lineare, un sistema di equazioni lineari, anche detto sistema lineare, \u00e8 un sistema composto da pi\u00f9 equazioni lineari che devono essere verificate tutte contemporaneamente. Una soluzione del sistema \u00e8 un vettore i cui elementi sono le soluzioni delle equazioni che compongono il sistema, ovvero tali che se sostituiti alle incognite rendono le equazioni delle identit\u00e0.\nDefinizione.\nUn sistema di equazioni lineari \u00e8 un insieme di formula_1 equazioni lineari in formula_2 incognite, che pu\u00f2 essere scritto nel modo seguente:\nIl numero formula_2 delle incognite \u00e8 detto anche ordine del sistema.\nSe i termini noti formula_5 sono tutti nulli il sistema \u00e8 detto \"omogeneo\".\nUna formula_2-upla formula_7 di elementi nel campo \u00e8 una \"soluzione\" del sistema se soddisfa tutte le formula_1 equazioni.\nDue sistemi si dicono \"equivalenti\" se hanno lo stesso insieme di soluzioni. In particolare, due sistemi lineari sono equivalenti se ogni equazione di uno \u00e8 combinazione lineare delle equazioni dell'altro.\nForma matriciale.\nIn notazione indiciale il sistema si scrive:\nDefinendo i vettori dei coefficienti:\ne il vettore degli formula_1 termini noti:\nil sistema \u00e8 equivalente alla combinazione lineare:\nDefinendo formula_14 il vettore delle formula_2 incognite:\nciascuna equazione \u00e8 equivalente ad un prodotto scalare standard:\nSe il sistema \u00e8 omogeneo il vettore delle incognite \u00e8 quindi ortogonale ai vettori dei coefficienti.\nUsando le matrici ed il prodotto scalare fra matrici (prodotto riga per colonna) si possono separare i coefficienti, le incognite ed i termini noti del sistema, scrivendolo nel modo seguente:\nOra seformula_21 \u00e8 la matrice formula_22 dei coefficienti:\ndi cui in effetti formula_24 sono le colonne, con le definizioni del vettore delle incognite e di quello dei termini noti il sistema si scrive finalmente in forma matriciale:\nMatrice completa.\nIl sistema pu\u00f2 essere descritto usando la matrice completa:\ndetta matrice associata al sistema. Essa \u00e8 ottenuta dalla giustapposizione della matrice dei coefficienti e del vettore dei termini noti.\nLe matrici formula_27 e formula_28 sono dette rispettivamente matrice \"incompleta\" (o matrice dei coefficienti) e \"completa\" (o \"orlata\"). I numeri formula_29 sono le incognite, i numeri formula_30 sono i coefficienti ed i numeri formula_5 i termini noti. Coefficienti e termini noti sono elementi di un campo, ad esempio quello formato dai numeri reali o complessi.\nCaratteristiche.\nIl grado di un sistema di equazioni polinomiali \u00e8 definito come il prodotto dei gradi delle equazioni che lo compongono. Quindi un sistema lineare \u00e8 un sistema polinomiale di primo grado.\nIn generale, un sistema lineare pu\u00f2 essere:\nSe il campo formula_32 di appartenenza di coefficienti e termini noti di un sistema di ordine formula_2 \u00e8 infinito, ci sono tre possibilit\u00e0: esiste una sola soluzione, non ci sono soluzioni oppure ce ne sono infinite. Il teorema che asserisce questo fatto e che permette di stabilire se e quante soluzioni esistono senza risolvere il sistema \u00e8 il teorema di Rouch\u00e9-Capelli. Nel caso in cui esistano soluzioni, queste formano un sottospazio affine di formula_34.\nIl sistema omogeneo associato.\nSi consideri l'operazione lineare:\nIl nucleo di formula_36 \u00e8 lo spazio delle soluzioni del sistema omogeneo associato, mentre l'immagine \u00e8 lo spazio generato dalle colonne formula_37. Per il teorema del rango segue che la dimensione dello spazio delle soluzioni pi\u00f9 il rango per colonne di formula_21 \u00e8 pari ad formula_2.\nEssendo il vettore delle incognite ortogonale ai vettori riga della matrice dei coefficienti, lo spazio delle soluzioni \u00e8 il complemento ortogonale del sottospazio generato dalle righe di formula_21. La somma delle rispettive dimensioni deve pertanto essere pari ad formula_2.\nDalle due affermazioni precedenti si conclude che il rango formula_42 per righe \u00e8 pari al rango per colonne, e che lo spazio delle soluzioni ha dimensione formula_43. Lo spazio delle soluzioni \u00e8 dunque un sottospazio vettoriale di dimensione formula_44.\nLo spazio delle soluzioni.\nIl sistema ammette soluzione se e solo se il vettore formula_45 \u00e8 l'immagine del vettore formula_46 ottenuta mediante l'applicazione lineare formula_47 definita nel seguente modo:\nL'immagine di formula_49 \u00e8 generata dai vettori dati dalle colonne di formula_50, e quindi formula_45 \u00e8 nell'immagine se e solo se lo span delle colonne di formula_21 contiene formula_45, cio\u00e8 se e solo se lo spazio generato dalle colonne di formula_50 \u00e8 uguale allo spazio generato dalle colonne di formula_55. In modo equivalente il sistema ammette soluzione se e solo se le due matrici abbiano lo stesso rango, come stabilisce il teorema di Rouch\u00e9-Capelli.\nSe esiste una soluzione formula_56, ogni altra soluzione si scrive come formula_57, dove formula_58 \u00e8 una soluzione del sistema lineare omogeneo associato:\nInfatti:\nLo spazio delle soluzioni, ottenuto traslando il nucleo con il vettore formula_61, \u00e8 quindi il sottospazio affine dato da:\nLa dimensione dello spazio delle soluzioni del sistema completo \u00e8 uguale alla dimensione dello spazio delle soluzioni del sistema omogeneo associato. Per il teorema di Rouch\u00e9-Capelli tale soluzione \u00e8 unica se e solo se il rango della matrice formula_21 \u00e8 formula_2. Altrimenti se il campo formula_32 \u00e8 infinito esistono infinite soluzioni, e queste formano un sottospazio vettoriale di formula_66, avente come dimensione la nullit\u00e0 formula_67 della matrice.\nStrumenti per la risoluzione.\nDato un sistema lineare nella forma\ndove formula_69 \u00e8 il vettore colonna delle incognite, formula_70 \u00e8 il vettore colonna dei termini noti e formula_50 \u00e8 la matrice dei coefficienti ed \u00e8 quadrata e invertibile, la soluzione \u00e8 unica ed \u00e8 pari al prodotto:\ndove formula_73 \u00e8 l'inversa di formula_50. Il calcolo della matrice inversa \u00e8 spesso complicato e oneroso dal punto di vista computazionale, ragion per cui un sistema lineare normalmente non viene risolto calcolando direttamente la matrice inversa.\nDi grande importanza teorica per i sistemi lineari, ma non utilizzata in pratica per motivi simili, \u00e8 la regola di Cramer.\nDi uso generale per sistemi con migliaia di equazioni \u00e8 invece il metodo di eliminazione di Gauss, che si basa sul metodo di riduzione.\nIl metodo di riduzione.\nIl metodo di riduzione \u00e8 specifico per i sistemi lineari. Il procedimento consiste nel sostituire una delle equazioni del sistema con una opportuna combinazione lineare di due equazioni del sistema stesso, ottenendo un sistema equivalente a quello dato. Pi\u00f9 precisamente, se due righe sono espresse come prodotto tra opportune sottomatrici dei coefficienti e il vettore x delle soluzioni, ovvero \nallora \u00e8 possibile sostituire una delle due con l'equazione \ndove formula_77 e formula_78 sono due numeri scalari qualsiasi, entrambi diversi da zero."}
{"id": "56929", "revid": "367445", "url": "https://it.wikipedia.org/wiki?curid=56929", "title": "Conte Dracula", "text": "Il conte Dracula \u00e8 l'antagonista principale dell'omonimo romanzo scritto dall'irlandese Bram Stoker nel 1897, trasformato in opera teatrale di grande successo nel 1925 da Hamilton Deane e John L. Balderston. Egli \u00e8 il vampiro per antonomasia, il \"non morto\", che ha la necessit\u00e0 di nutrirsi del sangue degli esseri viventi. Egli \u00e8 pertanto dotato di affilatissimi denti canini utili a mordere il collo delle sue vittime per succhiare il loro sangue.\nDracula nel romanzo di Stoker.\nIl conte Dracula compare per la prima volta nel romanzo di Bram Stoker (1897), all'inizio del quale accoglie il giovane avvocato Jonathan Harker nel suo castello, per compilare i documenti necessari all'acquisto di alcune propriet\u00e0 sparse in varie zone di Londra, e dimostrandosi nei suoi confronti affabile, cordiale ed educato. Col passare dei giorni, Dracula tiene Harker in uno stato di prigionia nel suo castello, e l'avvocato, in un crescendo allucinato di orrori e agghiaccianti rivelazioni, scoprir\u00e0 la sua spaventosa identit\u00e0, dopo aver rischiato di venire ucciso dalla moglie del vampiro (che quest'ultimo terr\u00e0 a freno spiegando di avere ancora bisogno di Harker per i suoi affari, e promettendo di lasciarglielo a lavoro concluso).\nNel frattempo, con l'aiuto dei suoi fedeli servitori zingari, il conte prepara il suo trasferimento a Londra, con l'intento di invadere l'Inghilterra e trasformarne gli abitanti in \"non morti\" al suo servizio. Lasciato Harker nel suo castello in balia della moglie, Dracula si imbarca a Varna sulla nave \"Demeter\", diretta a Whitby, e nel corso del viaggio uccide tutti i membri dell'equipaggio meno il capitano che, protetto da un crocifisso, continuer\u00e0 a guidare la nave morendo di stenti durante il viaggio. Giunto finalmente a Londra, il mostro comincia a manovrare Renfield, paziente del dottor John Seward, rinchiuso nel manicomio di Carfax, inviandogli piccoli animali (insetti, ragni ecc.) con i quali nutrirsi e promettendogli l'immortalit\u00e0 (ma che in seguito uccider\u00e0, a causa di un suo tradimento) e nel contempo prende di mira Lucy Westenra, sposa di Arthur Holmwood, nobile amico del dottor Seward, recandosi da lei ogni notte e nutrendosi del suo sangue. In seguito alle gravi condizioni della ragazza, il dottor Seward \u00e8 costretto a chiamare il suo insegnante, il dottor Abraham Van Helsing, ma nemmeno l'intervento del dottore riuscir\u00e0 a salvare la vita di Lucy, che morir\u00e0 per poi risorgere come vampira e venire definitivamente uccisa da Arthur Holmwood.\nScomparsa Lucy, Dracula si concentrer\u00e0 questa volta su Mina Harker, moglie di Jonathan, che tenter\u00e0 di trasformare in una vampira, come aveva fatto con Lucy, ma questa volta verr\u00e0 apertamente ostacolato da Van Helsing, Harker, Holmwood, il dottor Seward e il loro amico Quincey P. Morris, che hanno scoperto il suo segreto e si sono organizzati per combatterlo. Sconfitto e privato di tutti i suoi nascondigli londinesi (che Van Helsing ha provveduto a \"sterilizzare\" con acqua santa e ostie consacrate), Dracula \u00e8 costretto a fuggire e a far ritorno in Transilvania, ma verr\u00e0 braccato da Van Helsing e i suoi compagni, decisi ad eliminarlo una volta per sempre. Impossibilitato a rifugiarsi nel suo castello (che Van Helsing ha sterilizzato), Dracula ingaggia una furiosa lotta con Van Helsing e i suoi amici, spalleggiato dai suoi zingari servitori e dai lupi, che lui pu\u00f2 comandare mentalmente, ma verr\u00e0 sconfitto e ucciso da Jonathan Harker e da Quincey Morris. Prima di morire, tuttavia riuscir\u00e0 a stendere le labbra in un sorriso di sollievo, poich\u00e9 finalmente libero dalla condizione di morto vivente, e quindi di riposare in pace.\nIl personaggio, tuttavia comparir\u00e0 pi\u00f9 volte in storie o romanzi, scritti da un gran numero di autori di tutto il mondo, storie che possono essere considerate sequel o spin-off del romanzo di Stoker (non ufficiali), appendici o anche storie alternative.\nModelli storici per il personaggio.\nL'ispirazione storica di Bram Stoker per il personaggio \u00e8 considerata la famigerata figura del sovrano della Valacchia Vlad Tepes III Dracula (1431-1476), noto come \"L'impalatore\". Il personaggio di Stoker tuttavia ha poco in comune con il personaggio storico, considerato un eroe patriottico e un difensore della fede dei rumeni a causa della sua strenua lotta contro i Turchi. Il Dracula di Stoker \u00e8 chiaramente un discendente della tradizione gotica nella letteratura inglese ed europea in generale.\nNel capitolo 18 del libro, per bocca di Van Helsing viene confermato come in vita sia stato effettivamente Vlad III: \"Sembra dunque che era quel voivoda Dracula che acquista sua gloria contro i turchi, di l\u00e0 di grande fiume sulla propria frontiera di Turcolandia\".\nLe origini di Dracula.\nMentre in numerosi romanzi e film legati al personaggio, le origini di Dracula vengono descritte con chiarezza (come nel celebre film di Coppola, dove viene detto che divenne vampiro dopo aver rinnegato Dio a causa della morte dell'amata moglie), nel romanzo di Stoker tutto ci\u00f2 rimane avvolto nel mistero. Per bocca di Van Helsing, Stoker lascia intendere al lettore che in vita Dracula fosse stato effettivamente Vlad III di Valacchia, ma i cenni alla sua trasformazione in un vampiro sono estremamente vaghi. Secondo quanto accennato, pare che in passato Dracula, come altri suoi consanguinei, avesse frequentato la scuola di arti oscure di Scolomanzia, tra i monti sopra il lago di Sibiu. Scuola gestita dal Diavolo in persona; quest'ultimo pretendeva che uno studente su dieci fosse destinato ad appartenergli. Dalle parole di Van Helsing, si pu\u00f2 intuire facilmente che Dracula fosse proprio il decimo di uno dei tanti gruppi di studenti che hanno frequentato questa malefica scuola: \"Hanno imparato segreti di diavolo in Scolomanzia, tra i monti sopra lago di Hermannstadt, dove il diavolo pretende che ogni dieci savi uno \u00e8 suo.\"\nPersonalit\u00e0.\nNel romanzo Dracula \u00e8 noto per essere stato, in vita, un uomo nobile e ammirevole ma, dopo la trasformazione in vampiro, diviene un predatore crudele, vizioso e senza alcuna forma di piet\u00e0. Egli si presenta come una persona soave, raffinata e sofisticata, immancabilmente gentile con la gente con cui interagisce, anche se tale cortesia \u00e8 una copertura per nascondere i propri interessi personali. \u00c8 anche molto orgoglioso ed altezzoso, considerando esseri inferiori tutti coloro che lo circondano, e considerando inutili i tentativi dei protagonisti di contrastarlo, e reagisce con atteggiamenti strafottenti quando viene sfidato. Si dimostra anche assai sadico nel deridere le sue vittime e giocare psicologicamente con loro (come nell'occasione in cui lascia libero Jonathan di lasciare il castello, facendogli intendere che sarebbe attaccato dai lupi qualora mettesse un piede fuori dalla sua dimora, o palesando la sua intenzione di darlo in pasto alle sue mogli dopo la sua partenza per l'Inghilterra). Tuttavia, egli \u00e8 anche molto cauto e diventa sempre pi\u00f9 diffidente nei confronti dei protagonisti, nel constatare i loro progressi nella lotta contro di lui. Non \u00e8 inoltre propenso al perdono verso i tradimenti e le disubbidienze da parte dei suoi sottoposti, ma \u00e8 capace di mostrarsi generoso nei loro confronti.\nEgli \u00e8 noto per essere immensamente intelligente, avendo alle spalle secoli di esperienza e un'immensa cultura e sapienza. \u00c8 capace di adattarsi rapidamente alle nuove culture e situazioni, e dimostra un'astuzia senza pari, soprattutto durante le sue schermaglie con i suoi nemici. \u00c8 molto abile nel coprire le sue tracce e creare false piste, cos\u00ec come nel fuorviare di proposito i suoi nemici per sfuggirgli, ed \u00e8 in grado di imparare facilmente dai propri errori. Tuttavia, la sua condizione di immortale ha in qualche modo stordito il suo sviluppo mentale, al punto che Van Helsing definisce la sua intelligenza come \"infantile\". Infatti egli deve come prima cosa contare su un aiuto esterno, prima di capire che pu\u00f2 agire meglio da solo, e ha bisogno di vivere una situazione di persona prima di poter imparare appieno.\nLe sue tre mogli.\nNel romanzo compaiono le tre mogli del conte: si tratta di tre bellissime vampire, due brune e una bionda, che tentano di aggredire Jonathan Harker mentre si sta riposando in una stanza del castello, dopo essersi incautamente allontanato dai suoi alloggi. \u00c8 la vampira bionda a farsi avanti per prima, ma prima di riuscire nel suo intento, essa viene fermata dal conte, che la scaglia con inaudita violenza contro un muro. Agli aspri rimproveri del conte, che ordina alle mogli di non toccare l'avvocato, la donna bionda gli rinfaccia di non aver mai amato n\u00e9 lei n\u00e9 le sue compagne, ma Dracula la contraddice, dicendo che lui le ama, e loro ne hanno avuto la prova in passato, e aggiungendo con pi\u00f9 gentilezza che una volta che avr\u00e0 concluso i suoi affari con Harker, loro potranno ucciderlo e nutrirsi del suo sangue. Alla richiesta delle mogli di avere qualcosa con cui nutrirsi per quella notte, il conte, sotto lo sguardo inorridito di Harker, consegna loro un bambino catturato al villaggio. Al termine del racconto le tre vampire verranno uccise e decapitate dal dottor Van Helsing. Nel romanzo queste tre donne non hanno un nome, ma nel recente film \"Van Helsing\" (di Stephen Sommers) esse vengono chiamate \"Marishka\", \"Aleera\", e \"Verona\". Nella serie \"I diari della famiglia Dracula\" (scritta da Jeanne Kalogridis) invece, il ruolo delle mogli di Dracula viene ricoperto da Zsuzsanna Tsepesh, nipote di Dracula, e da Dunya, sua serva, mentre la bionda viene identificata come la contessa Elizabeth B\u00e0thory, sebbene non gli sia moglie. \nAlleati e nemici.\nIl fedele Renfield \u00e8 totalmente alle dipendenze del Conte; il professor Abraham Van Helsing e Jonathan Harker sono due dei suoi acerrimi nemici.\nOpere derivate.\nIl personaggio di Dracula \u00e8 spesso comparso in numerose storie e romanzi come protagonista, antagonista o personaggio secondario.\n\"Undead - Gli immortali\".\nIn questo romanzo (scritto dal pronipote di Bram Stoker Dacre Stoker e dallo studioso Ian Holt e approvato, nonostante le numerose differenze, come seguito ufficiale del romanzo di Stoker) la figura di Dracula viene vista sotto una nuova luce; viene descritto non pi\u00f9 come un mostro malvagio e assetato di sangue, ma come un essere dotato di un cuore e di sentimenti umani, un vero e proprio crociato che pur non essendo completamente votato al bene (giunger\u00e0 difatti ad uccidere lo stesso Bram Stoker colpevole, nella storia, di averlo screditato con il suo romanzo), si batte comunque per una nobile causa; inoltre a differenza del primo romanzo, dove la vera identit\u00e0 del vampiro non era chiarita, in questo romanzo Dracula viene definitivamente riconosciuto come il personaggio a cui Bram Stoker si ispir\u00f2 per crearlo: Vlad III di Valacchia. Nel romanzo Dracula si prefigge il compito di uccidere la diabolica contessa Elizabeth B\u00e0thory, che lui stesso ha trasformato in una vampira, ma che \u00e8 divenuta troppo malvagia anche per gli standard di un vampiro; nell'anno in cui si svolgono gli eventi del primo romanzo, Dracula \u00e8 arrivato in Inghilterra non per conquistarla e trasformare i suoi abitanti in vampiri, ma per fermare la contessa Bathory, che stava mietendo vittime sotto lo pseudonimo di Jack lo Squartatore. Non \u00e8 inoltre lui l'assassino di Lucy Wenstenra, che in realt\u00e0 stava morendo a causa delle trasfusioni di sangue che Van Helsing aveva effettuato su di lei, e difatti l'ha trasformata in vampira per salvarle la vita. Scopriamo inoltre che \u00e8 stato l'amante di Mina Harker, e che il figlio di questa (il giovane Quincey Harker) non \u00e8 figlio di Jonathan Harker, ma di Dracula stesso. Inoltre non \u00e8 morto come si pensava alla fine del romanzo di Stoker bench\u00e9, ferito gravemente da Jonathan Harker e Quincey Morris, abbia ricevuto il colpo di grazia da Elizabeth Bathory, e sotto le spoglie di un attore rumeno di nome Basarab, continua a dare la caccia alla malvagia contessa, facendo tappa nelle citt\u00e0 nella quale ella si reca per compiere le sue nefandezze. Stringe perfino alleanza con il dr. Jack Seward e il dr. Van Helsing, affinch\u00e9 lo aiutino ad eliminare la contessa Bathory. Al termine del romanzo, Dracula combatte valorosamente contro Elizabeth Bathory riuscendo ad ucciderla, non prima di aver trasformato l'amata Mina Harker in una vampira, dopodich\u00e9, dopo aver cercato invano di convincere Quincey che il suo vero padre non \u00e8 Harker, ma lui, muore in seguito all'esposizione ai raggi del sole.\n\"Anno Dracula\".\nIn \"Anno Dracula\", pluripremiata opera dello scrittore inglese Kim Newman e primo di una fortunata serie di romanzi, \u00e8 allestita una ucronia che, tra numerosissimi riferimenti storici, letterari e cinematografici, rielabora parzialmente la storia di Bram Stoker. Descrive un mondo in cui Dracula (qui riconosciuto ufficialmente come Vlad l'Impalatore) ha sconfitto Van Helsing e i suoi amici, e dopo aver sposato la Regina Vittoria, regna incontrastato su un Regno Unito in cui uomini e vampiri sono costretti a convivere. A Dracula si oppone il \"Club Diogene\" (circolo immaginario creato da Arthur Conan Doyle), capeggiato da Mycroft Holmes (fratello del pi\u00f9 noto Sherlock Holmes) e rappresentato dall'agente segreto Charles Beauregard affiancato dalla secolare e potente vampira Genevi\u00e8ve Dieudonne.\nNel romanzo \"Il barone sanguinario\", seguito di \"Anno Dracula\", alla morte della consorte Dracula \u00e8 costretto a fuggire dall'Inghilterra per rifugiarsi in Germania, e per diventare, vent'anni dopo la personalit\u00e0 di spicco per eccellenza nel corso della prima guerra mondiale.\nIn seguito, nel 1959, Dracula si trasferir\u00e0 a Roma, dove diviene il promesso sposo della principessa Asa Vajda di Moldavia (antagonista del film \"La maschera del demonio\", di Mario Bava, liberamente ispirato al romanzo \"Vij\" di Nikolaj Vasil'evi\u010d Gogol'). Tale matrimonio per\u00f2 non si celebrer\u00e0 mai, in quanto Dracula verr\u00e0 ucciso dalla giornalista vampira Kate Reed. Tale evento \u00e8 narrato nel romanzo \"Dracula Cha cha cha\" (edito in Italia dalla Urania).\nIn questa versione la caratterizzazione di Dracula non subisce cambiamenti significativi, rimanendo lo stesso malvagio individuo descritto da Stoker, crudele, famelico ed assetato di potere. Tuttavia pur essendo a tutti gli effetti l'antagonista principale della serie, il perno attorno a cui ruota tutta la storia, in realt\u00e0 Dracula appare molto poco nei tre romanzi: nel primo \u00e8 presente in numerosi flashback del dottor Jack Seward, che ricostruisce la storia che ha portato Dracula alla sua ascesa al potere, e appare per la prima volta nell'ultimo capitolo del libro in cui, dopo un confronto con Genevi\u00e8ve e Beauregard, viene rovesciato dal ruolo di principe consorte e scacciato d'Inghilterra dopo la morte della regina Vittoria. Nel secondo libro viene menzionato pi\u00f9 volte, ma appare di persona solo in un paio di occasioni e, nel terzo, nonostante tutti i preparativi del suo matrimonio con Asa, non apparir\u00e0 mai, se non dopo essere stato ucciso e decapitato.\nIn Italiano sono stati tradotti \"Anno Dracula\" (1992), \"Il barone sanguinario\" (1995), \"Drachenfels\" (2001), \"Genevieve la dama immortale\" (1989), \"Dracula Cha cha cha\" (1989).\n\"I diari della famiglia Dracula\".\nIn questa trilogia di libri - scritti da Jean Kalogridis e costituenti un remake-reboot del classico di Stoker con molte estensioni e una profondit\u00e0 di dettagli e personaggi che Stoker, nel suo libro, aveva trascurato - la storia e la caratterizzazione di Dracula rimangono quasi le stesse del romanzo storico. Tuttavia, sono raccontati con grande chiarezza il suo passato e le sue origini: anche in questa versione egli non \u00e8 altro che Vlad l'Impalatore il quale, guidato da ambizione e sete di potere, decide di vendere la sua anima al Signore Oscuro, una potente entit\u00e0 sovrannaturale a capo di tutti vampiri del mondo, in cambio dell'immortalit\u00e0. Il patto prevede che Vlad fornisca a questo essere l'anima di ogni figlio maschio appartenente ad ogni singola generazione della sua futura prole, costringendoli quindi a stipulare un patto di sangue che li legher\u00e0 indissolubilmente a lui. Per questo motivo, Vlad perseguita il suo pronipote Arkady Tsepesh e suo figlio Abraham (il quale verr\u00e0 adottato dalla famiglia Van Helsing per nasconderlo a Vlad e salvarlo dall'orribile patto), prima trasformando Arkady in un vampiro e dando poi la caccia ad Abraham, per ripetere il rito del patto e aumentare il proprio potere, uccidendo il fratellastro di Abraham Stefan e il figlio Jan, e facendo impazzire sua moglie Gerda. Egli ha anche ucciso la madre e il fratello del padre di Arkady, come punizione per aver cercato una via di fuga ed eludere cos\u00ec il patto di sangue. In aggiunta a questo, Vlad trasforma in un vampiro anche Zsuzsanna Tsepesh, la sfortunata sorella di Arkady storpia dalla nascita, trasformandola in una bellissima e sensuale vampira e facendone la sua sposa, e in seguito vampirizza e rende sua seconda moglie anche la loro giovane serva Dunya. Infine, per contrastare Van Helsing che, su indicazione del saggio e misterioso Arminius (che in realt\u00e0 altri non \u00e8 se non il \"lato buono\" del Signore Oscuro) sta decimando tutti i vampiri che ha \"creato\", propone un'alleanza con la spietata Contessa Sanguinaria Elizabeth Bathory, sua lontana parente, ma questo accordo muter\u00e0 molto presto in rivalit\u00e0, poich\u00e9 la bellissima e crudele vampira si riveler\u00e0 molto pi\u00f9 ambiziosa e potente di lui.\nNonostante la sua spietatezza, Dracula in questa versione mostra un lato un po' pi\u00f9 umano, mostrando una parvenza di affetto nei confronti dei suoi discendenti e provando una punta di rammarico nel trasformarli in vampiri o nel causarne la morte. Esso si dichiara inoltre molto innamorato di Zsuzsanna e Dunya, ma nonostante questo non risparmia loro abusi fisici e psicologici e maltrattamenti, e assumendo verso di loro un comportamento tirannico e autoritario. In realt\u00e0 sembra che l'unica persona che Dracula, in questa serie di romanzi, abbia veramente amato sia Ana, la moglie che, secondo la leggenda, si suicid\u00f2 gettandosi nel fiume Arges per sfuggire alla cattura da parte dei turchi.\n\"Sherlock Holmes contro Dracula\".\nSi tratta di un \"pastiche\" scritto da Loren D. Estleman, che nella finzione letteraria si presenta come curatore, attribuendo la paternit\u00e0 dello scritto al celebre collaboratore del detective inglese, il dottor John H. Watson. Il libro pubblicato nel 1978 e tradotto in 23 lingue, \u00e8 uno dei primi a mettere in scena nuove avventure di personaggi letterari celebri. Nel romanzo Sherlock Holmes indaga su un misterioso vascello fantasma, approdato in Inghilterra con il solo cadavere dissanguato del capitano, e su una serie di anomali assassinii che tormentano le notti londinesi. Dopo aver conosciuto il professor Abraham Van Helsing e gli altri personaggi dell'opera di Bram Stoker, il detective incontra il Conte Dracula, viene a conoscenza della sua natura di vampiro e manda all'aria il suo proposito di stabilirsi a Londra. Questo decide quindi di fuggire a bordo di una nave verso gli Stati Uniti prendendo in ostaggio la moglie di Watson. Il piano tuttavia fallisce e il vampiro finisce ucciso in Transilvania. La descrizione di Dracula, dei suoi poteri e dei suoi punti deboli \u00e8 molto fedele all'originale di Bram Stoker a eccezione di un dettaglio: la luce del giorno non uccide il vampiro, ma lo priva dei suoi poteri."}
{"id": "56931", "revid": "365417", "url": "https://it.wikipedia.org/wiki?curid=56931", "title": "Karel \u010capek", "text": "Biografia.\nNato a Mal\u00e9 Svato\u0148ovice in Boemia, nell'Impero austro-ungarico, figlio di un dottore, studi\u00f2 filosofia a Praga per poi divenire giornalista.\nAssieme al fratello Josef elabor\u00f2 i suoi primi scritti, e dopo le opere letterarie \"Bo\u017e\u00ed muka\" (\"Crocefisso accanto alla strada\") e \"Racconti tormentosi\" (\"Trapn\u00e9 pov\u00eddky\") del 1917, incominci\u00f2 la sua carriera autonoma, che sfoci\u00f2 ben presto in attivit\u00e0 teatrale.\nL'opera di esordio fu, nel 1920, \"Loupe\u017en\u00edk\" (\"Il malandrino\"), una commedia incentrata sul contrasto fra la giovent\u00f9 audace e la maturit\u00e0 tradizionalista.\nSempre nello stesso anno scrisse il suo lavoro pi\u00f9 famoso, il dramma in tre atti \"R.U.R. (Rossumovi univerz\u00e1ln\u00ed roboti)\". In quest'opera compare per la prima volta la parola \"robot\" (dal ceco \"robota\", \"lavoro duro, lavoro forzato\"), che tanto successo ha avuto in seguito. Il termine fu inventato e suggerito all'autore dal fratello Josef. Va notato che i \"roboti\" di \u010capek non sono in realt\u00e0 \"robot\" nel senso poi attribuito al termine, ovvero automi meccanici, ma esseri \"costruiti\" producendo artificialmente le diverse parti del corpo e assemblandole insieme. In quest'opera l'autore focalizz\u00f2 i pericoli dello scientismo e del razionalismo, immaginando una societ\u00e0 basata sul lavoro dei robot semi-umani, mancanti solo dell'anima, che piano piano si ribellano e schiacciano gli uomini. L'opera \u00e8 a lieto fine, in quanto gli stessi robot scoprono l'amore e i sentimenti.\nNel 1922 \u010capek pubblic\u00f2 il primo dei romanzi fondamentali della sua carriera, intitolato \"La fabbrica dell'Assoluto\" (\"Tov\u00e1rna na absolutno\"). Si tratt\u00f2 di un altro lavoro a sfondo utopistico retto da un pretesto scientifico che riusc\u00ec a liberare una trama dai contenuti paradossali: una macchina meccanica, nel rilasciare elettroni emette anche particelle del Dio del cielo, che con i suoi miracoli suscita crisi e turbamenti oltre che una disastrosa organizzazione sociale basata sulla giustizia.\nSette anni dopo l'autore termin\u00f2 due lavori intitolati \"Racconti da una tasca\" (\"Pov\u00eddky z jedn\u00e9 kapsy\") e \"Racconti dall'altra tasca\" (\"Pov\u00eddky z druh\u00e9 kapsy\"), ritenuti tra i pi\u00f9 riusciti dello scrittore, nei quali \u010capek affront\u00f2 alcune fra le sue tematiche pi\u00f9 care, quali il relativismo delle percezioni e delle convinzioni, la misteriosit\u00e0 della psiche e degli eventi.\nSegu\u00ec una trilogia dedicata ai problemi della conoscenza, mentre l'ultima parte della sua carriera fu imperniata sull'analisi delle difficolt\u00e0 contemporanee e sui presagi della guerra. Tra le opere di questa fase si annoverarono \"La guerra delle salamandre\" (\"V\u00e1lka s mloky\") del 1936, ricco di allusioni alla situazione politica degli anni trenta ma anche di critiche contro il colonialismo, lo sciovinismo e il nazionalismo.\nLe avvisaglie della guerra influenzarono il romanzo \"B\u00edl\u00e1 nemoc\" (\"La malattia bianca\") del 1937, nel quale venne affrontata la dicotomia tra libert\u00e0 e dittatura, fra guerra e pace.\nL'ultima fatica letteraria pubblicata prima della morte dello scrittore risult\u00f2 la tragedia \"Matka\" (\"La madre\") del 1938, di matrice pacifista anche se l'autore, in queste pagine, non escluse la necessit\u00e0 di una guerra giusta per controbattere le conquiste militari violente.\nIntraprese l'attivit\u00e0 di scrittore pi\u00f9 per creare satire taglienti contro la situazione del suo Paese che per intenti letterari.\nFu membro della Massoneria. \nMor\u00ec a Praga nel 1938.\nOpere.\n\"(Elenco parziale)\"\nCuriosit\u00e0.\nA Karel e suo fratello Josef \u00e8 dedicato il nome della rivista a fumetti \"\u010capek,\" fondata nel 2018 da Marcello Baraghini e altre realt\u00e0 dell'editoria indipendente italiana, vincitrice nel 2020 del premio Beani a Lucca Comics come miglior iniziativa culturale."}
{"id": "56939", "revid": "547034", "url": "https://it.wikipedia.org/wiki?curid=56939", "title": "Filocalia", "text": "Filocalia (in greco \"\u03a6\u03b9\u03bb\u03bf\u03ba\u03b1\u03bb\u03af\u03b1\", letteralmente, \"amore della bellezza\") \u00e8 una raccolta di testi di ascetica e mistica della Chiesa cristiana ortodossa.\nFu pubblicata in greco a Venezia nel 1782 da Nicodemo l'Agiorita (cio\u00e8 del Monte Athos) e Macario di Corinto. Ebbe un immenso successo nel mondo slavo grazie alla traduzione di Pa\u00efsij Vely\u010dkovs'kyj. \nOltre alla Bibbia e ad alcuni testi dei primi Padri della Chiesa, la \"Filocalia\" \u00e8 una delle pi\u00f9 ammirate e feconde testimonianze a stampa della piet\u00e0 cristiana ortodossa. All'assidua lettura di essa da parte dei fedeli si fa continuamente riferimento nei celebri \"Racconti di un pellegrino russo\".\nL'opera non deve essere confusa con l'omonima antologia di scritti origeniani compilata nel 358-359 da Basilio il Grande e Gregorio Nazianzeno.\nAlcuni testi contenuti nella \"Filocalia\".\nLa \"Filocalia\" contiene brani di:"}
{"id": "56940", "revid": "1762097", "url": "https://it.wikipedia.org/wiki?curid=56940", "title": "Isole Orcadi", "text": "Le isole Orcadi (in inglese \"Orkney Islands\", in gaelico scozzese \"Arcaibh\") sono un arcipelago della Scozia, nel Regno Unito. Situate al largo della costa settentrionale della Gran Bretagna, le Orcadi si trovano a 16\u00a0km a nord della costa settentrionale di Caithness e comprendono circa 70 isole, di cui 20 sono abitate. L'isola pi\u00f9 grande, Mainland, ha un'estensione di 523,25\u00a0km\u00b2, il che la rende la sesta isola pi\u00f9 grande della Scozia e la decima pi\u00f9 grande dell'arcipelago britannico. L'insediamento maggiore e centro amministrativo \u00e8 Kirkwall, che conta 7.000 abitanti, possiede un porto rilevante e ospita la Cattedrale di San Magnus. La seconda citt\u00e0 \u00e8 Stromness, sulla costa occidentale di Mainland, con 2.000 abitanti circa, mentre il terzo insediamento \u00e8 St Margaret's Hope su South Ronaldsay.\nIl nome \"Orcadi\" risale al primo secolo avanti Cristo o addirittura a prima, mentre le isole stesse sono abitate da almeno 8.500 anni. In origine occupate da trib\u00f9 del Mesolitico e del Neolitico, quindi dai Pitti, le Orcadi furono invase ed annesse dalla Norvegia nel 875 e vi si insediarono i norreni. Il Parlamento di Scozia ri-annesse poi la contea al Regno di Scozia nel 1472, a seguito della mancata corresponsione della dote per la moglie di Giacomo III, Margherita di Danimarca. Le Orcadi contengono alcuni dei pi\u00f9 antichi e meglio preservati siti neolitici d'Europa e il \"Cuore delle Orcadi neolitiche\" \u00e8 un sito designato Patrimonio dell'umanit\u00e0 dall'UNESCO.\nLe Orcadi costituiscono una delle 32 aree amministrative della Scozia, formano un collegio del Parlamento scozzese, un'area di luogotenenza e una ex contea. Il consiglio locale \u00e8 il \"Orkney Islands Council\", uno dei tre Consigli della Scozia con la maggioranza dei membri eletti che sono indipendenti.\nOltre a Mainland, gran parte delle isole sono divise in due gruppi: le isole del Nord e le isole del Sud; quasi tutte presentano una base geologica costituita da Old Red Sandstone. Il clima \u00e8 mite e il suolo \u00e8 estremamente fertile, pertanto quasi tutta la terra viene coltivata. L'agricoltura \u00e8 il principale settore dell'economia, ma anche le risorse eoliche e marine stanno crescendo di importanza, in quanto l'isola genera tramite rinnovabili pi\u00f9 energia di quanta ne viene richiesta. Gli abitanti locali, conosciuti come orcadiani, parlano un caratteristico dialetto scozzese e hanno ricche tradizioni e folclore. Sulle isole vi \u00e8 abbondanza di fauna marina e di uccelli.\nOrigine del nome.\nPitea di Massalia visit\u00f2 la Gran Bretagna, probabilmente tra il 322 ed il 285 a.C. e la descrisse con una forma triangolare, con una punta settentrionale chiamata \"Orcas\". Questo pu\u00f2 riferirsi a Dunnet Head, da cui le Orcadi sono visibili. Scrivendo nel I secolo dopo Cristo, il geografo romano Pomponio Mela chiam\u00f2 le isole \"Orcades\", come fece anche Tacito nell'anno 98, sostenendo che il suocero Agricola aveva \"scoperto e soggiogato le Orcadi, fino ad allora sconosciute\" (anche se sia Mela che Plinio il Vecchio avevano fatto riferimento alle isole in precedenza). Gli etimologi interpretano solitamente l'elemento \"orc-\" come un nome tribale dei Pitti che significa \"giovane maiale\" o \"giovane cinghiale\". Coloro che parlavano l'antico irlandese si riferivano alle isole come \"Insi Orc\" (\"isola dei maiali\"). L'arcipelago \u00e8 conosciuto come \"Arcaibh\" nel moderno gaelico scozzese ed \"-aibh\" rappresenta una terminazione prepositiva fossilizzata.\nBeda il Venerabile si riferisce alle isole come \"Orcades insulae\" nella sua opera \"Historia Ecclesiastica Gentis Anglorum\".\nI coloni norreni arrivati dal tardo IX secolo ri-interpretarono \"orc\" come \"orkn\" in antico norreno, che significa \"foca\", con l'aggiunta del suffisso \"ey\", \"isola\". Il nome divenne pertanto \"Orkneyjar\" (che significa \"isole delle foche\"), poi abbreviato in \"Orkney\" in inglese. Secondo la \"Historia Norvegi\u00e6\", le Orcadi presero il nome da un conte chiamato Orkan.\nI norreni conoscevano Mainland come \"Megenland\" o come \"Hrossey\" (isola del cavallo). L'isola viene a volte chiamata \"Pomona\" (o \"Pomonia\"), un nome che affonda le radici nella traduzione erronea del XVI secolo di George Buchanan, ma localmente viene poco utilizzata.\nStoria.\nPreistoria.\nUn guscio di nocciola carbonizzato scoperto durante scavi nel 2007 a Tankerness su Mainland risalente al 6820-6600 avanti Cristo indica la presenza di trib\u00f9 nomadi mesolitiche. I primi insediamenti permanenti conosciuti si trovano a Knap of Howar, un villaggio neolitico sull'isola di Papa Westray risalente al 3500 avanti Cristo. Si pensa che il villaggio di Skara Brae, l'insediamento neolitico meglio preservato d'Europa, sia stato abitato circa dal 1300 avanti Cristo. Gli altri resti di quell'era comprendono le pietre erette di Stenness, la tomba a corridoio di Maeshowe, il Cerchio di Brodgar ed altre pietre erette. Molti villaggi neolitici vennero abbandonati intorno al 2500 avanti Cristo, probabilmente a causa di cambiamenti del clima.\nDurante l'et\u00e0 del bronzo furono costruite alcune grandi strutture in pietra, anche se i grandi cerchi cerimoniali continuarono ad essere utilizzati, dato che la lavorazione dei metalli fu introdotta molto gradualmente in Scozia dall'Europa in un periodo abbastanza lungo. Vi sono relativamente pochi siti orcadiani che risalgono a questa era; si pu\u00f2 tuttavia osservare un grande tumulo presso il Cerchio di Brodgar e vari siti su molte isole, come Tofts Ness su Sanday ed i resti di due abitazioni su Holm of Faray.\nEt\u00e0 del ferro.\nScavi a Quanterness su Mainland hanno rivelato una costruzione risalente circa al 700 a.C. e ritrovamenti simili sono stati ottenuti a Bu su Mainland e Pierowall Quarry su Westray. Le pi\u00f9 importanti strutture dell'et\u00e0 del ferro sulle Orcadi sono le rovine di una torre circolare di epoca pi\u00f9 recente, chiamata \"Broch\" e gli insediamenti vicini, come il Broch of Burroughston e Broch of Gurness. La natura e l'origine si questi edifici \u00e8 ancora oggi soggetta a dibattiti; altre strutture del periodo comprendono magazzini sotterranei e case circolari, queste ultime spesso associate ai primi siti di broch.\nDurante l'invasione romana della Britannia, il \"Re delle Orcadi\" fu uno degli 11 leader delle isole che si pensa l'imperatore Claudio sia riuscito a sottomettere nel 43 d.C. a Camulodunum (Colchester). Dopo che la flotta di Agricola vi giunse per poi ripartire, stazionando per un breve periodo a Shapinsay, l'influenza diretta dei Romani sembra sia stata limitata ai commerci piuttosto che alla conquista.\nNella tarda et\u00e0 del ferro le Orcadi erano parte del regno dei Pitti ed anche se i resti archeologici del periodo sono meno maestosi, vi sono ragioni per supporre che i suoli fertili e i ricchi mari delle Orcadi abbiano fornito ai Pitti uno stile di vita privilegiato. I gaeli dalriadici iniziarono ad influenzare le isole verso la fine dell'epoca dei Pitti, principalmente attraverso il ruolo dei monaci missionari celti, come mostrato da diverse isole che recano l'epiteto \"Papa\" in commemorazione di questi predicatori. Tuttavia, prima che la presenza gaelica potesse stabilizzarsi, i Pitti furono gradualmente spodestati dai norreni sin dalla fine dell'VIII secolo; la natura di questa transizione \u00e8 controversa e le teorie variano dall'integrazione pacifica alla riduzione in schiavit\u00f9 e al genocidio.\nDominio norvegese.\nSia le Orcadi che le Shetland subirono un grande influsso dei coloni norvegesi durante il tardo VIII e l'inizio del IX secolo. I Vichinghi resero le isole il quartier generale delle loro spedizioni piratesche intraprese contro la Norvegia e le coste della terraferma scozzese. In risposta, il re norvegese Harald H\u00e5rfagre annesse le Isole del Nord, comprendenti Orcadi e Shetland, nel 875. Questa storia, che appare nella Saga degli uomini delle Orcadi, \u00e8 basata sui successivi viaggi di Magnus III di Norvegia e alcuni studiosi pensano che i racconti siano apocrifi. Rognvald Eysteinsson ricevette le Orcadi e le Shetland da Harald come contea come risarcimento per la morte del figlio in una battaglia in Scozia per poi passare la contea al fratello Sigurd il Possente.\nTuttavia, la linea di successione di Sigurd sopravvisse per poco e fu Torf-Einarr, figlio di Rognvald avuto da una schiava, che fond\u00f2 una dinastia che controll\u00f2 le isole per secoli dopo la sua morte. Egli fu succeduto dal figlio Thorfinn Torf-Einarsson e durante il suo regno il deposto re norvegese Erik Ascia Insanguinata utilizz\u00f2 le Orcadi come base per le sue scorribande, prima di essere ucciso nel 954. La morte di Thorfinn e il suo seppellimento al broch di Hoza, su South Ronaldsay, portarono ad un lungo periodo di lotta dinastica.\nInizialmente di cultura pagana, le informazioni dettagliate sul ritorno della religione cristiana sulle isole scozzesi nell'era norrena sono elusive. La \"Orkneyinga Saga\" suggerisce che le isole furono cristianizzate da Olav Tryggvasson nel 995 quando si ferm\u00f2 a South Walls nel tragitto dall'Irlanda alla Norvegia. Il Re convoc\u00f2 il conte Sigurd il Forte ed ordin\u00f2 a lui ed a tutti i suoi sudditi di battezzarsi. \"Se rifiutate, vi far\u00f2 uccidere sul posto e giuro che distrugger\u00f2 ogni isola con ferro e fuoco\". Come prevedibile, Sigurd accett\u00f2, le isole divennero cristiane ed ebbero il primo vescovo all'inizio dell'XI secolo\nThorfinn il Forte fu uno dei figli di Sigurd e nipote di Re M\u00e1el Coluim mac Cin\u00e1eda (Malcolm II di Scozia). Insieme agli altri figli di Sigurd govern\u00f2 le Orcadi durante la prima met\u00e0 dell'XI secolo ed estese l'autorit\u00e0 su un piccolo impero marittimo che si estendeva da Dublino alle Shetland. Thorfinn mor\u00ec intorno al 1065 e i suoi figli Paul ed Erlend gli successero, combattendo nella battaglia di Stamford Bridge nel 1066. Paul ed Erlend non andavano d'accordo e le loro dispute si trasmisero alla generazione successiva. Il martirio di Magnus Erlendsson, Conte delle Orcadi che fu ucciso nell'aprile 1116 dal cugino Haakon Paulsson, port\u00f2 alla costruzione della Cattedrale di San Magnus, che ancora oggi \u00e8 una caratteristica distintiva di Kirkwall.\nIn maniera non consueta, da circa l'anno 1100 in avanti i \"conti\" norreni giurarono fedelt\u00e0 sia alla Norvegia per le Orcadi che alla Corona scozzese in quanto Conti di Caithness. Nel 1231 la linea dinastica dei conti norreni, che continuava sin da Rognvald, termin\u00f2 con l'assassinio di Jon Haraldsson a Thurso. La Contea di Caithness fu assegnata a Magnus II, secondo figlio del Conte di Angus, che Haakon IV di Norvegia conferm\u00f2 come Conte delle Orcadi nel 1236. Nel 1290 la morte della principessa bambina Margherita di Scozia sulle Orcadi, mentre si trovava in viaggio verso la terraferma scozzese, cre\u00f2 una disputa sulla successione che port\u00f2 alle guerre d'indipendenza scozzesi. Nel 1379 la contea pass\u00f2 alla famiglia Sinclair, i cui componenti erano anche baroni di Roslin, presso Edimburgo.\nLe prove della presenza vichinga sono onnipresenti, e vanno dagli insediamenti presso il Brough of Birsay, alla grande maggioranza dei nomi dei luoghi, \nalle iscrizioni runiche a Maeshowe.\nDominio scozzese.\nNel 1468 le Orcadi furono date in pegno da Cristiano I, nel suo ruolo di Re di Norvegia, come assicurazione per il pagamento della dote della figlia Margherita, fidanzata con Giacomo III di Scozia. Dato che il denaro non fu mai corrisposto, il collegamento delle isole con la Corona di Scozia \u00e8 divenuto perpetuo.\nLa storia delle Orcadi prima di questa epoca \u00e8 in gran parte la storia della sua aristocrazia governante. Da questo periodo in avanti, le persone comuni emergono con maggiore chiarezza. L'influsso degli imprenditori scozzesi aiut\u00f2 a creare una comunit\u00e0 differenziata ed indipendente che comprendeva agricoltori, pescatori e mercanti che si definivano \"comunitas Orcadie\" e che riuscirono a difendere i loro diritti contro i signori feudali.\nDa almeno il XVI secolo, barche provenienti dalla terraferma scozzese e dai Paesi Bassi dominavano la pesca locale delle aringhe. Vi sono poche tracce di una flotta orcadiana fino al XIX secolo, ma essa crebbe rapidamente fino a raggiungere le 700 unit\u00e0 intorno al 1840 con Stronsay e successivamente Stromness che agivano da centri di sviluppo. Il pesce bianco non divenne mai cos\u00ec dominante come avvenne negli altri porti scozzesi.\nNel XVII secolo, gli orcadiani erano la stragrande maggioranza degli impiegati dalla Compagnia della Baia di Hudson in Canada. L'aspro clima delle Orcadi, la reputazione orcadiana della sobriet\u00e0 e la loro perizia nel gestire le imbarcazioni li resero i candidati ideali per i rigori del nord canadese. Durante questo periodo, la combustione delle alghe divenne il perno dell'economia delle isole: ad esempio, a Shapinsay, furono prodotte oltre 3.000 tonnellate all'anno di alghe combuste per produrre il carbonato di sodio, che apportarono 20.000 sterline all'economia locale. Questa industria croll\u00f2 nel 1830 dopo la rimozione delle tasse sugli alcali d'importazione.\nI miglioramenti nell'agricoltura all'inizio del XVII secolo portarono alla recinzione dei campi e, nell'epoca vittoriana, alla nascita di grandi fattorie ben gestite che utilizzavano la rotazione quinquennale e producevano bestiame di ottima qualit\u00e0.\nNel XVIII secolo, con l'insurrezione giacobita, le Orcadi tendevano a simpatizzare con i giacobiti. Al termine della ribellione nel 1715, un grande numero di giacobiti che erano scappati verso nord dalla Scozia cercarono rifugio sulle Orcadi e furono aiutati a mettersi in salvo in Svezia. Nel 1745 i lord giacobiti delle isole assicurarono che le isole sarebbero rimaste giacobite, e le resero un porto sicuro per l'arrivo delle merci dalla Spagna come supporto alla causa. Le Orcadi furono l'ultimo luogo dell'arcipelago britannico in cui resistettero i giacobiti e non furono riconquistate dal governo britannico fino al 24 maggio 1746, oltre un mese dopo la sconfitta del principale esercito giacobita a Culloden.\nXX secolo.\nLe isole Orcadi furono la sede di una base della Royal Navy presso Scapa Flow, che gioc\u00f2 un ruolo fondamentale nella prima e nella seconda guerra mondiale. Dopo l'Armistizio del 1918, la Hochseeflotte tedesca fu trasferita interamente a Scapa Flow per attendere una decisione sul suo futuro. I marinai tedeschi aprirono i boccaporti e affondarono tutte le navi, molte delle quali furono salvate, ma le restanti non furono recuperabili e rimangono ancora oggi un luogo interessante per molti sommozzatori. Un mese dopo lo scoppio della seconda guerra mondiale, un U-Boot tedesco affond\u00f2 la nave da battaglia della Royal Navy \"HMS Royal Oak (08)\" a Scapa Flow. Di conseguenza, furono costruite le Churchill Barriers per chiudere quasi tutti i canali di accesso. Queste barriere ebbero il vantaggio aggiuntivo di creare strade sopraelevate che permettevano ai viaggiatori di spostarsi tra le isole via strada, anzich\u00e9 essere obbligati ad utilizzare i traghetti. Le barriere furono costruite da prigionieri di guerra italiani, che costruirono ed ornarono anche la Italian Chapel.\nDurante la seconda guerra mondiale, i politici della Norvegia sotto occupazione nazista chiesero alle autorit\u00e0 tedesche di invadere le Orcadi, dato che Norvegia stava cercando nuove opportunit\u00e0 di espansione.\nLa base della marina venne dismessa dopo la guerra, chiudendo definitivamente nel 1957. Il problema del declino della popolazione fu significativo negli anni post-bellici, anche se negli ultimi decenni del XX secolo vi fu un aumento e la vita sulle Orcadi torn\u00f2 a basarsi sulla crescente prosperit\u00e0 e l'emergenza di una societ\u00e0 relativamente senza classi. Le isole Orcadi, nel 2013 e nel 2014, sono state classificate come il miglior posto in cui vivere della Scozia, secondo il rapporto di Halifax Quality of Life.\nAndamento della popolazione.\nNell'era moderna, la popolazione tocc\u00f2 il suo massimo a met\u00e0 del XIX secolo con poco oltre 26.000 persone e declin\u00f2 poi per un secolo, fino al minimo di 17.000 negli anni '70. Le diminuzioni furono particolarmente significative nelle isole pi\u00f9 esterne, alcune delle quali rimangono vulnerabili ad ulteriori discese della popolazione. Nonostante le Orcadi siano per molti versi distinte dalle altre isole e dagli altri arcipelaghi della Scozia, queste tendenze sono molto simili a quelle verificatesi altrove. La popolazione dell'arcipelago crebbe dell'11% nel decennio fino al 2011, come registrato dal censimento di quell'anno. Durante lo stesso periodo, la popolazione delle isole scozzesi crebbe nel complesso del 4%, fino a 103.702 persone.\nGeografia fisica.\nTerritorio.\nLe isole Orcadi sono separate dalla terraferma scozzese dal Pentland Firth, una striscia di mare larga 10\u00a0km situata tra Brough Ness sull'isola di South Ronaldsay e Duncansby Head a Caithness. Le Orcadi sorgono tra 58\u00b041\u2032 e 59\u00b024\u2032 nord, e tra 2\u00b022\u2032 e 3\u00b026\u2032 ovest, per una distanza massima di 80\u00a0km tra nord-est e sud-ovest e 47\u00a0km da est a ovest, e coprono 975 km\u00b2.\nLe isole non hanno grandi elevazioni, ad eccezione di alcune colline in arenaria su Hoy, Mainland e Rousay, e alcune costiere frastagliate su alcune coste occidentali. Quasi tutte le isole hanno \"loch\", ma i corsi d'acqua sono costituiti principalmente da torrenti che provengono dalle alture. Le linee costiere sono molto accidentate, e le isole sono divise l'una dall'altra da stretti generalmente chiamati sound o firth.\nLe correnti di marea al largo di molte isole sono veloci, con frequenti mulinelli. Si annota la quasi totale assenza sulle isole di alberi, tale assenza d\u00e0 anche motivo della presenza frequente di venti violenti anche al suolo.\nClima.\nLe isole Orcadi hanno un clima temperato fresco e, in maniera peculiare, esso \u00e8 estremamente mite e costante per una tale latitudine settentrionale, a causa della corrente del Golfo. La temperatura media durante l'anno \u00e8 di 8\u00a0\u00b0C; in inverno la media \u00e8 di 4\u00a0\u00b0C e in estate di 12\u00a0\u00b0C.\nLe precipitazioni medie annue variano da 850\u00a0mm a 940\u00a0mm. I venti sono una caratteristica fondamentale del clima, ed anche in estate vi sono brezze costanti. In inverno invece i venti sono frequenti e forti, con una media di 52 ore di burrasca rilevate annualmente.\nPer i turisti, una delle caratteristiche affascinanti delle isole sono le estati \"senza buio\"; nel solstizio d'estate, il sole sorge alle 03:00 e tramonta alle 21:29 GMT, e non vi \u00e8 mai completa oscurit\u00e0. Questo lungo crepuscolo \u00e8 conosciuto nelle isole del Nord come \"simmer dim\". Le notti invernali sono invece lunghe: nel solstizio d'inverno, il giorno pi\u00f9 breve, il sole sorge alle 09:05 e tramonta alle 15:16. In questo periodo dell'anno, durante gli stadi dell'aurora, si pu\u00f2 occasionalmente osservare sull'orizzonte nord il fenomeno dell'aurora polare.\nIsole.\nMainland.\nMainland \u00e8 la maggiore isola delle Orcadi; entrambi i burgh dell'arcipelago, Kirkwall e Stromness sono su quest'isola, che rappresenta anche il centro del sistema di trasporti delle Orcadi, con traghetti e collegamenti aerei con le altre isole e con il mondo esterno. L'isola \u00e8 pi\u00f9 densamente popolata delle altre, in quanto comprende il 75% della popolazione delle Orcadi, ed \u00e8 molto fertile per l'agricoltura. Mainland \u00e8 divisa in aree chiamate East e West Mainland, che sono determinate a seconda che il territorio si trovi ad est o ad ovest di Kirkwall. Il cuore dell'isola sorge ad ovest di Kirkwall, mentre la parte orientale \u00e8 meno estesa. Le parrocchie civili di West Mainland sono Stromness, Sandwick, Birsay, Harray, Stenness, Orphir, Evie, Rendall e Firth. Quelle di East Mainland sono St Ola, Tankerness, St Andrews, Holm e Deerness.\nL'isola non presenza grandi alture, specialmente East Mainland, ma ha scogliere sulla costa nord e ovest e due loch di dimensione ragguardevole: il Loch of Harray ed il Loch of Stenness. Mainland comprende i resti di numerose costruzioni neolitiche dei Pitti e dei Vichinghi; quattro dei principali siti neolitici sono compresi nel sito patrimonio dell'umanit\u00e0 del Cuore delle Orcadi neolitiche, sin dal 1999.\nLe altre isole dell'arcipelago sono classificate come \"settentrionali\" o \"meridionali\" rispetto a Mainland. Le eccezioni sono costituite dalle isolette remote di Sule Skerry e Sule Stack, che sorgono a circa 60\u00a0km ad ovest dell'arcipelago, ma fanno parte delle Orcadi a fini amministrativi. Nei nomi delle isole, il suffisso \"a\" o \"ay\" rappresenta la terminazione norrena \"ey\" che significa \"isola\"; quelle denominate \"Holm\" sono molto piccole.\nLe isole settentrionali.\nIl gruppo settentrionale delle isole \u00e8 il pi\u00f9 numeroso e consiste di un gran numero di isole di dimensioni modeste, collegate a Mainland via traghetto o aereo. L'agricoltura, la pesca e il turismo costituiscono le principali fonti di reddito per la maggior parte della cittadinanza.\nL'isola pi\u00f9 a nord \u00e8 North Ronaldsay, che sorge 4\u00a0km oltre l'isola pi\u00f9 vicina, Sanday; ad ovest sorge Westray, con una popolazione di 550 persone. Essa \u00e8 collegata via traghetto e via aerea a Papa Westray, anche conosciuta come \"Papay\". Eday si trova al centro delle Isole del Nord; al centro dell'isola si trova la brughiera e le principali industrie sono l'estrazione della torba e l'escavazione del calcare.\nRousay, Egilsay e Gairsay si trovano a nord di West Mainland, al di l\u00e0 dell'Eynhallow Sound. Rousay \u00e8 conosciuta per i suoi antichi monumenti, tra cui il cairn di Quoyness, mentre Egilsay ha le rovine dell'unica chiesa a torre rotonda delle Orcadi. Wyre, a sud-est, comprende il sito del Castello di Cubbie Roo. Stronsay e Papa Stronsay si trovano molto pi\u00f9 ad est, al di l\u00e0 dello Stronsay Firth; Auskerry si trova a sud di Stronsay ed ha una popolazione di sole cinque persone. Shapinsay e il suo Balfour Castle si trovano ad una breve distanza verso nord da Kirkwall.\nLe altre piccole isole disabitate delle Isole del Nord sono: Calf of Eday, Damsay, Eynhallow, Faray, Helliar Holm, Holm of Faray, Holm of Huip, Holm of Papa, Holm of Scockness, Kili Holm, Linga Holm, Muckle Green Holm, Rusk Holm e Sweyn Holm.\nLe isole meridionali.\nIl gruppo meridionale delle isole circonda Scapa Flow; Hoy \u00e8 la seconda isola maggiore delle Orcadi e Ward Hill, nella sua parte settentrionale, risulta essere il picco a maggiore elevazione dell'arcipelago, mentre Old Man of Hoy \u00e8 un faraglione molto conosciuto. Burray sorge ad est di Scapa Flow ed \u00e8 collegata tramite una strada elevata a South Ronaldsay, che ospita diversi eventi culturali, come il Festival dei Cavalli e la gara di aratri svolta dai ragazzi il terzo sabato di agosto. A South Ronaldsay si trova anche la Tomba delle Aquile, di epoca neolitica. Graemsay e Flotta sono collegate a Mainland e Hoy via traghetto e Flotta in particolare \u00e8 nota per il suo grande porto petrolifero. South Walls contiene una torre Martello del XIX secolo ed \u00e8 collegata ad Hoy via aerea. South Ronaldsay, Burray, Glims Holm e Lamb Holm sono collegate via strada a Mainland tramite le Churchill Barriers.\nLe isole meridionali disabitate sono: Calf of Flotta, Cava, Copinsay, Corn Holm, Fara, Glims Holm, Hunda, Lamb Holm, Rysa Little, Switha e Swona. Le Pentland Skerries si trovano molto pi\u00f9 a sud, vicine alla terraferma scozzese.\nGeologia.\nLa roccia superficiale che compone le Orcadi \u00e8 quasi interamente composta da Old Red Sandstone, principalmente del Medio Devoniano. Come nella vicina contea di Caithness, situata sulla terraferma scozzese, questa arenaria giace sopra una roccia metamorfica della serie Moine, come si pu\u00f2 vedere su Mainland dove \u00e8 scoperta una stretta striscia tra Stromness e Inganess, e anche nella piccola isola di Graemsay; sono presenti gneiss grigio e granito.\nIl Medio Devoniano \u00e8 diviso in tre principali gruppi; la parte pi\u00f9 bassa della sequenza, di et\u00e0 eifeliana, \u00e8 dominata da letti lacustri di sedimenti di Stromness che si sono depositati nel Lago Orcadie. L'ultimo strato di Rousay si trova attraverso gran parte delle isole settentrionali e meridionali e su East Mainland.\nOld Man of Hoy \u00e8 costituito da arenaria dell'alto gruppo Eday, in lastre fino a 800 metri di spessore. Si trova su uno strato di lose inclinate, ed \u00e8 motivo di discussioni e dibattiti.\nLe rocce del Devoniano e anche quelle pi\u00f9 antiche che si trovano sulle Orcadi sono tagliate da una serie di faglie in direzione WSW-ENE e N-S, molte delle quali erano attive durante la deposizione delle sequenze devoniane. Una grande piega sinclinale attraversa Eday e Shapinsay, con asse nord-sud.\nSulla parte occidentale di Hoy si trovano rocce effusive basaltiche, ma anche a Deerness sulla parte orientale di Mainland e su Shapinsay. La correlazione tra le rocce vulcaniche di Hoy e le altre due \u00e8 stata proposta, ma le differenze nella loro chimica danno ancora incertezza alle teorie. su tutte le Orcadi si trovano dicchi lamprofiri del tardo Permiano.\nLa striatura glaciale e la presenza di gesso e massi erratici originari dai basamento del Mare del Nord dimostrano l'influenza dell'azione del ghiaccio nella geomorfologia delle isole. Massi di argilla sono inoltre abbondanti e le morene ricoprono aree significative.\nPolitica.\nLe Orcadi sono rappresentate alla Camera dei Comuni come parte del collegio \"Orcadi e Shetland\", che elegge un deputato; l'attuale rappresentante \u00e8 Alistair Carmichael. Questo seggio \u00e8 detenuto dai Liberal Democratici sin dal 1950, il periodo pi\u00f9 lungo di rappresentanza di questo partito di tutto il Regno Unito.\nNel Parlamento scozzese, il collegio delle Orcadi elegge un deputato con il sistema uninominale a turno unico; l'attuale deputato \u00e8 Liam McArthur dei Liberal Democratici. Prima di McArthur, il deputato scozzese era Jim Wallace, che era stato Vice Primo Ministro della Scozia. Le Orcadi si trovano nella regione elettorale denominata \"Highlands e Isole\".\nIl Consiglio delle Isole Orcadi consiste di 21 membri, dei quali tutti sono indipendenti, cio\u00e8 non sono rappresentanti di un partito politico.\nIl Movimento per le Orcadi, un partito politico che ha sostenuto la devoluzione per le Orcadi dal resto della Scozia, si \u00e8 presentato alle elezioni generali nel Regno Unito del 1987 come Orkney and Shetland Movement (una coalizione del movimento per le Orcadi e il suo equivalente per le Shetland). Il Partito Nazionale Scozzese scelse di non contendere il seggio per dare al movimento maggiore libert\u00e0. Il candidato, John Goodlad, arriv\u00f2 quarto con 3.095 voti, il 14,5%, ma l'esperimento non fu ripetuto.\nAl referendum sull'indipendenza della Scozia del 2014 il 67,2% dei votanti delle Orcadi ha votato \"No\" alla domanda se la Scozia avrebbe dovuto essere uno stato indipendente, il che ha rappresentato la pi\u00f9 alta percentuale di voti contrari di ogni altra suddivisione della Scozia. L'affluenza al referendum fu dell'83,7% nelle Orcadi, con 10.004 voti contro l'indipendenza, a fronte dei 4.883 voti per l'indipendenza."}
{"id": "56944", "revid": "1577231", "url": "https://it.wikipedia.org/wiki?curid=56944", "title": "Tecniche del karate-d\u014d", "text": "Le consistono in una variet\u00e0 di parate e colpi (pugni, calci e altri effettuati con varie parti del corpo), nonch\u00e9 diverse tecniche di proiezione, presa, leva e caduta, queste ultime normalmente riservate a karateka di livello avanzato.\nQuasi tute le tecniche elencate di seguito possono essere eseguite ad altezza , o , oltre che o . Le tecniche variano a seconda dello stile di karate. Nelle arti marziali, colui che esegue la tecnica si chiama tori e colui che la riceve si chiama uke.\nLe cadute (ukemi waza).\nCon si indicano tutte le tecniche di caduta. La tecnica del cadere \u00e8 destinata a ridurre al minimo l'impatto al quale \u00e8 sottoposto il praticante sia quando cade spontaneamente, sia in seguito ad una proiezione. Se la caduta avviene successivamente a una spazzata, con il baricentro che rimane nella stessa posizione mentre si spostano le gambe, la caduta vedr\u00e0 un movimento verso il basso in cui l'urto \u00e8 attutito dalle braccia, dai fianchi e dalla schiena; se, viceversa, \u00e8 il baricentro ad essere spostato alla caduta si aggiunger\u00e0 un movimento rotatorio, risultando in una capriola:\nPosizioni (Tachi waza).\nLa parola indica il modo in cui sono disposti i piedi e le gambe durante una tecnica. Si possono dividere, generalmente, in posizioni alte, medie e basse, a seconda dell'altezza del baricentro:\nTecniche di guardia (Kamae waza).\nEcco l'elenco\nTecniche di spostamenti (Ashi sabaki waza).\nEcco l'elenco\nLe tecniche di parata (Uke waza).\nIl tradizionale significato del karate si esprime al meglio nelle tecniche di difesa: proteggere s\u00e9 stessi \u00e8 vero bud\u014d; non a caso la prima tecnica di tutti i kata \u00e8 una parata. Nelle arti marziali infatti ogni attacco deve essere definitivo: \u00e8 quindi comprensibile che la tecnica definitiva assuma un'importanza vitale, l'applicazione corretta di un bloccaggio deve essere tale da mettere in difficolt\u00e0 l'attaccante e perch\u00e9 ci\u00f2 avvenga \u00e8 necessario attenersi ad una serie di regole: innanzi tutto occorre valutare distanza, forza e direzione dell'attacco e reagire muovendo un solo braccio o tutti e due (awase, morote e juji) in modo sufficiente a proteggersi; a seconda della zona che subisce l'attacco, le tecniche di difesa fondamentali si distinguono in parate al viso (jodan-uke), al tronco (chudan-uke) e verso il basso (gedan-uke); di norma ognuna di queste azioni deve essere seguita da un forte contrattacco che neutralizzi l'avversario.\nLa parata non consiste semplicemente in un movimento del braccio ma deve poter sfruttare la forza di tutto il corpo, \u00e8 perci\u00f2 necessario assumere una posizione stabile e bassa per usufruire dell'energia di reazione generata dalla pressione dei piedi al suolo, tale energia viene incrementata dalla rotazione delle anche e, attraverso la contrazione addominale e del fianco, indirizzata sul punto d'impatto; la corretta posizione del gomito rispetto al corpo \u00e8 condizione essenziale per l'efficacia della tecnica: se il braccio \u00e8 disteso la parata si indebolisce, se \u00e8 raccolto si riduce la garanzia della distanza.\nUn'esecuzione corretta impone che il polso ruoti velocemente al momento del contatto per allontanare l'attacco avversario; contemporaneamente si esegue una rapida espirazione che mobilita la massima energia interna a supporto della tecnica (kime). Una stessa difesa pu\u00f2 essere applicata con finalit\u00e0 e intenzioni diverse a seconda delle circostanze: \u00e8 possibile impiegare forza in quantit\u00e0 appena sufficiente per deviare l'attacco oppure utilizzare tutta la potenza per colpire il braccio dell'attaccante, infliggendogli un danno e scoraggiandolo dall'intenzione aggressiva cos\u00ec come \u00e8 possibile utilizzare la tecnica per sbilanciare l'avversario o per guadagnare la distanza di sicurezza. Eseguendo una tecnica difensiva si deve aver cura di non eccedere nei movimenti evitando quindi di parare pi\u00f9 del necessario, l'apertura nella guardia e lo sbilanciamento del corpo che ne derivano rendono difficile coordinare una tecnica successiva rapida ed efficace.\nIl momento pi\u00f9 opportuno per applicare la parata \u00e8 determinato dal ritmo del combattimento e dalla distanza tra i contendenti, in ogni caso \u00e8 meglio agganciare l'attacco prima che si sviluppi completamente: infatti nella fase finale la tecnica offensiva acquista velocit\u00e0 e viene indirizzata con precisione e profondit\u00e0 dalla rotazione della mano, inoltre, la determinazione psichica e la contrazione muscolare ne rendono difficile il bloccaggio.\nTutti i principi esposti devono trovare applicazione nelle situazioni reali, anche se in questi casi non si impiega necessariamente la forma fondamentale; quando l'attacco giunge inaspettato, la parata deve essere ugualmente efficace qualunque sia la posizione del difensore: tardare, nel tentativo di assumere la postura fondamentale, potrebbe in questo caso rivelarsi pericoloso.\nPer salvaguardare la propria incolumit\u00e0 la scelta di tempo e la risposta istintiva diventano essenziali. \u00c8 indispensabile instaurare un feeling con l'aggressore, dirigendo lo sguardo ai suoi occhi, concentrare l'attenzione sul viso dell'avversario offre la possibilit\u00e0 di intuirne le mosse, infatti il momento dell'esecuzione viene tradito da variazioni pi\u00f9 o meno accentuate delle espressioni del volto: per cui distogliere lo sguardo o chiudere gli occhi, anche solo per un istante, durante un combattimento, crea una condizione di assoluta inferiorit\u00e0 negando al difensore il tempo per la giusta reazione.\nEcco l'elenco\nLe tecniche di colpo (Tsuki waza).\nLe armi del karate sono costituite dalle varie parti del corpo umano, poich\u00e9 karate significa proprio combattimento a mani nude, cio\u00e8 senza armi. Viene impiegata qualsiasi zona di esso che possa risultare efficace sia per la difesa che per l'attacco. Fra tutte queste possibilit\u00e0 di scelta, la pi\u00f9 classica e frequentemente usata \u00e8 la mano.\nEssa pu\u00f2 essere aperta (kaish\u014d) o chiusa (ken) oppure con il pugno chiuso \u00e8\" la nocca del medio sporgente (nakadaka-ken), soprattutto per alcuni stili; per formare il pugno occorre piegare le quattro dita contro il palmo e serrare fortemente il pollice sull'indice e sul medio, la zona del pugno che si utilizza per colpire \u00e8 formata dalle nocche dell'indice e del medio (seiken\"'), il polso deve essere forte e contratto, la potenza del braccio deve fluire secondo una linea retta dal gomito fino al bersaglio.\nNella realt\u00e0 un pugno pu\u00f2 essere considerato una tecnica di karate solo se la sua efficacia ha origine da una posizione del corpo ben salda al terreno che permetta di sfruttare al meglio la reazione verso l'alto che si ottiene applicando una pressione al suolo, l'energia cos\u00ec prodotta attraversa tutto il corpo secondo un percorso determinato fino a sfociare sul punto d'impatto la prima tappa di questo cammino sono le anche: una tecnica pu\u00f2 essere definitiva solo se la rotazione dei fianchi viene sfruttata completamente, tanto pi\u00f9 rapida \u00e8 la rotazione tanto pi\u00f9 veloce risulta la tecnica finale. Il principio su cui si basa la rotazione \u00e8 lo stesso della molla: pi\u00f9 strettamente viene avvolta, maggiore \u00e8 la forza che sprigiona quando viene rilasciata, ruotare le anche in direzione del bersaglio \u00e8 come liberare una molla precedentemente avvolta, la velocit\u00e0 di esecuzione \u00e8 di importanza fondamentale essendo, con il peso, elemento determinante della potenza totale ottenibile.\nIl movimento richiesto nelle tecniche di karate non \u00e8 quello che pu\u00f2 spostare lentamente un oggetto pesante, bens\u00ec quello che pu\u00f2 penetrare un corpo ed andare oltre ad esso grazie all'estrema velocit\u00e0 raggiunta dal pugno, durante l'esecuzione occorre ruotare l'avambraccio, ci\u00f2 garantisce la direzione della tecnica e permette una maggiore penetrazione della mano sulla superficie.\nLe parti del corpo chiamate in causa dall'esecuzione di un pugno di spinta (tsuki) non devono mai contrarsi per fare in modo che non vi sia un ritorno neppure minimo della forza impiegata; in ogni caso la potenza accumulata al momento culminante deve essere immediatamente liberata per prepararsi all'azione successiva.\n\u00c8 evidente che non occorre possedere una grande forza muscolare per eccellere nelle arti marziali, ma occorre comprendere ed applicare una certa quantit\u00e0 di principi fisici attraverso un allenamento quotidiano per intraprendere quel percorso che ha come risultato la tecnica definitiva che distingue le arti marziali da tutti gli altri sport di combattimento.\nEcco l'elenco\nLe tecniche di percossa e tecniche a mano aperta (Uchi waza e/o Ate waza).\nOltre a calci e pugni, esistono altri tipi di colpi (uchi o ate), effettuati con altre parti del corpo, come i gomiti (enpi o hiji), le ginocchia (hitt)ui il dorso del pugno (uraken), i palmi (teisho), il taglio esterno della mano (shuto), il taglio interno della mano (haito), ecc.\nA differenza dei pugni, che sono penetranti, ma lenti, le tecniche di percossa sono colpi molto rapidi e dirompenti.\nEcco l'elenco\nAlcuni tipi di tecniche di gomito (Hiji waza o Enpi waza).\n\"Gomito\" si pu\u00f2 dire \"hiji\" oppure \"enpi\".\nEcco l'elenco\nAlcuni tipi di tecniche di testa (Atama waza).\nEcco l'elenco\nTecniche di calcio (Keri waza).\nEcco l'elenco\nTecniche di proiezione (Nage waza) e tecniche di controllo (katame waza).\nCome scrive Funakoshi nel \"Karate-do Kyohan\": il karate potrebbe essere intesa come un'arte \"dura\". Ma il duro comprende il morbido e il morbido comprende il duro. Per questo motivo, per lo studio complessivo della realt\u00e0 del combattimento, nel karate sono studiate anche tecniche di proiezione, spazzate, bloccaggi e leve articolari. Le Nage waza, tuttavia, differiscono per finalit\u00e0 da quelle del Judo o dell'Aikido. Se i primi due tendono a \"lanciare\" l'avversario, le tecniche di corpo a corpo del karate mirano a \"sgretolare\" l'avversario sul suo centro per renderlo inoffensivo e finirlo con tecniche di colpo.\nInvece le tecniche di controllo (katame waza) si dividono in 3 sottogruppi:\nAlcune tecniche di proiezione, leve articolari e strangolamenti.\nTecniche comuni a tutti gli stili:\nTecniche di combattimento a terra (Ne waza) e prese (Tori waza).\nLe Ne-waza sono le tecniche di combattimento a terra: comprendono, fra le altre cose, immobilizzazioni, leve articolari e strangolamenti.\nLe prese (dette Dori waza o Tori waza) invece sono tutte quelle tecniche che si eseguono facendo una presa su una parte del corpo dell'avversario o sui suoi vestiti. Tutte le prese vengono chiamate con il nome della parte afferrata, seguita dalla parola dori o tori (es.: presa al gomito = hiji dori).\nTecniche di spazzata (Harai waza).\nPer certi versi le spazzate rientrano nel gruppo delle tecniche di proiezione.\nEcco l'elenco\nPerch\u00e9 a piedi nudi.\nUn fatto importante nel karate \u00e8 il fatto di stare a piedi nudi nello svolgere la lezione, questo ha motivazioni tecniche e formali, risponde ad esigenze pratiche ed \u00e8 volto al conseguimento della massima efficacia.\nRagioni fisiche: il piede \u00e8 ricco di ricettori tattili che permettono di conoscere la conformazione del suolo senza interventi della vista; la struttura ossea del piede \u00e8 arcuata cos\u00ec da restare parzialmente sospesa sul piano di appoggio.\nL'adattamento alle caratteristiche del suolo viene avvertito dai recettori di tensione dei tendini e delle articolazioni: il corpo risponde cos\u00ec alla percezione dell'inclinazione e della direzione di pendenza, adeguandosi alle mutevoli necessit\u00e0 dello stare eretti. Fare karate significa anche imparare a flettere, estendere e ruotare il piede, adattandolo al fine di ottenere un impatto efficace sul bersaglio.\nUn'altra delle ragioni che chiariscono perch\u00e9 i praticanti di karate tradizionale non usino protezioni ai piedi affonda le sue radici nel passato, quando i samurai divennero imbattibili nell'uso della spada, si chiesero cosa sarebbe stato di loro se fossero stati sorpresi disarmati. Di qui la necessit\u00e0 di imparare ad usare il corpo come un'arma e vennero sviluppate le prime tecniche a mano nuda: la loro evoluzione e quella delle forme di lotta che in esse si fusero, port\u00f2 alla codificazione di sistemi di combattimento a mano disarmata sempre pi\u00f9 complessi che scaturirono nel J\u016bJutsu, nel J\u016bd\u014d, nell'aikid\u014d e nel karate (giapponese).\nLo stare a piedi nudi \u00e8 un segno di umilt\u00e0, rispetto e di volont\u00e0 di affrontare l'allenamento con la mente vuota dalle preoccupazioni quotidiane."}
{"id": "56947", "revid": "386574", "url": "https://it.wikipedia.org/wiki?curid=56947", "title": "Shotokan", "text": ""}
{"id": "56949", "revid": "2207", "url": "https://it.wikipedia.org/wiki?curid=56949", "title": "Shorin", "text": ""}
{"id": "56950", "revid": "2207", "url": "https://it.wikipedia.org/wiki?curid=56950", "title": "Shorei", "text": ""}
{"id": "56951", "revid": "2207", "url": "https://it.wikipedia.org/wiki?curid=56951", "title": "Shorin-Ryu", "text": ""}
{"id": "56952", "revid": "2207", "url": "https://it.wikipedia.org/wiki?curid=56952", "title": "Shito-Ryu", "text": ""}
{"id": "56953", "revid": "287204", "url": "https://it.wikipedia.org/wiki?curid=56953", "title": "Goju-Ryu", "text": ""}
{"id": "56956", "revid": "118635954", "url": "https://it.wikipedia.org/wiki?curid=56956", "title": "Acido pantotenico", "text": "L'acido pantotenico o vitamina B5 deriva dalla condensazione, tramite legame carboamidico, di una molecola di \u03b2-alanina con una molecola di acido pantoico; la forma chirale biologicamente attiva \u00e8 solamente quella destrogira; la forma levogira pu\u00f2 fungere da antagonista dell'isomero destrogiro; \u00e8 instabile al calore, alle basi ed agli acidi ed \u00e8 solubile in acqua; \u00e8 un componente, insieme all'ATP e alla \u03b2-mercaptoetilammina, del Coenzima A ed anche della fosfopanteteina.\nStoria.\nNel 1936 venne individuato un fattore la cui carenza nella dieta provocava la pellagra dei polli. Tale fattore venne chiamato, all'inizio, fattore del filtrato in quanto veniva ottenuto per dialisi di estratti di tessuti animali o vegetali.\nLa caratterizzazione della sua formula chimica e la sua sintesi avvennero nel 1940 e nel 1946 si comprese l'azione biologica di questo composto.\nChimica.\nLa fosfopanteteina agisce legandosi ad una serina della proteina trasportatrice di gruppi acili (ACP) la quale \u00e8 importante nella sintesi degli acidi grassi.\nLa chiave dell'azione del CoA \u00e8 il gruppo tiolico terminale che si lega ad un gruppo carbossilico formando un tioestere che presenta una variazione di energia libera elevata (~ -7,5 Kcal/mole) per la reazione di idrolisi, ovvero con un alto potenziale di trasferimento dei gruppi legati.\nIl Coenzima A (CoA) funziona come trasportatore di gruppi acili e acetili e, come tale, entra nelle vie metaboliche dei carboidrati, degli aminoacidi, degli acidi grassi, dei composti steroidei e dei corpi chetonici. In particolare, interviene:\nPartecipa anche ad altre reazioni di acetilazione. Il CoA pu\u00f2 donare infatti gruppi acili od acetili anche alle proteine determinando, cos\u00ec, regolazione di vari sistemi cellulari o protezione dalla proteolisi. Una di queste reazioni che nell'ultimo decennio ha suscitato estremo interesse \u00e8 l'acetilazione degli istoni, coinvolta nella regolazione dell'espressione genetica.\nBiochimica umana.\nGran parte dell'acido pantotenico viene ottenuto, nella dieta, dall'idrolisi, a livello dell'intestino, del Coenzima A ed esso viene poi assorbito mediante un meccanismo di trasporto attivo dipendente dal sodio. L'acido pantotenico contenuto nel plasma viene prelevato dalle cellule mediante un cotrasportatore Na-dipendente. Esso entra nella via di sintesi del Coenzima A la quale viene completata a livello dei mitocondri. Successivi fenomeni di idrolisi determinano il distacco dell'acido pantotenico il quale viene eliminato con le urine.\nFonti alimentari.\nL'acido pantotenico sembra essere ubiquitario. Si trova, in particolare, nel fegato, nei fegatelli di pollo e manzo, nel lievito di birra, crusca di frumento, semi di sesamo, pappa reale. In minor misura: semi di girasole, soia, uova, piselli secchi, melassa grezza, farina integrale di grano saraceno e nei legumi, soprattutto come CoA e fosfopanteteina (85%).\nCarenza.\nAlterazioni cutanee come: arrossamenti, ragadi, dermatiti seboroiche. \nLivelli di assunzione e tossicit\u00e0.\nL'apporto giornaliero, al momento, non sembra ben definito. Ci si orienta, tuttavia, su una dose giornaliera di 5\u201310\u00a0mg.\nNon sono noti effetti tossici, acuti o cronici, da alti dosaggi di acido pantotenico."}
{"id": "56958", "revid": "2301", "url": "https://it.wikipedia.org/wiki?curid=56958", "title": "Vitamina B5", "text": ""}
{"id": "56959", "revid": "117569557", "url": "https://it.wikipedia.org/wiki?curid=56959", "title": "Racconti ritrovati", "text": "I Racconti ritrovati \u00e8 un'antologia di racconti di J. R. R. Tolkien. Scritti approssimativamente tra il 1920 e il 1930, quando l'autore aveva all'incirca venticinque anni, segnano l'inizio della creazione fantasy di Tolkien (alla prima pagina del quaderno su cui era redatta la versione originale del primo racconto Tolkien riport\u00f2 la data 12 febbraio 1917). Nell'edizione originale di \"The History of Middle-earth\", questo volume e la sua prosecuzione, i \"Racconti perduti\", sono stati pubblicati con il titolo unico di \"The Book of Lost Tales\", e costituiscono l'unica parte della \"History\" edita in Italia.\nNei volumi si ritrovano tutti i temi fondamentali della mitologia fantastica dei mondi immaginari de \"Lo Hobbit\", \"Il Signore degli Anelli\" e soprattutto \"Il Silmarillion\". Ed \u00e8 proprio a quest'ultimo che bisogna far riferimento per iniziare con la descrizione dei \"Racconti Ritrovati\", poich\u00e9 questi in effetti non sono altro che una forma germinale (e in parte differente) della prima parte del \"Silmarillion\".\nI \"Racconti ritrovati\" narrano infatti temi della mitologia tolkieniana quali la Musica degli Ainur, con la quale Eru Il\u00favatar d\u00e0 forma al mondo; i grandi d\u00e8i (gli Ainur, appunto) che si innamorano della loro stessa creazione arrivando a scegliere di rifugiarvisi, edificando le dimore leggendarie; la lotta mai conclusa contro Melko (Melkor nel \"Silmarillion\"), l'Ainu enigmatico e maligno che ha insinuato la dissonanza nella musica; e l'avvento, nel mondo (Arda), degli Elfi e degli Uomini. Due razze totalmente differenti ma che dovranno riuscire a vivere in pace e stringere alleanze per non soccombere al male di Melkor e dei suoi servitori (Il pi\u00f9 famoso dei quali \u00e8 sicuramente Sauron, il Signore degli Anelli).\nQuesto \u00e8 l'incipit dei \"Racconti Ritrovati\", che non solo introduce il personaggio protagonista, Eriol, ma rivela in maniera assolutamente palese la principale differenza tra quest'opera e il pi\u00f9 moderno \"Silmarillion\", ovvero la trama-presupposto completamente assente nell'opera successiva. Eriol \u00e8 un uomo curioso, intelligente e sempre alla ricerca di nuove conoscenze. Il suo viaggio lo condurr\u00e0 alla \"Casetta del Gioco Perduto\" (che \u00e8 anche il titolo del primo dei dieci racconti che Christopher Tolkien ha ricavato dai vecchi quaderni di suo padre) luogo in cui inizieranno i fantastici racconti sul principio del mondo, le prime ere della Terra di Mezzo e tutti i grandi misteri cosmologici di Arda."}
{"id": "56962", "revid": "121961956", "url": "https://it.wikipedia.org/wiki?curid=56962", "title": "Atlantiano", "text": "LAtlantiano (Dig Adlantisag) \u00e8 una lingua artificiale creata da Marc Okrand per il film Disney \"Atlantis - L'impero perduto\". Era stata creata per essere una sorta di possibile \"lingua madre\" dell'umanit\u00e0 intera, e quindi si rifaceva ad un vocabolario indoeuropeo utilizzando una propria grammatica.\nL'Atlantiano utilizza una sintassi Soggetto Oggetto Verbo. Gli aggettivi seguono i nomi a cui fanno riferimento mentre gli avverbi seguono i verbi. L'atlantiano utilizza pi\u00f9 posposizioni che preposizioni. Usa tre tempi verbali riconosciuti: presente perfetto, presente, e futuro. Vi sono inoltre tre casi: nominativo, accusativo, e vocativo.\nSistemi di scrittura.\nI sistemi di scrittura per l'Atlantiano sono tre:\nAlfabeto Atlantiano.\nGli Atlantidei usano una scrittura alfabetica bustrofedica composta da 29 grafemi, basato sull'alfabeto ugaritico. \nAlfabeto dello scrittore e l'alfabeto del lettore.\nL\"alfabeto dello scrittore\" \u00e8 il sistema di translitterazione \"ufficiale\" dell'atlantiano, mentre l\"alfabeto del lettore\" \u00e8 stato ideato per facilitare la lettura dei testi ai doppiatori del film.\nEstratto.\nScrittura del lettore.\n\"NEE-shen-toap AHD-luhn-tih-suhg, KEH-loab-tem GAHB-rihn KAH-roak-lih-mihk bet gihm DEH-moat-tem net GEH-tuh-noh-sen-tem behr-NOAT-lih-mihk bet KAH-gihb LEH-wihd-yoakh.\"\nTraduzione.\n\"O spiriti di Atlantide, perdonatemi per aver profanato la vostra camera e per aver portato degli intrusi nel nostro paese!\"\nScrittura del lettore.\n\"TAHB-toap LOO-den NEH-bet kwahm GEH-soo BOH-geh-kem deg YAH-seh-ken GEH-soo-goan-tokh\".\nTraduzione.\n\"Padre, questa gente pu\u00f2 aiutarci.\""}
{"id": "56963", "revid": "547034", "url": "https://it.wikipedia.org/wiki?curid=56963", "title": "Tol Eress\u00eba", "text": "Tol Eress\u00eba \u00e8 un'isola di Arda, l'universo immaginario fantasy creato dallo scrittore inglese J.R.R. Tolkien. Era una grande terra, dalla quale nacque l'albero mallorn; il suo nome pu\u00f2 essere tradotto dall'elfico come \"Isola Solitaria\", poich\u00e9 originariamente era posta al centro del Belegaer, lontana da ogni altra terra.\nUlmo mosse l'isola avanti e indietro attraverso Belegaer, \"il Grande Mare\", per trasportare le schiere dei Vanyar e Noldor, e successivamente dei Teleri. Dopo di ci\u00f2, essa rimase per sempre vicino alla costa orientale di Aman, nella Baia di Eldamar. I Teleri rimasero a lungo a Tol Eress\u00eba, prima di trasferirsi ad Alqualond\u00eb, e molti degli Eldar vi rimasero dopo la fine della Prima Era, e vissero l\u00ec. Poi, divenne la principale meta degli Elfi della Terra di Mezzo e, siccome essi erano pochi e crescevano lentamente, l'isola bast\u00f2 ad ospitarli.\nIl porto di Avall\u00f3n\u00eb aveva una splendida torre bianca visibile anche da N\u00famenor, prima che questo fosse distrutto e l'isola portata fuori da Arda e raggiungibile solo con la Strada Diritta.\nSecondo alcuni scritti pi\u00f9 tardi, l'isola di Tol Eress\u00eba sarebbe la stessa isola di Almaren, trasportata nel Belegaer dopo l'attacco di Morgoth al termine della Primavera di Arda.\nInizialmente, nella costruzione mitologica tolkieniana, Tol Eress\u00eba raffigurava la Gran Bretagna o l'Inghilterra (J.R.R. Tolkien \"Racconti Perduti\" ed. Rusconi 1987 - pag.342). Di tale analogia non c'\u00e8 traccia negli scritti successivi."}
{"id": "56964", "revid": "287204", "url": "https://it.wikipedia.org/wiki?curid=56964", "title": "San Gervasio", "text": ""}
{"id": "56965", "revid": "7", "url": "https://it.wikipedia.org/wiki?curid=56965", "title": "La fanciulla del west", "text": ""}
{"id": "56966", "revid": "869733", "url": "https://it.wikipedia.org/wiki?curid=56966", "title": "Tosca", "text": ""}
{"id": "56968", "revid": "1762347", "url": "https://it.wikipedia.org/wiki?curid=56968", "title": "Numeri pari e dispari", "text": "In matematica, ogni numero intero \u00e8 pari oppure dispari: un numero \u00e8 pari se \u00e8 multiplo di 2, altrimenti \u00e8 dispari. Esempi di numero pari sono: \u221256, 0, 12, 28, 56, 388. Esempi di numero dispari: \u22127, 19, 83, 95, 463, 1005, 32721.\nDescrizione.\nL'insieme dei numeri pari pu\u00f2 essere scritto nel seguente modo:\nL'insieme dei numeri dispari pu\u00f2 essere scritto nel seguente modo:\nLa caratterizzazione di un intero relativa all'essere pari o dispari si dice parit\u00e0. Essa equivale alla appartenenza ad una delle due classi di resto modulo 2: [0]2 per gli interi pari, [1]2 per i dispari.\nUn numero espresso con il sistema di numerazione decimale \u00e8 pari o dispari a seconda che la sua ultima cifra sia pari o dispari. Ovvero, se l'ultima cifra \u00e8 1, 3, 5, 7, o 9, \u00e8 dispari, altrimenti \u00e8 pari. La stessa idea \u00e8 valida se si usa una qualsiasi base pari. In particolare, un numero espresso nel sistema di numerazione binario \u00e8 dispari se l'ultima cifra \u00e8 1 e pari se l'ultima cifra \u00e8 0; un intero espresso nella base 4 \u00e8 pari se la sua ultima cifra \u00e8 0 o 2, \u00e8 dispari in caso contrario, cio\u00e8 se la sua ultima cifra \u00e8 1 o 3. In sistemi di numerazione a base dispari, il numero \u00e8 pari o dispari a seconda della parit\u00e0 delle somma delle sue cifre, ovvero a seconda della sua radice numerica.\nI numeri pari formano un ideale nell'anello degli interi, mentre i numeri dispari non formano n\u00e9 un sottogruppo additivo n\u00e9, a maggior ragione, un ideale. Un intero \u00e8 pari se \u00e8 congruente a 0 modulo l'ideale, in altre parole se \u00e8 congruente a 0 modulo 2, e dispari se \u00e8 congruente a 1 modulo 2.\nTutti i numeri primi sono dispari con una eccezione: il numero primo 2. Tutti i numeri perfetti conosciuti sono pari; non si sa se esistano dei numeri perfetti dispari.\nLa congettura di Goldbach asserisce che qualsiasi numero pari maggiore di 2 pu\u00f2 essere rappresentato come una somma di due numeri primi. I calcoli eseguiti con i moderni computer hanno mostrato che questa congettura \u00e8 vera per interi fino ad almeno 4 \u00d7 1018, ma non \u00e8 ancora stata trovata una dimostrazione matematica generale.\nAritmetica dei numeri pari e dispari.\nLe leggi seguenti possono essere verificate usando le propriet\u00e0 di divisibilit\u00e0, e il fatto che 2 \u00e8 un numero primo:\nDivisione.\nLa divisione di due numeri interi non d\u00e0 necessariamente come risultato un numero intero. Ad esempio, 1 diviso 4 \u00e8 uguale a 1/4, che non \u00e8 n\u00e9 pari n\u00e9 dispari, in quanto il concetto di pari o dispari si applica solo agli interi.\nMa quando il risultato \u00e8 un intero:"}
{"id": "56969", "revid": "9", "url": "https://it.wikipedia.org/wiki?curid=56969", "title": "Numero dispari", "text": ""}
{"id": "56972", "revid": "1516566", "url": "https://it.wikipedia.org/wiki?curid=56972", "title": "Zap Mama", "text": "Zap Mama \u00e8 un gruppo musicale belga fondato nel 1991 dall'artista Marie Daulne di padre belga e madre congolese. Nata come formazione per esecuzioni a cappella, ha un repertorio in cui si possono rintracciare influenze pop, africane, statunitensi.\nDal loro secondo album, le Zap Mama sono pubblicate dall'etichetta musicale alternativa Luakabop di David Byrne, che dopo averle ascoltate le volle tra i propri artisti. \"Adventures in Afropea\" \u00e8 la riedizione per la nuova casa discografica dell'album di debutto \"Zap Mama\".\nNumerose le collaborazioni internazionali del gruppo con musicisti come Erykah Badu, Manu Dibango e i The Roots.\nNel 2004 le Zap Mama hanno partecipato al concerto organizzato dalla rivista \"Wired\" a New York, che ha raccolto diversi musicisti che si battono per una pi\u00f9 ampia diffusione delle licenze Creative Commons.\nIl brano \"Vibrations\" \u00e8 incluso nella colonna sonora originale di FIFA 10.\nFormazione.\nZap Mama \u00e8 una formazione che ruota essenzialmente intorno alla figura di:\ne un gruppo rotante di altre artiste: Lene Norgaard, Tanja Daese "}
{"id": "56973", "revid": "1305887", "url": "https://it.wikipedia.org/wiki?curid=56973", "title": "Caglio (disambigua)", "text": ""}
{"id": "56995", "revid": "1762651", "url": "https://it.wikipedia.org/wiki?curid=56995", "title": "Cahiers du cin\u00e9ma", "text": "I Cahiers du cin\u00e9ma sono la pi\u00f9 prestigiosa rivista cinematografica francese.\nStoria.\nLa rivista \u00e8 stata fondata nell'aprile 1951 da Andr\u00e9 Bazin, L\u00e9onide Keigel, Joseph-Marie Lo Duca e Jacques Doniol-Valcroze, raccogliendo l'eredit\u00e0 della \"Revue du cin\u00e9ma\" e riunendo i membri di due circoli cinematografici parigini: \"Objectif 49\" (Robert Bresson, Jean Cocteau, Alexandre Astruc ecc.) e il \"Cin\u00e9-Club du Quartier Latin\". Tra i collaboratori figuravano \u00c9ric Rohmer, Jacques Rivette, Jean-Luc Godard, Claude Chabrol e Fran\u00e7ois Truffaut.\nGli articoli dei \"Cahiers\" reinventarono le basi della critica cinematografica. L'elaborazione della politica degli autori riconobbe per la prima volta il valore dei film hollywoodiani di Alfred Hitchcock, Howard Hawks, Robert Aldrich, Nicholas Ray, Fritz Lang, e Anthony Mann, ma soprattutto di registi come Jean Renoir, Roberto Rossellini, Kenji Mizoguchi, Max Oph\u00fcls e Jean Cocteau, in polemica con il cinema francese del periodo. L'articolo di Truffaut \"Su una certa tendenza del cinema francese\" (1954) \u00e8 considerato il manifesto del movimento cinematografico originato dagli ex-redattori dei \"Cahiers\" passati alla regia, detto Nouvelle Vague.\nDopo \u00c9ric Rohmer, caporedattore dal 1957 al 1963, la guida pass\u00f2 a Jacques Rivette. L'attenzione si spost\u00f2 dagli Stati Uniti alle cinematografie nazionali emergenti, mentre si faceva avanti una politicizzazione che esplose in particolare nel 1968. I \"Cahiers\" furono guidati, per qualche anno, da un collettivo di ispirazione maoista. Pi\u00f9 tardi, con Serge Daney e Serge Toubiana, le posizioni politiche si sono gradualmente smussate, ma non si \u00e8 ridotta l'influenza critica della rivista, n\u00e9 la sua capacit\u00e0 di produrre, dalle file dei suoi collaboratori, nuovi registi francesi (Andr\u00e9 T\u00e9chin\u00e9, Leos Carax, Olivier Assayas, Patrice Leconte).\nNel 1998, Le Editions de l'Etoile (la casa editrice dei \"Cahiers\") \u00e8 stata acquisita dal gruppo \"Le Monde\". Quest'ultimo nel 2008 ha ceduto la societ\u00e0 editrice al gruppo anglosassone \"Phaidon Press\".\nLa rivista \u00e8 stata diretta da Jean-Michel Frodon (affiancato da Serge Bozon) fino al 2009. Il comitato di redazione \u00e8 formato da Herv\u00e9 Aubron, St\u00e9phane Delorme, Charlotte Garson, Ludovic Lamant, Elisabeth Lequeret, Thierry Lounas, Vincent Malausa, Thierry Meranger, Cyril Neyrat, Eugenio Renzi, Jean-Philippe Tess\u00e9, Antoine Thirion.\nNel luglio 2009 St\u00e9phane Delorme rimpiazza Frodon come caporedattore ed \u00e8 affiancato da Jean-Philippe Tess\u00e9.\nVersione italiana.\nIl sito ufficiale della rivista propone ogni mese in lettura libera due articoli provenienti dalla rivista cartacea, di questi \u00e8 stata offerta dal 2005 al 2007, grazie al sostegno dell'Ambasciata di Francia a Roma, una versione in lingua italiana."}
{"id": "56996", "revid": "6923", "url": "https://it.wikipedia.org/wiki?curid=56996", "title": "Fabiana Redivo", "text": "Biografia.\nEsordisce come autrice nel 2000 con Il Figlio delle Tempeste, (primo volume della Saga di Derbeer dei Mille Anni) edito dalla Editrice Nord.\nNel 2005, l\u2019ultimo dei sei romanzi che compongono la Saga di Derbeer, La spada dei re, vince a Fiuggi il 31\u00ba Premio Italia quale miglior romanzo fantasy italiano.\nFinalista al concorso letterario Nord, bandito dalla Editrice Nord, con il racconto \"Il sigillo dei due mondi\", Fabiana Redivo ha scritto numerosi racconti. \u00c8 giunta alla notoriet\u00e0 grazie alle due trilogie ambientate in un mondo controllato dai quattro elementi: \"Afra\" la terra, \"Hydara\" l'acqua, \"Pyrxos\" il fuoco e \"Harj\" l'aria. Ad ognuno di essi \u00e8 legato un popolo. Protagonista della saga \u00e8 il mago \"Derbeer\".\nL'autrice \u00e8 al lavoro su due nuovi romanzi. Nel 2009, dopo un lungo silenzio, ha dato alle stampe il racconto \"I passi della sera\", nell'antologia urban fantasy \"Sanctuary\"\nOltre a numerosi racconti usciti in antologie per case editrici di genere, pubblica il romanzo Aghjkenam \u2013 Il segreto della citt\u00e0 perduta con la Edizioni Domino e il volume Trieste meravigliosa per Edizioni della Sera.\n\u00c8 molto attiva, in qualit\u00e0 di autrice, nell'ambito del \u201cLaboratorio Provinciale Permanente di Scrittura Creativa\u201d per le scuole medie di Trieste, tenendo corsi di scrittura creativa.\nCollabora con la DRI Editore per incoraggiare gli studenti delle scuole medie allo studio della storia del territorio in cui vivono, in maniera fantasiosa e divertente.\nFa parte delle associazioni EWWA (European Writing Women Association) e dal 2 marzo 2012 \u00e8 socia della FIDAPA Tergeste (Federazione Italiana Donne Arti Professioni Affari) \u2013 BPW ITALY.\nEsegue lavori di editing e tiene corsi di scrittura creativa.\nOpere.\nI romanzi che compongono le trilogie, pubblicati dall'Editrice Nord sono:\nAltre pubblicazioni:\nPubblicati da Dri Editore (Treviso):"}
{"id": "56997", "revid": "599013", "url": "https://it.wikipedia.org/wiki?curid=56997", "title": "Djedefra", "text": "Biografia.\nDi Djedefra sappiamo molto poco. Il Papiro dei Re gli attribuisce un regno di soli otto anni, ma sono stati trovati riferimenti al suo undicesimo censimento del bestiame (riferimento usato per registrare gli anni di regno di un sovrano); se questi censimenti continuavano ad avvenire ogni due anni come sotto le dinastie precedenti, allora il regno di Djedefra sarebbe durato almeno 22 anni (11 se il censimento era diventato annuale).\nFiglio di Cheope, spos\u00f2 la sorellastra Hetepheres II, forse per rafforzare il proprio diritto al trono, essendo la madre solamente una moglie secondaria di Cheope.\nBasandosi sul ritrovamento di sue statue spezzate volontariamente e di tentativi di abrasione del nome su alcuni monumenti, \u00e8 stato ipotizzato che questo sovrano sia stato considerato un usurpatore e quindi condannato alla \"damnatio memoriae\".Tale ricostruzione, che prevederebbe anche l'eliminazione del fratello Kuaf (Kauab), legittimo erede al trono, \u00e8 per\u00f2 messa in dubbio dalla circostanza, comprovata da alcuni graffiti rinvenuti nelle fosse delle barche solari del padre, che sia stato appunto Djedefra a celebrare i riti funebri per il sovrano scomparso, circostanza che sembrerebbe ipotizzare una successione regolare.\nA Djedefra \u00e8 attribuita una piramide ad Abu Rawash (circa 8\u00a0km a nord di Giza), scoperta nella prima met\u00e0 del Novecento dall'archeologo francese Emile Chassinat. Chassinat, dopo aver scoperto le statue danneggiate e aver notato la grande quantit\u00e0 di blocchi calcarei e di granito di Assuan presenti sul sito, infer\u00ec che la piramide non fosse mai stata completata, o che addirittura fosse stata distrutta dalla stessa famiglia di Kepher, come segno di vendetta per l'uccisione di Kuaf. Oggi si tende a considerare la faida interna alla IV dinastia, ipotizzata da Chassinat e da altri egittologi del suo tempo, come frutto di un grossolano errore di interpretazione delle fonti, e la maggior parte degli archeologi \u00e8 convinta che la piramide sia stata terminata, ma che fu smantellata in epoca romana per costruire altri edifici. La piramide, grazie al fatto di essere edificata in cima ad una collina, sarebbe stata alta 154 metri, 7 in pi\u00f9 della piramide di Cheope. Anche i materiali utilizzati sarebbero stati pi\u00f9 pregiati di quelli delle altre piramidi. L'edificazione avrebbe richiesto otto anni di lavoro e quindicimila persone. Nel complesso quindi sarebbe stata la pi\u00f9 imponente piramide egizia mai costruita.\nIl prenomen Djedefra viene da taluni letto come Radjedef in quanto l'uso di anteporre, nella scrittura dei nomi, i glifi inerenti alla divinit\u00e0, sarebbe entrato nell'uso posteriormente.\nQuesto sovrano fu il primo, a quanto sappiamo, ad introdurre il titolo di \"Sa Ra\" (figlio di Ra)"}
{"id": "56998", "revid": "6923", "url": "https://it.wikipedia.org/wiki?curid=56998", "title": "Paradiso - Canto ventitreesimo", "text": "Il canto ventitreesimo del \"Paradiso\" di Dante Alighieri si svolge nel cielo delle Stelle fisse, ove risiedono gli spiriti trionfanti; siamo nel pomeriggio del 14 aprile 1300, o secondo altri commentatori del 31 marzo 1300.\nTemi e contenuti.\nAttesa di Beatrice - versi 1-15.\nBeatrice contempla la parte pi\u00f9 alta della volta celeste, con espressione d'attesa, simile all'uccello che attende ansiosamente il sorgere del sole. Dante imita questo atteggiamento.\nTrionfo di Cristo - vv. 16-45.\nDopo poco, il cielo si illumina sempre pi\u00f9, e Beatrice annuncia le schiere delle anime redente da Cristo. La gioia espressa dallo sguardo e dal volto di lei superano la capacit\u00e0 descrittiva di Dante-poeta.\nCome la luna piena che nella notte serena risplende tra le innumerevoli stelle, sopra migliaia di anime luminose appare un sole che le fa splendere. Nella luce di questo \"sole\" traspare la \"lucente sostanza\", tanto splendente da non poter essere contemplata da Dante. Beatrice gli spiega che la sua vista \u00e8 sopraffatta da una forza superiore ad ogni altra. In quella \"lucente sostanza\" sono la sapienza e la potenza che riaprirono le strade tra Dio e la terra, ovvero Cristo tanto a lungo atteso come redentore. L'anima di Dante, illuminata e divenuta maggior di s\u00e9, non sa pi\u00f9 ricordare che cosa accadde allora, come un fulmine che sprigionato da una nube si volge verso terra contro la naturale tendenza del fuoco verso l'alto.\nRiso di Beatrice. Le anime trionfanti - vv. 46-87.\nA questo punto, Beatrice lo invita a guardarla, dato che ormai \u00e8 divenuto in grado di sostenere la vista del suo riso. Dante si sente come colui che invano cerca di ricordare un sogno svanito, quando ode questo invito, degno di eterna gratitudine. Tutte le lingue dei poeti nutriti dalle muse non basterebbero a descrivere un millesimo dello splendore di quel \"santo riso\"; \u00e8 dunque necessario che descrivendo il paradiso il poema sacro sorvoli, come chi deve saltare perch\u00e9 impedito nel cammino da un ostacolo. Tuttavia questo non sar\u00e0 occasione di biasimo, se si considera il tema \"ponderoso\" e le forze umane che lo affrontano: la navigazione che si sta compiendo non \u00e8 certo adatta a una \"picciola barca\" e neanche a un marinaio che voglia risparmiare le proprie forze.\nBeatrice lo invita a rivolgere lo sguardo dal volto di lei al \"bel giardino\" che fiorisce grazie ai raggi di Cristo: qui si vede la Madre di Ges\u00f9, qui sono gli apostoli che insegnarono agli uomini la retta via. Dante vede una moltitudine di anime luminose, che sono illuminate dall'alto, senza che si veda l'origine di tale fulgore. Comprende quindi che Cristo si \u00e8 sottratto alla debole vista umana di Dante perch\u00e9 egli possa contemplare le anime trionfanti. \nTrionfo di Maria - vv. 88-111.\nL'attenzione del pellegrino si concentra su Maria, da lui sempre invocata nella preghiera quotidiana, splendente pi\u00f9 di ogni altra anima. In quel momento discende su Maria una luce in forma di corona, che la cinge, girandole intorno ed emettendo un canto di incomparabile dolcezza, tale che ogni melodia terrena al confronto sembrerebbe lo scoppio di un tuono. La \"circulata melodia\" (v.108) esprime la lode per la madre di Ges\u00f9, e annuncia che continuer\u00e0 a farlo finch\u00e9 ella raggiunger\u00e0 suo figlio nell'Empireo. Le anime si uniscono invocando il nome di Maria.\nMaria risale all'Empireo. Inno dei beati- vv.112-129.\nDante non \u00e8 in grado di raggiungere con lo sguardo il nono cielo, il pi\u00f9 vicino a Dio, perci\u00f2 non riesce a seguire Maria, ancora incoronata dal fuoco angelico che si alza verso l'Empireo seguendo suo figlio. Tutte le altre anime si protendono verso l'alto con manifesto affetto, cos\u00ec come il bimbo appena allattato dalla madre si volge a lei. Quindi salutano Maria con l'inno liturgico \"Regina Coeli\". \nSan Pietro compare tra i beati - vv.130-139.\nDante esprime un elogio alla ricchezza spirituale raccolta nelle anime del Paradiso, fra cui trionfa, insieme a tutti i beati del Vecchio e del Nuovo Testamento, San Pietro.\nAnalisi.\nIn questo canto, Dante ha un primo contatto con il mondo dei beati, visti nel loro insieme, e non pi\u00f9 distribuiti nei vari cieli, dove gli erano apparsi in precedenza. I beati costituiscono la moltitudine luminosa che celebra ed accompagna il trionfo di Cristo e di Maria. Tutto il canto, quindi, \u00e8 intessuto di immagini di splendore e di bellezza, tali da indurre il poeta a dichiarare apertamente la sua incapacit\u00e0 di esprimere ci\u00f2 che ha visto. (vv.23-24, 61-63). D'ora in poi, e soprattutto nei canti conclusivi, questo tema della \"ineffabilit\u00e0\" del Paradiso ritorna pi\u00f9 volte. Possiamo citare, fra altri esempi, i vv.55-57 del canto XXXIII. \u00c8 dunque il linguaggio dell'analogia quello che pu\u00f2 aiutare il poeta nel compito che dichiara di voler svolgere malgrado ogni difficolt\u00e0 (vv.64-69).\nIl canto si apre con una similitudine di carattere naturalistico, venata di toni affettivi (\"l'amate fronde\", \"dolci nati\", \"gli aspetti disiati\", \"con ardente affetto\": vv.1-8). Poco pi\u00f9 avanti, un'altra similitudine introduce la contemplazione del trionfo, accostandolo ad un cielo stellato con la luna piena: ancora un'immagine di natura, impreziosita per\u00f2 dai cenni mitologici (\"Trivia\", \"le ninfe etterne\", v. 26). Per rappresentare poi la propria stessa esperienza interiore, Dante ricorre ancora ad una similitudine naturalistica, a significare l'\"excessus mentis\" mistico (vv.40-45): di fronte a realt\u00e0 che trascendono il pensiero, la mente umana, illuminata, diventa capace di cogliere istantaneamente quella realt\u00e0, ma subito dopo non \u00e8 pi\u00f9 in grado di ricordarla, e di conseguenza pu\u00f2 parlarne solo in modo allusivo e imperfetto.\nLa figura centrale del trionfo, Maria, non \u00e8 descritta in alcun modo, ma designata da metafore: \"la rosa\" (v.73), \"il bel fior\" (v.88), \"lo maggior foco\" (v.90), \"la viva stella\" (v.92), \"il bel zaffiro\" (v.101). A lei presto si accosta, cingendola di una corona di luce, una \"facella\", che diviene, cantando, \"circulata melodia\". L'interpretazione pi\u00f9 diffusa \u00e8 che si tratti dell'arcangelo Gabriele, ovvero l'angelo dell'annunciazione.\nIl tono affettivo riconoscibile nella prima similitudine del canto ritorna, in modo pi\u00f9 accentuato, nei vv. 121-126, ove l'ardente affetto dei beati verso Maria, espresso dall'allungarsi all'ins\u00f9 delle fiamme-anime, \u00e8 accostato al gioioso protendersi del bimbo lattante (\"fantolin\") con le braccia verso \"la mamma\" che l'ha nutrito.\nAssenti, in questo canto, i richiami polemici al mondo terreno: Dante appare completamente immerso nella contemplazione."}
{"id": "56999", "revid": "132406", "url": "https://it.wikipedia.org/wiki?curid=56999", "title": "Paradiso - Canto ventiquattresimo", "text": "Il canto ventiquattresimo del \"Paradiso\" di Dante Alighieri si svolge nel cielo delle Stelle fisse, ove risiedono gli spiriti trionfanti; siamo nel pomeriggio del 14 aprile 1300, o secondo altri commentatori del 31 marzo 1300.\nQuesto canto, assieme ai due seguenti (XXV e XXVI), costituisce una specie di \"esame\" di Dante sulle tre virt\u00f9 teologali: dopo una preghiera iniziale di Beatrice, rispettivamente interrogano Dante san Pietro sulla Fede, san Giacomo Maggiore sulla Speranza, san Giovanni sulla Carit\u00e0.\nTemi e contenuti.\nPreghiera di Beatrice e risposta di san Pietro - versi 1-45.\nBeatrice prega i beati, come commensali al banchetto di Ges\u00f9 Cristo, di soddisfare l'immensa brama di nutrimento di Dante, che per grazia divina sta pregustando, ancora in vita, qualche briciola della loro mensa. In segno di assenso gioioso le anime danzano in forma di ghirlande, con diversa velocit\u00e0 come le ruote di un orologio, secondo il grado della loro beatitudine. Dalla corona pi\u00f9 veloce esce il fuoco pi\u00f9 splendente, che cantando accoglie la preghiera di Beatrice. La donna, a sua volta, si rivolge all'anima con una perifrasi dalla quale si riconosce chiaramente San Pietro, e l'invita a interrogare Dante su vari punti relativi a quella fede in nome della quale l'apostolo cammin\u00f2 sulle acque. Naturalmente a San Pietro le virt\u00f9 teologali di Dante sono gi\u00e0 note, ma \u00e8 opportuno che Dante possa parlare della vera fede per esaltarla.\nDante esaminato sulla fede - vv. 46-147.\nDante si trova nella condizione dello studente universitario (baccelliere) che attende in silenzio, raccogliendo i suoi pensieri, finch\u00e9 il maestro formula il tema da discutere. Risuona quindi la domanda: \"Che cosa \u00e8 la fede?\"\nIncoraggiato dallo sguardo di Beatrice, Dante d\u00e0 inizio alla risposta.Prima di tutto, invoca l'aiuto della Grazia, che gli concede di manifestare la propria fede proprio dinanzi al capo degli apostoli, perch\u00e9 lo renda capace di esprimere in modo appropriato il suo pensiero. Quindi prosegue affermando che, come scrisse san Paolo, la fede \u00e8 il principio fondamentale di quanto si spera (la vita eterna) e la prova di quanto non si pu\u00f2 percepire con i sensi. Pietro esprime approvazione per la risposta, a condizione che Dante interpreti correttamente i due concetti (\"sostanze\" ed \"argomenti\") usati da san Paolo. Egli risponde ricordando l'incapacit\u00e0 della mente umana di afferrare i misteri della vita eterna che qui in Paradiso gli vengono manifestati; \u00e8 quindi soltanto per fede che se ne pu\u00f2 affermare l'esistenza: ecco perch\u00e9 la fede pu\u00f2 esser denominata sostanza. Su questa base si possono ricavare per ragionamento, senza prove materiali, le verit\u00e0 divine. In questo modo la fede diviene anche \"argomento\" ovvero prova.\nPietro osserva che se sulla terra tutto venisse appreso con tanta chiarezza, non vi sarebbero ragionamenti capziosi. Chiede poi a Dante se possiede questa \"moneta\" (la fede) di cui ha saputo esprimere cos\u00ec bene il valore e il peso. Pronta \u00e8 la risposta affermativa di Dante, cui a sua volta Pietro replica con una nuova domanda sull'origine della fede. Dante risponde che essa gli deriva dall'abbondante grazia dello Spirito Santo manifestata nell'Antico e nel Nuovo Testamento. Ma perch\u00e9 - chiede ora Pietro - Dante considera parola divina la Bibbia? Il poeta risponde che lo dimostrano i fatti accaduti, che non possono essere opere umane; e di fronte all'obiezione che quei fatti miracolosi sono testimoniati solo dalla Bibbia stessa, aggiunge che \u00e8 un miracolo superiore ad ogni altro la stessa diffusione del cristianesimo, a partire dal piccolo seme gettato da Pietro, che presto \u00e8 divenuto vite rigogliosa, mentre ora la pianta s'\u00e8 inselvatichita.\nTutte le anime a questo punto cantano lode a Dio. Pietro riprende, attribuendo alla Grazia le corrette risposte di Dante, e chiedendogli di indicare ora il contenuto della fede che professa, nonch\u00e9 la fonte di tale fede. Dante afferma solennemente la sua fede in Dio, motore immobile di tutto l'universo, che ha parlato per mezzo dei profeti, uno e trino. L'insegnamento del Vangelo gli conferma la fede nel mistero della Trinit\u00e0 che brilla nella sua mente \"come stella in cielo\".\nApprovazione di san Pietro - vv. 148-154.\nPietro, lieto del modo in cui Dante ha superato l'esame sulla fede, lo abbraccia girando intorno a lui tre volte e benedicendolo col canto.\nAnalisi.\nNell'apertura del canto ritroviamo i caratteri distintivi dell'ambiente di Paradiso, la luce e l'armonia, collegati a due paragoni (v.12 e vv.13-18). Il secondo, di grande evidenza tecnico-scientifica, rappresenta il movimento delle ruote di un orologio, ed \u00e8 sottolineato dall'unica rima in tmesi presente nel poema: \"differente/mente\" (v.16).\nPreceduto da una dichiarazione del poeta di esser costretto a \"saltare\" (v.25) rispetto allo splendore di Beatrice, il dialogo tra la donna e Pietro \u00e8 di registro espressivo alto e solenne, punteggiato di latinismi e giri sintattici ricercati. Beatrice non solo invita Pietro a interrogare Dante sulla fede, ma indica gi\u00e0 le linee di sviluppo di tale esame. Mentre ella parla, Dante in silenzio raccoglie le idee per prepararsi alla risposta, e paragona se stesso al baccelliere pronto per la \"quaestio\", nella prima delle due fasi che essa comporta, ovvero il fornire prove al tema proposto dal maestro. Si giunge cos\u00ec al colloquio tra Pietro e Dante, organizzato esattamente come un esame universitario e sviluppato con il linguaggio della teologia scolastica.\nIl canto, infatti, come i due successivi, ha un contenuto manifestamente teologico ed \u00e8 articolato secondo il modello della dissertazione con cui si accedeva alla \"licentia ubique docendi\", ovvero al maggior titolo conferito dalle Universit\u00e0 nel Medioevo.\nAntonio Quaglio osserva: \"Il blocco [dei tre canti] fu certamente ideato e probabilmente sceneggiato insieme, con l'occhio attentissimo, nella stesura dei singoli pezzi, a salvaguardare alcune costanti e a movimentare, con calibrate innovazioni distintive, la fissit\u00e0 dell'esecuzione\".\nIl canto XXIV, in conclusione, si presenta come un'ampia, sicura ed esauriente dichiarazione del credo cristiano di Dante, suggellata dall'affettuosa approvazione di Pietro. Il canto termina con l'esclamazione del poeta: \"s\u00ec nel dir gli piacqui!\" (v.154)."}
{"id": "57000", "revid": "47195", "url": "https://it.wikipedia.org/wiki?curid=57000", "title": "Paradiso - Canto venticinquesimo", "text": "Il canto venticinquesimo del Paradiso di Dante Alighieri si svolge nel cielo delle Stelle fisse, ove risiedono gli spiriti trionfanti; siamo nel pomeriggio del 14 aprile 1300, o secondo altri commentatori, del 31 marzo 1300.\nQuesto canto, assieme al precedente e al seguente, costituisce una specie di \"esame\" di Dante sulle tre virt\u00f9 teologali: dopo una preghiera iniziale di Beatrice, egli viene interrogato rispettivamente da san Pietro sulla Fede, da san Giacomo Maggiore sulla Speranza e da san Giovanni sulla Carit\u00e0.\nIncipit.\n\u00ab Canto XXV, che tratta come l'auttore parla con Beatrice e con santo Iacopo Maggiore sopra certe questioni de le quali santo Iacopo solve la prima. \u00bb\nTemi e contenuti.\nLe speranze di Dante: il ritorno in patria e l'alloro poetico - versi 1-12.\nIl canto si apre con l'auspicio, espresso da Dante-poeta, che in virt\u00f9 del suo \"poema sacro\" possa essere cancellata la condanna all'esilio che grava su di lui: in tal caso, egli spera che, ritornando nella sua citt\u00e0 natale con ben altra maturit\u00e0 di voce e di esperienza rispetto a quando l'ha lasciata, potr\u00e0 ricevere la corona di poeta sul fonte battesimale, dato che in Paradiso san Pietro ha approvato la fede da lui dimostrata ed argomentata. \nSan Giacomo - vv. 13-39.\nRiprende quindi la narrazione: dalla corona di cui fa parte Pietro si muove verso Dante una luce, che viene indicata da Beatrice come l'apostolo Giacomo, il cui santuario a Compostela \u00e8 meta di pellegrinaggi.\nPietro e Giacomo si manifestano reciproci segni di affetto, come due colombi, esaltando il cibo divino che in Paradiso li nutre. Poi entrambi si rivolgono in silenzio a Dante, coi volti tanto accesi che Dante china il capo. Piena di gioia, Beatrice si rivolge a Giacomo, esaltandolo come l'apostolo che ha tante volte rappresentato la speranza, sia nella sua epistola, sia negli episodi in cui Cristo l'ha voluto con s\u00e9. Invita quindi Dante a levare il viso con fiducia, perch\u00e9 deve rafforzarsi grazie alla luce che promana dalle anime.\nDante esaminato sulla speranza - vv. 40-99.\nGiacomo continua chiedendo a Dante - al quale Dio ha concesso di visitare prima della morte il Paradiso perch\u00e9 possa poi, tornato sulla terra, sostenere la speranza propria e degli altri - di dire che cosa \u00e8 la speranza, quanto sia presente nel suo animo, e da dove gli sia giunta. Beatrice risponde alla seconda domanda al posto del poeta, dichiarando che nessun credente \u00e8 pi\u00f9 di lui ricolmo di speranza, e che proprio per questo gli \u00e8 stata donata la grazia di poter vedere, ancora vivo, il Paradiso. Cede poi le altre due risposte a Dante stesso. Questi con sicura prontezza risponde che la speranza \u00e8 l'attesa sicura della futura beatitudine, derivante dalla grazia divina e dai precedenti meriti. Questa verit\u00e0, afferma, proviene da numerose fonti autorevoli, ma prima di tutto egli l'ha desunta dai Salmi di Davide, dove si legge \"Sperino in te color che sanno il nome tuo\". La speranza, soggiunge Dante, \u00e8 stata poi alimentata in lui dall'Epistola di Giacomo, ed ora egli riversa sugli altri la speranza instillata in lui.\nMentre Dante parla, Giacomo esprime con lampeggiar di luci la sua gioia. Quindi egli dice che l'amore per la speranza, che lo ha accompagnato tutta la vita fino al martirio, \u00e8 tuttora vivo e lo induce a chiedere a Dante di precisare l'oggetto della sua speranza. Antico e Nuovo Testamento, risponde Dante, fissano l'obiettivo cui l'uomo tende, ovvero la vita eterna; Isaia afferma che la vera terra di ogni uomo \u00e8 il Paradiso dove si riveste di un doppio abito (corpo e anima); san Giovanni, nell'Apocalisse, chiarisce ulteriormente questa affermazione. Non appena Dante tace, si ode risuonare il versetto del Salmo IX, che egli prima ha citato, e tutte le anime rispondono.\nSan Giovanni - vv. 100-117.\nTra le anime che danzano e cantano una luce si accende tanto intensamente da sembrare un altro sole, e si avvicina alle due anime vicine a Dante, ovvero Pietro e Giacomo, accompagnando nel ritmo il loro canto e movimento. Beatrice spiega che \u00e8 san Giovanni, colui che pos\u00f2 il capo sul petto del sacro pellicano e che fu scelto da Ges\u00f9 morente come nuovo figlio di Maria.\nDante abbagliato - vv. 118-139.\nDante aguzza lo sguardo per vedere entro la luce che lo abbaglia, ma Giovanni lo invita a desistere, ricordando che il suo corpo \u00e8 terra fra la terra, come per tutti gli altri uomini fino al Giudizio universale. Unica eccezione sono Cristo e la Vergine, saliti all'Empireo in anima e corpo.\nA questo punto la danza e il canto dei tre santi si ferma. Dante si volge per vedere Beatrice, ma inutilmente, e si turba pur essendo accanto a lei e in Paradiso.\nAnalisi.\nLe prime quattro terzine sono espresse non dalla voce del \"viaggiatore\" ma dal poeta stesso, che parla di s\u00e9 e della propria opera in relazione all'esilio. Esso nella maggior parte del poema \u00e8 profetizzato come evento futuro, mentre in questi versi Dante rappresenta l'esilio in modo diretto, come realt\u00e0 duramente e a lungo sostenuta per colpa della \"crudelt\u00e0\" dei \"lupi\" che hanno cacciato lui dal \"bello ovile\" della sua innocente giovinezza (\"agnello\"). Nell'esilio \u00e8 nato, a prezzo di molti anni di fatiche, il \"poema sacro\", a cui hanno collaborato le realt\u00e0 divine ed umane, e a questa sua opera il poeta (che qui per l'unica volta si definisce tale) affida la speranza di poter tornare fra solenni riconoscimenti nella sua citt\u00e0. Speranza rafforzata dall'approvazione appena ricevuta da san Pietro dopo l'esame sulla Fede. \nIl desiderio e l'auspicio, per quanto forse venati di dubbio (Se mai continga che...) si collocano idealmente in una successione di testi nei quali Dante parla direttamente della sua condizione e delle sue prospettive di esule. Ai primissimi tempi dopo la condanna risale la canzone \"Tre donne intorno al cor mi son venute\", in cui Dante si dice orgoglioso di esser stato bandito da concittadini malvagi; dopo l'esclusione dall'amnistia indetta da Baldo d'Aguglione nel 1311, respinge sdegnosamente, nel 1315, l'offerta di rientrare a prezzo di un pubblico atto di pentimento (\"Epistole\" XII,6 \"All'amico fiorentino\"). Nel canto XXV del Paradiso, ormai prossimo alla fine dell'opera (e anche della vita), esprime la speranza che proprio il poema, del cui valore \u00e8 ben consapevole, gli valga il ritorno in patria e il conferimento dell'alloro di poeta sul fonte del suo battesimo.\nRispetto al canto precedente, l'esame vero e proprio occupa un numero assai minore di versi ed \u00e8 articolato in modo meno rigorosamente fedele al modello scolastico; lo dimostra lo stesso intervento di Beatrice, che anticipa la seconda risposta che avrebbe dovuto fornire Dante (evitando cos\u00ec che il poeta-pellegrino dia prova di orgoglio). Il paragone istituito da Dante nel canto XXV tra s\u00e9 e il \"baccelliere\" che sostiene l'esame finale riecheggia nei vv. 64-66.\nIl linguaggio si mantiene sul registro alto, e spiccano ripetute citazioni dalla sacra Scrittura. Gli aspetti espressivi pi\u00f9 rilevanti si collegano per\u00f2 ai temi, tipici del \"Paradiso\", della luce come manifestazione di gioia e del canto unito alla danza come simbolo di completa armonia. Sono i temi che accompagnano anche l'apparire di San Giovanni; egli si rivolge con tono affettuoso a Dante, che cerca di scorgerne le fattezze corporee, vanamente, perch\u00e9 abbagliato dalla luce che l'anima beata promana, e perch\u00e9 il corpo di Giovanni \u00e8 ancora polvere tra la polvere (v. 124). \nIl canto si conclude con l'esclamazione del poeta che rievoca il turbamento provato per l'impossibilit\u00e0 di vedere Beatrice: sapeva bene di esserle vicino, e di trovarsi nel luogo della beatitudine, ma ci\u00f2 non bast\u00f2 ad evitare la sua istintiva reazione di smarrimento."}
{"id": "57001", "revid": "6923", "url": "https://it.wikipedia.org/wiki?curid=57001", "title": "Paradiso - Canto ventiseiesimo", "text": "Il canto ventiseiesimo del \"Paradiso\" di Dante Alighieri si svolge nel cielo delle Stelle fisse, ove risiedono gli spiriti trionfanti; siamo nel pomeriggio del 14 aprile 1300, o secondo altri commentatori del 31 marzo 1300.\nQuesto canto, assieme ai due precedenti (XXIV e XXV), costituisce una specie di \"esame\" di Dante sulle tre virt\u00f9 teologali: dopo una preghiera iniziale di Beatrice, rispettivamente interrogano Dante san Pietro sulla Fede, san Giacomo Maggiore sulla Speranza e san Giovanni sulla Carit\u00e0.\nTemi e contenuti.\nDante esaminato sulla carit\u00e0 - vv. 1-66.\nDante \u00e8 ancora impaurito per la perdita della vista, quando dalla luce che lo ha abbagliato esce la voce di San Giovanni, che lo incoraggia ad attendere il recupero della visione ragionando con lui. Dica dunque a che cosa tende la sua anima, e si conforti perch\u00e9 Beatrice, sua guida, ha la capacit\u00e0 di ridargli la vista. Dante risponde che attende, quando essa vorr\u00e0, il rimedio per i suoi occhi, attraverso i quali Beatrice ha suscitato in lui l'amore che ancora persiste. L'amore divino, soggiunge, \u00e8 inizio e fine di ogni amore terreno.\nGiovanni osserva che l'argomento richiede un chiarimento pi\u00f9 approfondito, e chiede che Dante spieghi chi ha orientato il suo amore verso Dio. Il poeta risponde che argomentazioni filosofiche e insegnamenti divini trasmessi dalle Scritture hanno impresso in lui tale amore, necessariamente, dato che il bene, non appena compreso con l'intelletto, suscita il desiderio di s\u00e9 tanto pi\u00f9 forte quanto pi\u00f9 il bene (l'amore) \u00e8 grande. Perci\u00f2 la mente di ogni uomo che comprende la verit\u00e0 di questa affermazione \u00e8 necessariamente portata ad amare l'essere infinitamente superiore ad ogni altro. Lo mostrano con chiarezza Aristotele, le parole di Dio a Mos\u00e8 nella Bibbia, San Giovanni stesso nel suo Vangelo.\nDopo aver approvato le parole di Dante, Giovanni gli chiede di chiarire se vi siano altre ragioni che lo sollecitino ad amare Dio. Dante, comprendendo l'intenzione sottintesa nella domanda, riprende affermando che nella sua carit\u00e0 si sono incontrati tutti quegli stimoli che possono orientare l'animo verso Dio: l'esistenza del mondo, la sua esistenza personale, il sacrificio di Cristo, la speranza nella vita eterna, oltre a quanto gi\u00e0 prima esposto, lo hanno allontanato dall'amore dei beni fallaci e portato alla salvezza del vero amore. Egli, conclude, ama ogni suo prossimo in proporzione all'amore che ciascuno riceve da Dio. \nDante ritrova la vista - vv. 67-81.\nNel cielo risuona un dolcissimo canto di lode a Dio, cui si unisce Beatrice; ella poi con uno sguardo raggiante ridona la vista a Dante, il quale si accorge con sorpresa che ai tre apostoli (Pietro, Giacomo, Giovanni) si \u00e8 unita una quarta luce.\nAdamo - vv. 82-142.\nBeatrice spiega che si tratta di Adamo. Dante, pieno di stupore dinanzi al primo uomo creato da Dio, si inchina, poi lo supplica umilmente di rispondere al suo desiderio inespresso. La luce brilla pi\u00f9 intensamente, dimostrando che Adamo \u00e8 felice di soddisfare la richiesta; poi egli conferma che legge direttamente in Dio il desiderio di Dante di sapere quanto tempo \u00e8 trascorso dalla sua creazione, quanto tempo egli rimase nel Paradiso terrestre, perch\u00e9 ne fu cacciato, in che lingua si espresse. Adamo risponde alle varie domande in ordine diverso; prima di tutto, afferma che il peccato non fu il gustare il frutto dell'albero, bens\u00ec il disobbedire a Dio. Egli trascorse 4302 anni nel Limbo prima di salire al Paradiso; in terra visse 930 anni. La lingua da lui creata ed usata si perse del tutto gi\u00e0 prima della costruzione della torre di Babele: nessuna opera umana pu\u00f2 durare per sempre. La capacit\u00e0 di parlare \u00e8 data dalla natura, ma le lingue concrete sono frutto del gusto degli uomini. Adamo porta come esempio il nome stesso di Dio: \"I\" prima del peccato di Adamo, \"El\" dopo. Infine Adamo precisa che trascorse nel Paradiso Terrestre, prima di peccare, solo sette ore.\nAnalisi.\nL'esame sulla carit\u00e0, svolto da Giovanni, ripropone il modello dei due canti precedenti, ma si presenta pi\u00f9 rapido ed agile. Dante risponde con sicurezza, e il superamento di quest'ultimo esame viene sottolineato dal canto del \"Sanctus\" cui partecipa Beatrice con tutti i beati.\nSi passa cos\u00ec alla seconda parte del canto, nella quale si narra che il poeta, ormai riconosciuto degno dell'ingresso nell'Empireo, viene sorpreso ed emozionato dall'apparizione del primo uomo, Adamo. Gli interrogativi sul peccato originale e sulla storia di Adamo erano nel Medioevo oggetto di approfondita riflessione teologica (si veda ad esempio Tommaso d'Aquino, \"Summa Theologica\", II ii 163, 1-2). Dante, che vi aveva accennato nel canto XXVIII del Purgatorio, limitandosi a dire che l'uomo soggiorn\u00f2 \"poco\" nel Paradiso Terrestre, ora fa specificare ad Adamo quanto tempo vi rimase, e ottiene da lui altre indicazioni cronologiche, con corrispondenze e perifrasi di gusto tipicamente medioevale. Pi\u00f9 importante, tuttavia, \u00e8 l'affermazione riguardante la natura del peccato: Dante non si attiene all'interpretazione letterale (la mela importerebbe un peccato di gola), bens\u00ec propone, con le parole di Adamo stesso, l'identificazione col peccato di superbia determinato dalla disobbedienza a Dio.\nLo spazio maggiore nel discorso di Adamo \u00e8 per\u00f2 dedicato al problema della origine della lingua, gi\u00e0 affrontato da Dante nel \"De Vulgari Eloquentia\" ma in forma diversa. Nel trattato, infatti, (I vi 4-7) si afferma che Dio don\u00f2 ad Adamo la prima lingua, che fu propria di tutta l'umanit\u00e0 fino all'episodio della Torre di Babele, per restare poi appannaggio dei soli Ebrei che non avevano partecipato alla costruzione della Torre. \u00c8, come il latino, lingua perfetta e immutabile. Nel Paradiso, invece, Dante presenta la lingua come creazione umana, soggetta come ogni altra realt\u00e0 a trasformazioni e variabilit\u00e0. Adamo porta come esempio i diversi nomi con i quali si indic\u00f2 nel tempo la Divinit\u00e0 e spiega che la sua lingua originaria \u00e8 morta e sulle sue ceneri \u00e8 nata la lingua ebraica. Il concetto della naturalit\u00e0 e mutabilit\u00e0 del linguaggio umano, in cui si riconoscono echi di Orazio (\"Ars poetica\", 60 sgg.), si collega poi con la valorizzazione del volgare: la Commedia ne \u00e8 testimonianza anche in questo canto, ricco di tratti dottrinali, di artifici retorici, e pure di elementi naturalistici (come, per esempio, le similitudini dei vv. 85-90 e 97-102)."}
{"id": "57002", "revid": "228587", "url": "https://it.wikipedia.org/wiki?curid=57002", "title": "Paradiso - Canto ventisettesimo", "text": "Il canto ventisettesimo del \"Paradiso\" di Dante Alighieri si svolge nel cielo delle Stelle Fisse e poi nel Primo mobile, ove risiedono rispettivamente le anime trionfanti e le gerarchie angeliche; siamo alla sera del 14 aprile 1300, o secondo altri commentatori del 31 marzo 1300.\nTemi e contenuti.\nInno dei santi a Dio - versi 1-9.\nIl canto si apre con un inno di lode a Dio, \"Gloria al Padre, al Figlio e allo Spirito Santo\", cui partecipano tutte le anime in coro e che suscita in Dante una lode della vita felice del Paradiso.\nInvettiva di san Pietro contro i papi corrotti - vv. 10-66.\nMa presto il tono cambia: delle quattro \u00abface\u00bb che si trovano davanti al poeta (San Pietro, , san Giovanni e Adamo), la prima inizia a farsi pi\u00f9 fulgida, cambiando colore dal candore del cielo di Giove al rossore del cielo di Marte, e, al tacere delle altre anime, prorompe in un'aspra invettiva contro la Curia moderna:\n\"Non ti meravigliare se io cambio colore, ch\u00e9, non appena avr\u00f2 iniziato a parlare, vedrai trascolorare allo stesso modo anche gli altri spiriti. Colui che sulla terra usurpa la mia sede (al momento del viaggio, Bonifacio VIII, non degno di essere nominato ma del quale \u00e8 chiara l'allusione), vuota al cospetto di Cristo (perch\u00e9 l'attuale papa non la riempie degnamente), ha fatto del luogo ove subii il martirio, Roma, una cloaca di sangue e puzza (guerra e corruzione), tale da far gioire l'angelo pervertito nel pi\u00f9 profondo dell'Inferno (Lucifero). La sposa di Cristo (la Chiesa) non nacque dal mio sangue, da quello di san Lino e sant'Anacleto, dal doloroso martirio di Sisto, Pio, Callisto e Urbano perch\u00e9 i papi si arricchissero, ma per guadagnarsi la vita eterna; non era nostra intenzione favorire alcuni, avversare altri, n\u00e9 che le mie chiavi fossero usate come bandiera in guerra contro altri cristiani (probabile riferimento alle lotte tra guelfi e ghibellini), n\u00e9 che la mia stessa immagine fosse usata quale sigillo per vendere privilegi (cio\u00e8 per commettere simonia). Su tutta la terra si vedono solo lupi travestiti da pastori: o difesa di Dio, perch\u00e9 non li punisci tutti? Gi\u00e0 si preparano a bere il nostro sangue \u00abcaorsini (Giovanni XXII, originario di Cahors) e guaschi (Clemente V, guascone)\u00bb: ma l'alta Provvidenza che salv\u00f2 Roma per mezzo di Scipione presto interverr\u00e0; e tu, figliolo (si rivolge a Dante), quando tornerai nel mondo, non tacere quello che io non taccio\".\nSalita di Dante al Primo Mobile - vv. 67-120.\nDetto questo, i beati, come neve che fiocchi verso l'alto, ascendono al Primo mobile, mentre Dante su invito di Beatrice rivolge lo sguardo verso il basso, verso la terra, e si accorge che il cielo si \u00e8 mosso di un mezzo arco (90 gradi), cio\u00e8 sono trascorse 6 ore: cos\u00ec Dante vede da un lato Cadice e l'Atlantico percorso da Ulisse nel suo \u00abfolle volo\u00bb, dall'altro la costa fenicia ove Giove rap\u00ec Europa, e avrebbe visto anche di pi\u00f9 se il sole, avanzato nel frattempo per pi\u00f9 di un segno zodiacale (30 gradi), non lasciasse in ombra il resto \u00abdi questa aiuola\u00bb. \nMa Dante \u00e8 troppo innamorato per sopportare di non guardare continuamente Beatrice, e cos\u00ec torna ad osservarla, cos\u00ec splendente nel suo sorriso che tutte insieme parrebbero cosa da niente, al confronto, le bellezze della natura e dell'arte: e il potere del suo sguardo lo separ\u00f2 dal \u00abnido di Leda\u00bb (cio\u00e8 dalla costellazione dei Gemelli, Castore e Polluce figli di Leda e del cigno) e lo fece ascendere al cielo pi\u00f9 veloce.\nLe parti del Primo Mobile sono tutte uniformi nella loro luminosit\u00e0, sicch\u00e9 Dante non riesce a capire dove lo abbia portato Beatrice, ma ella, vedendo il suo desiderio, gli risponde: \"La struttura dell'universo, che fa stare ferma la Terra al centro e si muove tutto attorno, qui comincia e qui tende a tornare; e questo cielo risiede nella mente divina, dalla quale nascono l'amore che lo fa volgere e il potere di far volgere anche i cieli sottostanti: la Luce e l'Amore lo comprendono, cos\u00ec come esso comprende in s\u00e9 gli altri cerchi, e di quale natura esso sia lo pu\u00f2 sapere solo Colui che lo cinge (Dio). Il suo moto non \u00e8 misurato, ma \u00e8 il moto degli altri cieli che viene misurato da questo, come il 10 \u00e8 misurato dal suo mezzo (5) e dal suo quinto (2): e qui stanno le radici del tempo, che tiene le sue fronde negli altri cieli.\" \nLamento e profezia di Beatrice - vv. 121-148.\nTerminato questo passo dottrinale, Beatrice inizia subito con la seconda grande invettiva del canto:\n\"O cupidigia che fai sprofondare i mortali, tanto che nessuno \u00e8 capace di alzare gli occhi al di sopra delle proprie brame! Il desiderio di Bene fiorisce s\u00ec negli uomini, ma la pioggia continua della cupidigia trasforma i frutti buoni in \u00abbozzacchioni\u00bb, ossia in bacche immangiabili: cos\u00ec solo nei bambini si trovano fede ed innocenza, che per\u00f2 fuggono prima ancora che inizi a crescer loro la barba. L'uno, ancora infante, \u00e8 sobrio, e poi si ingozza di cibo senza nemmeno rispettare i periodi di digiuno e astinenza; l'altro da piccolo ama ed ascolta la madre, che poi pi\u00f9 tardi desidera vedere sepolta. Cos\u00ec si fa nera la pelle bianca della bella figlia di colui che viene la mattina e parte di sera (passo oscurissimo che ha provocato molte e discordanti interpretazioni: chi intende la figlia del sole come Circe, simbolo dei beni mondani, chi come Aurora, semplice icona di bellezza la cui pelle da bianca diventa nera a rappresentare come l'umanit\u00e0 si corrompa tanto da degenerare in uno stato bestiale, dalla pelle scura appunto). Ma ci\u00f2 non deve meravigliare, se si pensa che non vi \u00e8 nessuno che in terra governi in modo adeguato gli uomini: presto per\u00f2 l'influsso dei cieli far\u00e0 invertire la rotta, cosicch\u00e9 la flotta dell'umanit\u00e0 correr\u00e0 in modo diritto, e dal fiore nascer\u00e0 un vero frutto\".\nAnalisi del canto.\nIl canto si apre, come abbiamo detto, con un inno di gloria che determina un cambiamento di tono e contenuto rispetto ai tre canti precedenti (XXIV, XXV e XXVI), dal carattere pi\u00f9 marcatamente dottrinale: si nota una pausa che ben presto svanisce nel tono drammatico delle due invettive. Esse sono unite da numerosi aspetti, come l'imponente ornato retorico (ricchezza di figure retoriche, frequenti latinismi), i richiami alla Bibbia, e soprattutto la struttura, chiuse entrambe da una profezia, \"topos\" ricorrente in tutta la \"Divina Commedia\" ma che qui assume carattere pi\u00f9 sfumato: sono infatti profezie indirette, dal momento che ovviamente Dante non pu\u00f2 conoscere il futuro, ma rivestono principalmente la funzione di dare una prospettiva positiva, non rimandata all'aldil\u00e0 ma posta nell'aldiqu\u00e0: propongono entrambe un miglior governo \u2014 il primo spirituale, del Papato, il secondo terreno, dell'Impero \u2014 da realizzarsi sulla terra, perch\u00e9 gli uomini devono combattere attivamente durante la vita e non occuparsi esclusivamente di ci\u00f2 che avverr\u00e0 dopo la morte. Notevole nelle parole di san Pietro la triplice anafora \u00abil luogo mio\u00bb, che legittima le parole di protesta del primo pontefice, nonch\u00e9 la metafora dei \u00ablupi rapaci\u00bb che richiama, capovolgendola, la celebre immagine biblica del buon pastore, ripresa dal Vangelo di Matteo: al termine di questa protesta, poi, Dante si fa dare dal santo una solenne investitura che conferma e avvalora quella gi\u00e0 ricevuta da Cacciaguida al canto XVII, e che sembra richiamata per antitesi dalla menzione di Ulisse e del suo \u00abvarco / folle\u00bb, che aveva oltrepassato i limiti divini posti dalle Colonne d'Ercole, richiamo che potrebbe riecheggiare anche nel v. 146, nella nave che inverte la prua con la poppa, ma questa volta non in modo catastrofico, bens\u00ec per dirigere la propria rotta verso un fine migliore (per questo tema, vedi Inferno - Canto ventiseiesimo). Questa seconda profezia, poi, che chiude il discorso di Beatrice, non preannuncia pi\u00f9 un intervento dall'alto (della divina Provvidenza), ma sembra rivolgersi direttamente al genere umano con una parenesi (esortazione al lettore)."}
{"id": "57003", "revid": "132406", "url": "https://it.wikipedia.org/wiki?curid=57003", "title": "Paradiso - Canto ventottesimo", "text": "Il canto ventottesimo del \"Paradiso\" di Dante Alighieri si svolge nel nono cielo o Primo mobile, ove risiedono le gerarchie angeliche; siamo alla sera del 14 aprile 1300, o secondo altri commentatori del 31 marzo 1300.\nIncipit.\nIn questo Cielo, il Primo Mobile, non ci sono anime particolari ma c'\u00e8 la visione di tutte le Gerarchie degli angeli sotto forma di nove cerchi di fuoco che ruotano a differente velocit\u00e0 intorno a un punto, luminosissimo e infinitamente piccolo, che \u00e8 il principio dell'essere, cio\u00e8 Dio.\nTemi e contenuti.\nNove cori angelici come cerchi di fuoco intorno al Punto divino - vv.1-45.\nCome chi, scorgendo in uno specchio la fiamma di una torcia che ha dietro le spalle, si rivolge per constatare se lo specchio rende il vero e s'accorge che lo specchio rende il vero, allo stesso modo, scorgendo negli occhi di Beatrice un punto luminosissimo, Dante si volge indietro: la sua vista \u00e8 colpita da un punto luminoso infinitamente piccolo ma cos\u00ec accecante che l'occhio \u00e8 costretto a chiudersi. Vicinissimo a quel punto gira un cerchio di fuoco, velocissimo, e intorno altri cerchi, via via pi\u00f9 grandi ma pi\u00f9 lenti e meno luminosi.\nBeatrice spiega che da quel Punto dipendono il Cielo e la Natura e che il cerchio pi\u00f9 vicino a Dio \u00e8 il pi\u00f9 veloce per l\"'affocato amore\" da cui \u00e8 spinto. Questo cerchio, che comprende il primo ordine degli angeli - i Serafini - a sua volta \u00e8 circondato da altri otto cerchi concentrici, sempre pi\u00f9 ampi e sempre meno veloci e luminosi, corrispondenti alle gerarchie angeliche che sovrintendono al moto delle sfere celesti.\nCorrispondenze tra i cieli e i cori angelici - vv. 46-96.\nDante \u00e8 preso da un dubbio poich\u00e9 le sfere celesti sono ordinate in modo opposto a quanto lui ora vede. Infatti, nel mondo sensibile, il cielo pi\u00f9 veloce, dal quale si trasmette il moto agli altri otto, \u00e8 il Primo Mobile, il cielo pi\u00f9 lontano dalla Terra. Beatrice risponde che maggior virt\u00f9 produce pi\u00f9 salutari influssi; quindi al Primo Mobile, nel mondo sensibile, corrisponde, nel mondo soprasensibile, il cerchio angelico che pi\u00f9 ama e pi\u00f9 conosce Dio, essendogli pi\u00f9 vicino: quello appunto dei Serafini. \"[...] e come stella in cielo il ver si vide\" (v. 87): come il cielo rimane splendido e sereno quando il maestrale ha spazzato le nuvole, sicch\u00e9 risplende in ogni sua parte (\"paroffia\"), cos\u00ec alle parole di Beatrice si rischiara la mente del poeta.\nAllo stesso tempo, mentre si eleva un canto di \"Osanna\" verso il Punto luminoso, i cori angelici sfavillano come ferri incandescenti.\nLe gerarchie angeliche: la teoria di Dionigi l'Aeropagita e quella (erronea) di S. Gregorio Magno - vv. 97-139.\nBeatrice inoltre spiega a Dante che il primo ordine (\"ternaro\") di angeli \u00e8 formato da Serafini, Cherubini e Troni, e da ci\u00f2 si pu\u00f2 comprendere che la beatitudine dipende dall'atto del vedere, non da quello di amare. Il secondo ordine \u00e8 formato da Dominazioni, Virt\u00f9 e Podest\u00e0; l'ultimo da Principati, Arcangeli e Angeli. Ciascun ordine \u00e8 attratto da Dio e attrae a Dio l'ordine inferiore. Gregorio Magno distinse diversamente le gerarchie angeliche ma Dionigi conobbe questa arcana verit\u00e0 direttamente da S. Paolo, che l'aveva vista nel Cielo.\nAnalisi.\nVi sono, tra le altre, due terzine che richiedono un'analisi pi\u00f9 dettagliata. La prima al verso 91: \"L'incendio suo seguiva ogni scintilla;/ed eran tante che il numero loro/ pi\u00f9 che 'l doppiar delli scacchi s' immilla.\" La terzina ha dato adito a interpretazioni numerose e diverse ma si riferisce sicuramente ad una leggenda orientale. Essa narra dell'inventore degli scacchi che avrebbe chiesto al re di Persia, come premio per la sua invenzione, un chicco di grano per la prima casella della scacchiera, due per la seconda, quattro per la terza e cos\u00ec via, in progressione geometrica, fino alla sessantaquattresima: il re, dopo aver riso della cosa, si avvide che il numero dei chicchi era cos\u00ec grande (un numero di venti cifre) che... in tutta la Persia non vi era grano sufficiente per soddisfare l'inventore.\nLa seconda al verso 108: \"Quinci si pu\u00f2 veder come si fonda / l'esser beato ne l'atto che vede,/ non in quel ch'ama, che poscia seconda;/\" \n\"e del vedere \u00e8 misura mercede, / che grazia partorisce e buona voglia: / cos\u00ec di grado in grado si procede.\"\nDante segue qui la dottrina di San Tommaso che fa consistere la beatitudine nella visione di Dio; e si oppone a quella di Giovanni Duns Scoto, che la faceva consistere nell'amore di Dio. L'autorevole commentatore Luigi Pietrobono sostiene che in questo stesso canto \u00e8 detto che i Serafini formano il cerchio \"che pi\u00f9 ama e pi\u00f9 sape\"; e amano di pi\u00f9 perch\u00e9 vedono di pi\u00f9: conoscere e amare sono dunque due aspetti di una medesima realt\u00e0, e se il secondo non si concepisce senza il primo, il primo senza il secondo non darebbe beatitudine alcuna."}
{"id": "57005", "revid": "132406", "url": "https://it.wikipedia.org/wiki?curid=57005", "title": "Paradiso - Canto ventinovesimo", "text": "Il canto ventinovesimo del \"Paradiso\" di Dante Alighieri si svolge nel nono cielo o Primo mobile, ove risiedono le gerarchie angeliche.\nSiamo nella notte del 14 aprile 1300, o secondo altri commentatori del 31 marzo 1300.\nTemi e contenuti.\nSilenzio di Beatrice che poi spiega perch\u00e9, come e quando Dio cre\u00f2 gli angeli. (vv.1-36).\nLa configurazione astronomica per cui Sole e Luna - i figli di Latona, Apollo e Diana - sono equidistanti dallo zenit, dura solo un momento perch\u00e9 poi uno sorge e l'altra tramonta: della stessa durata, un momento appunto, \u00e8 il silenzio di Beatrice prima che lei riprenda a parlare degli angeli (vv. 1-9). Dunque Beatrice risponde a una serie di domande possibili da parte di Dante; possibili perch\u00e9 Dante non le formula: la donna le legge in Dio. Le risposte costituiscono, messe assieme, la lunga dissertazione che occupa la totalit\u00e0 del canto.\nBeatrice, in una sorta di preambolo ispirato alle teorie di san Tommaso e san Bonaventura (vv. 10-18), comunica a Dante che Dio ha creato gli angeli per amore, esplicando la sua capacit\u00e0 creatrice fuori del tempo e dello spazio: \"s' aperse in nuovi amor l'etterno amore.\" (v. 18). \nSuccessivamente gli fa notare che non ha senso chiedersi cosa facesse Dio prima della creazione, poich\u00e9 non ha senso parlare di un \"prima\" o di un \"dopo\" rispetto alla natura extratemporale della creazione(vv.19-30), e che Dio ha creato le sostanze, le pi\u00f9 elevate e le inferiori, tutte nello stesso momento, attribuendo a ognuna una sede propria e collegando tra loro tutte le creature in modo inestricabile: \"in un vime\" (vincolo) \"che giammai non si divima\" (che non si pu\u00f2 disfare)(v. 36).\nAngeli buoni e angeli ribelli. Non c'\u00e8 memoria negli angeli. (vv.37-84).\nBeatrice prosegue osservando che san Girolamo sostiene che gli angeli sarebbero stati creati prima del resto del mondo ma, oltrech\u00e9 non confermato dalle Scritture, ci\u00f2 presuppone che essi restassero inattivi fino al momento della creazione. In meno di venti secondi dalla loro creazione, gli Angeli ribelli (circa un dieci per cento del totale, secondo la maggior parte degli esegeti) furono precipitati sulla Terra mentre gli angeli fedeli rimasero in Empireo intraprendendo l'attivit\u00e0 in cui Dante li vede impegnati: ruotare intorno a Dio con loro grandissimo diletto. Causa della caduta fu la superbia di Lucifero, che il Poeta ha gi\u00e0 visto confitto nel centro della terra. Inoltre gli angeli, al contrario di quanto sostengono i vaniloqui degli studiosi del mondo sublunare, non hanno memoria e dunque non hanno da ricordare alcunch\u00e9, in quanto non conoscono le cose attraverso facolt\u00e0 umane.\nContro le sofisticherie filosofiche e dei predicatori di ciance. (vv.85-126).\nBeatrice deplora la riprovevole tendenza di anteporre le sofisticherie addirittura alla Sacra Scrittura, non pensando a quanto sangue \u00e8 costato seminare nel mondo la Verit\u00e0 rivelata. Anche i predicatori preferiscono le invenzioni alla verit\u00e0 evangelica: c'\u00e8 chi sostiene, per esempio, che la luna, durante la passione di Cristo, invert\u00ec il suo corso per intromettersi tra il sole e la terra. Chi sostiene ci\u00f2 dice il falso: la luce si nascose da s\u00e9, altrimenti ne sarebbe stata priva solo la Giudea e non tutte le terre emerse, dagli Spagnoli agli Indiani.\nNon ci sono tanti Lapi e Bindi, per dire diminutivi molto comuni nella Firenze di allora, quante sono le favole di tal genere che si predicano ogni anno dai pulpiti: cosicch\u00e9 i fedeli si nutrono di chiacchiere. Cristo invi\u00f2 gli Apostoli a predicare la verit\u00e0, non ciance: ora si va a predicare con motti e freddure. (vv.115-116). Della credulit\u00e0 a tali ciance ingrassano i \"porci di sant'Antonio\" e altri, pi\u00f9 porci ancora.\nNumero incommensurabile degli angeli (vv.127-145).\nPer tornare agli angeli e alla contemplazione delle cose celesti, Beatrice precisa che il loro numero \u00e8 infinito e, quando il profeta Daniele parlava di migliaia, non intendeva un numero determinato. Ogni angelo riceve la luce divina in modo diverso e quindi ama Dio in modo diverso: ecco quanto \u00e8 grande e alto Dio che si riflette in tanta molteplicit\u00e0 come in innumerevoli specchi, rimanendo uno.\nQui si conclude la dissertazione di Beatrice sull'essenza degli angeli: ormai Dante \u00e8 pronto per giungere all'Empireo, la sede di Dio e dei beati.\nAnalisi.\n1. \"Metafora astronomica iniziale (vv. 1-9)\":\nNelle opposte costellazioni dell'Ariete (Montone) e della Bilancia (Libra) il sole e la luna si trovano, per un istante, tagliati a met\u00e0 dall'orizzonte come da una cintura (zona); e rispetto allo Zenit sono come i poli di una immensa bilancia, che per un attimo \u00e8 in miracoloso equilibrio. Dopo un istante l'equilibrio \u00e8 rotto e ciascuno dei due si sbilancia e si libera (si dilibra) procedendo verso il proprio emisfero. Cos\u00ec Beatrice \u00e8 assorta un istante nella contemplazione del punto divino e poi si distoglie dal suo silenzio, proseguendo nella spiegazione intorno all'essenza e alle facolt\u00e0 degli angeli.\n2. \"Questioni teologiche\":\nPer comodit\u00e0 di esposizione, potremmo trasformare la dissertazione di Beatrice in una serie di domande e risposte.\n\"Preambolo: (vv. 10 - 18)\": Dio cre\u00f2 per amore, liberamente, fuori del tempo e dello spazio.\n\"Prima domanda (vv.19-48)\" : che faceva Dio prima di creare gli angeli? \"Risposta\": non ha senso parlare di un prima o di un dopo, rispetto alla natura extratemporale della creazione.\n\"Seconda domanda (vv. 49-69)\": in quelle circostanze extratemporali, Dio ha creato soltanto gli angeli? \"Risposta\": no, ha creato tutti gli esseri istantaneamente. Infatti, materia, forma e il loro insieme (\"congiunte e purette\") sono come un arco con tre corde da cui scoccano tre frecce. Come la luce, filtrando nel vetro nell'ambra o nel cristallo, \u00e8 tutta immediatamente in essi, cos\u00ec \u00e8 l'opera di Dio, che ha collegato tra loro tutte le sostanze in modo inestricabile: \"vime (vincolo) che giammai non si divima (che non si pu\u00f2 disfare)\"(v. 36).\n\"Terza domanda (70-145)\": eppure san Girolamo non sostiene che gli angeli furono creati prima delle altre sostanze? \"Risposta\": \u00e8 vero, egli sostiene questo ma molti passi della Bibbia sostengono il contrario e la Bibbia \u00e8 stata ispirata direttamente da Dio. Del resto l'inattivit\u00e0 degli angeli farebbe postulare una mancanza di perfezione che non \u00e8 assolutamente attribuibile ad essi.\nDante, sostiene a questo punto Beatrice, ha ora capito il dove, il quando e il come gli angeli siano stati creati.\n\"Quarta domanda\": quanto tempo sar\u00e0 passato dal momento della creazione a quello della ribellione di Lucifero e degli altri angeli suoi seguaci che poi furono sprofondati nella terra, il pi\u00f9 basso dei quattro elementi sublunari? \"(Quinta domanda)\": Che accadde dopo? \"(Sesta domanda)\": e quale sar\u00e0 stato il premio che non avessero gi\u00e0, per gli angeli buoni? \"Risposte\": sar\u00e0 trascorso meno del tempo che occorre per contare da uno a venti; gli angeli \"buoni\" iniziarono a contemplare il punto divino ruotandogli attorno; il premio \u00e8 la grazia che perviene loro da Dio in quanto consapevoli che la loro esistenza deriva integralmente da lui.\nBeatrice fornisce risposta a un'ipotetica settima domanda di Dante precisando che gli angeli, al contrario di quanto sostengono i vaniloqui degli studiosi del mondo sublunare, non hanno memoria e dunque non hanno da ricordare alcunch\u00e9, in quanto non conoscono le cose attraverso facolt\u00e0 umane.\n3. \"Personaggi nominati\":\n\"i figli di Latona\" (v.1) (e di Giove), Apollo e Diana, cio\u00e8 il Sole e la Luna.\n\"Ieronimo\"(v.37): S. Gerolamo, il quale scrisse nell'opera \"Super epistulam ad Titum\" che gli angeli furono creati molto tempo prima del resto del mondo. Dante, seguendo San Tommaso e San Bonaventura, sostiene la quasi totale simultaneit\u00e0 di tutta la creazione.\n\"colui che tu vedesti/ da tutti i pesi del mondo costretto\": (vv.56-57) Lucifero, conficcato al centro del globo terrestre e compresso quindi dalla forza di gravit\u00e0 di tutto l'universo.\n\"Ispani e Indi\" (v.101): per indicare i popoli pi\u00f9 occidentali e quelli pi\u00f9 orientali della Terra. (Se questi e non solo gli Ebrei videro l'eclisse dopo la morte di Cristo, questa fu universale e non si tratt\u00f2 solo di un'interposizione della Luna tra Terra e Sole).\n\"Lapi e Bindi\" (v.103): per dire nomi comunissimi allora in Firenze (Lapo e Bindo sono ipocoristici, rispettivamente, di Jacopo e Ildebrando).\n\"Sant'Antonio abate\" (v.124): eremita (251-356) detto volgarmente \"del porco\", e considerato protettore degli animali perch\u00e9 veniva rappresentato con un maiale ai piedi, simbolo del demonio da lui sconfitto.\n\"Daniel\" (v.134): Daniele, profeta ebraico del tempo della cattivit\u00e0 babilonese (VI secolo a.C.): nel libro omonimo della Bibbia (VII,10) scrisse d'aver visto milioni e miliardi di angeli."}
{"id": "57006", "revid": "132406", "url": "https://it.wikipedia.org/wiki?curid=57006", "title": "Paradiso - Canto trentesimo", "text": "Il canto trentesimo del \"Paradiso\" di Dante Alighieri si svolge nell'Empireo, ove risiedono Dio, gli angeli e tutti i beati; siamo nella notte del 14 aprile 1300, o secondo altri commentatori del 31 marzo 1300.\nRiassunto del canto.\nAll'inizio del canto tutto ci\u00f2 che circonda Dante e Beatrice scompare, compresi i nove Cori angelici. Allora il poeta si rivolge a fissare l'espressione dell'amata, rimanendone per l'ennesima volta estasiato. Beatrice gli spiega che sono ascesi dal Primo Mobile all'Empireo vero e proprio. Dante ha di nuovo difficolt\u00e0 a vedere per la forte luce ma Beatrice continua la spiegazione parlando delle due milizie di Dio, gli angeli e i beati, che appariranno a lui con la forma corporea che riprenderanno dopo il Giudizio Universale. Pian piano il poeta riacquista la vista e si accorge di averla potenziata e resa capace di sopportare anche la luce pi\u00f9 intensa e fulgida. Cos\u00ec il suo sguardo si sofferma su un fiume luminoso che scorre fra due rive di fiori. Beatrice spiega a Dante che egli non pu\u00f2 coglierne ancora l'aspetto verace, essendo la sua vista ancora umana. Ben presto il fiume si riveler\u00e0 non altro che il cerchio della Candida Rosa (\"il convento delle bianche stole\"), sede dei Beati, e i fiori si riveleranno essere gli angeli. Dante vede anche il seggio gi\u00e0 predisposto per l'imperatore Arrigo VII. Il canto si chiude con un'ultima deplorazione del disordine terreno.\nTemi e contenuti.\nLa similitudine astronomica iniziale - vv. 1-15.\nCome via via svaniscono alla vista degli uomini le stelle, man mano il sole invade il cielo di mattina, cos\u00ec alla vista di Dante \"stinge\" il trionfo degli angeli.\nPerci\u00f2, mentre a circa seimila miglia lontano da noi c'\u00e8 il caldo del mezzogiorno (\"ci ferve l'ora sesta\" v.2), e la terra, illuminata dal sole che sorge, getta un'ombra che \u00e8 quasi adagiata sull'orizzonte astronomico(\"letto piano\" v.3), l'aria del nostro cielo si rischiara cos\u00ec che nessuna stella si vede pi\u00f9 fino alla Terra, che \u00e8 il fondo dell'universo.\nAi primissimi albori della luce del giorno, le stelle meno lucenti cominciano a scomparire; man mano che avanza l'aurora, ancella del sole, scompaiono poi anche le pi\u00f9 lucenti. \u00c8 come se il cielo notturno si chiudesse a poco a poco:\n\"e come vien la chiarissima ancella\ndel sol pi\u00f9 oltre, cos\u00ec il ciel si chiude\ndi vista in vista infino alla pi\u00f9 bella\".(vv.7-9)\nSicch\u00e9 il non veder pi\u00f9 nulla nel cielo, e insieme l'amore che egli ha per la sua donna, costringono il poeta a volgere nuovamente lo sguardo a questa.\nRinnovata bellezza di Beatrice - vv.16-33.\nSe tutto quanto detto finora per Beatrice fosse adunato in una lode sola, non basterebbe al compito di elogiarla adeguatamente: la sua accresciuta bellezza trascende le facolt\u00e0 umane. \"Da questo punto - dice Dante - mi concedo vinto pi\u00f9 che mai altro poeta da alcun punto del suo tema. Da quando l'ho vista la prima volta, in terra, fino a qui ho sempre potuto cantarla; ma ormai conviene desistere, come artista giunto al limite delle sue capacit\u00e0\".\nL'Empireo - vv. 34-54.\nBella cos\u00ec come Dante la lascia da celebrare ad artista maggiore di lui, Beatrice gli dice:\n...\"Noi siamo usciti fore\ndel maggior corpo, al ciel ch' \u00e8 pura luce:\nluce intellettual, piena d'amore;\namor di vero ben, pien di letizia;\nletizia che trascende ogne dolzore\" (vv. 38-42)\nDante e Beatrice sono entrati nel corpo immateriale dell'Emp\u00ecreo.Dante tra poco vedr\u00e0 gli angeli e i beati, che appariranno col loro corpo come nel giorno del giudizio, e che costituiscono \"l'una e l'altra milizia di paradiso\"(v.43). Una luce improvvisa abbaglia Dante: questo \u00e8 il saluto con cui Dio accoglie i nuovi arrivati per disporli a sostenere la sua luce. Allo stesso modo, in terra, un improvviso lampo impedisce all'occhio di vedere, cio\u00e8 isola l'occhio stesso dall'azione che altri oggetti, anche pi\u00f9 luminosi del lampo, potrebbero avere su esso. (Il lampo abbaglia l'occhio dividendo - \"disgregando\" - tra loro le varie facolt\u00e0 visive - \"spiriti\" - , che nella loro unione danno all'occhio la sua capacit\u00e0 di vedere).\nIl fiume di luce - vv. 55-81.\nInfatti, acquistata sovrumana potenza visiva, Dante vede tra due rive fiorite un fiume di luce, da cui escono faville vive e penetrano nei fiori delle rive e poi riprofondano nel \"miro gurge\" (v. 68), nella massa densa della luce, nello splendente gorgo, mentre altre faville, con moto incessante ne escono:\n\"E vidi lume in forma di rivera\nfluvido di fulgore, intra due rive\ndipinte di mirabil primavera.\nDi tal fiumana uscian faville vive,\ne d'ogni parte si mett\u00ecen nei fiori,\nquasi rubin che oro circunscrive.\nPoi, come inebriate dagli odori,\nriprofondavan s\u00e9 nel miro gurge;\ne s' una intrava, un'altra n'uscia fori.\"\nMa, potenziata ancora la vista, Dante scorger\u00e0 che la fiumana \u00e8 \"divenuta tonda\" e le faville e i fiori si rivelano Angeli e Beati.\nLa rosa celeste - vv. 82-123.\nIl poeta, saputo ci\u00f2, si precipita a fissare faville e fiori per distinguere i loro veri aspetti: come un lattante che si svegli molto pi\u00f9 tardi della sua ora abituale si precipita a poppare, cos\u00ec fa il Nostro protendendo gli occhi verso l'onda di luce per far \" dei suoi occhi migliori specchi\". Ecco che l'onda, da lunga che era, \u00e8 divenuta tonda; anche gli angeli e i beati appaiono a Dante nel loro vero aspetto, come gente mascherata che deponga la finta sembianza sotto cui era celata.\nPoi come gente stata sotto larve,\nche pare altra che prima, se si sveste\nla sembianza non sua in che disparve\ncos\u00ec mi si cambiaro in maggior feste\nli fiori e le faville, si ch' io vidi\nambo le corti del ciel manifeste.\nAlla Grazia, splendore di Dio, che gli ha concesso di vedere l'alto trionfo del regno verace, Dante chiede la capacit\u00e0 di descrivere come lo ha visto. C'\u00e8 lass\u00f9 una luce che rende visibile il Creatore alle creature: si estende in forma circolare, pi\u00f9 larga del Sole ed \u00e8 formata da un raggio della luce divina che si riflette sulla superficie convessa del Primo Mobile, che da questo raggio prende la sua vita e la sua potenza.\nIntorno alla luce circolare s'innalzano, come in un anfiteatro, innumerevoli soglie, gradinate, dalle quali tutto quello che degli uomini \u00e8 tornato in cielo, donde era partito - cio\u00e8 tutti gli uomini che si sono salvati - si specchiano nella luce, allo stesso modo che il pend\u00eco di una collina si specchia in un'acqua che si trovi alla sua estremit\u00e0 inferiore.\nPure la vista di Dante non si smarrisce in quella vastit\u00e0 e altezza, perch\u00e9 l\u00ec vicinanza o lontananza non contano: dove Dio governa direttamente, le leggi di natura non contano nulla.\nIl seggio di Arrigo VII - vv. 124-148.\nNel giallo della rosa sempiterna,\nche si digrada e dilata e redole\nodor di lode al sol che sempre verna,\nqual \u00e8 colui che tace e dicer vole\nmi trasse Beatrice e disse \"Mira\nquanto \u00e8 il convento delle bianche stole\"!\nBeatrice guida Dante nel giallo della rosa paradisiaca; dunque nel centro del circolo di luce. \u00c8 una rosa, quella, che si allarga e si alza di gradino in gradino ed emana odore di lode a quel Dio che sempre \"verna\", che sempre fa primavera; inoltre la donna lo invita a mirare quanto numeroso sia il consesso dei beati, in cui pochi seggi ancora sono vuoti.\nTra questi scanni vuoti ce n'\u00e8 uno sul quale il poeta ha fissato lo sguardo, perch\u00e9 contrassegnato da una corona imperiale; la sua donna gli spiega che esso \u00e8 gi\u00e0 stato destinato all'imperatore Arrigo VII, che scender\u00e0 a drizzare l'Italia prima che questa sia preparata a correggersi. Quando Arrigo verr\u00e0 in Italia sar\u00e0 pontefice uno (Clemente V), che pubblicamente favorir\u00e0 tale impresa e la ostegger\u00e0 di nascosto: ma poco dopo (nel 1314) morir\u00e0 e sar\u00e0 cacciato nell'Inferno, tra i simoniaci, dove spinger\u00e0 pi\u00f9 in fondo nella buca l'anima di Bonifacio VIII."}
{"id": "57007", "revid": "132406", "url": "https://it.wikipedia.org/wiki?curid=57007", "title": "Paradiso - Canto trentunesimo", "text": "Il canto trentunesimo del \"Paradiso\" di Dante Alighieri si svolge nell'Empireo, ove risiedono Dio, gli angeli e tutti i beati; siamo nella notte del 14 aprile 1300, o secondo altri commentatori del 31 marzo 1300.\nTemi e contenuti.\nLa candida rosa - versi 1-24.\nI beati, che Cristo ha redento col suo sangue, si mostrano a Dante in forma di candida rosa; gli Angeli cantano la gloria e la bont\u00e0 di Dio. Come uno sciame di api che ora si posa sui fiori e ora ritorna all'alveare, dove il frutto della sua fatica si converte in miele, gli angeli scendono volando verso i beati e quindi risalgono verso Dio. \nCi troviamo nell'Empireo, sede di Dio e degli Angeli e vera sede dei beati i quali, come Beatrice ha spiegato nel canto quarto del \"Paradiso\" (vv. 28-63), sono apparsi finora a Dante distribuiti nei diversi cieli al fine di mettere in evidenza il loro diverso grado di beatitudine, e quindi per un motivo simbolico e didascalico. \nGli angeli hanno volti di fiamma e ali d'oro mentre il resto \u00e8 bianchissimo: comunicano ai beati la pace e l'ardore che hanno attinto presso Dio. Lo spazio tra i banchi dei beati e ci\u00f2 che si trova al di sopra, dov'\u00e8 Dio, \u00e8 tutto pieno di angeli ma essi, per fitti che siano, non impediscono ai beati la vista diretta di Dio, giacch\u00e9 nulla pu\u00f2 ostacolare la luce divina.\nStupore di Dante - vv. 25-51.\nL'Empireo, popolato dai beati del Vecchio e del Nuovo Testamento, volge a Dio, come al suo unico fine, gli sguardi e gli animi; Dante invoca allora Dio perch\u00e9 guardi \"quaggi\u00f9 alla nostra procella\", alle tempeste della nostra vita mortale. Se i barbari, venuti dal Settentrione, restano stupefatti al cospetto di Roma, quale non doveva essere lo stupore di chi, come Dante, era venuto dall'umano al divino, dal tempo all'eterno, dalla corrotta Firenze al popolo giusto e sano dei beati. Simile a un pellegrino che contempla le bellezze del tempio che aveva fatto voto di visitare, Dante guarda, portando i suoi occhi per i gradini della candida rosa, in alto in basso in circolo e non vede che visi che ispirano, persuadono amore (\"Ved\u00eba visi a carit\u00e0 s\u00fcadi\"), e atti dignitosi e nobili.\nSan Bernardo - vv. 52-78.\nSi rinnova la situazione del Paradiso terrestre: Dante ha gi\u00e0 contemplato \"la forma general di Paradiso\" e si rivolge verso Beatrice per chiarire alcuni dubbi, ma la donna \u00e8 scomparsa come aveva fatto Virgilio alla fine del Purgatorio. Al posto di Beatrice un vecchio, vestito di bianco come le genti gloriose, in atteggiamento benigno e affettuoso come si conviene a un padre amorevole. Alla richiesta di Dante (\"Ov'\u00e8 ella?\") il vecchio risponde che Beatrice ha mosso lui dal suo seggio perch\u00e9 guidi il poeta al termine del suo viaggio; ora Beatrice \u00e8 tornata al suo posto, nel terzo giro a cominciare dall'alto: lass\u00f9 Dante la vede coronata dai raggi divini che in lei si riflettono. E sebbene egli sia tanto lontano da lei quanto neppure il pi\u00f9 profondo abisso del mare \u00e8 lontano dalla parte pi\u00f9 alta dell'atmosfera, dove si formano i tuoni, Dante pu\u00f2 vederla perfettamente perch\u00e9 nell'Empireo nessuna massa fluida materiale si interpone.\nRingraziamento a Beatrice - vv. 79-93.\n\"O Donna in cui sempre trova forza la mia speranza - prega Dante - che ti sei degnata di scendere al Limbo per salvarmi, dalla tua potenza e dalla tua bont\u00e0 riconosco la possibilit\u00e0 di vedere tutto ci\u00f2 che ho visto. Tu dalla servit\u00f9 del peccato mi hai tratto alla libert\u00e0, con tutti i mezzi in tuo potere: mantieni anche per il resto della mia vita la generosit\u00e0 che hai avuto e hai verso di me, s\u00ec che l'anima, redenta dal peccato, esca dal corpo in stato di grazia\". A queste parole Beatrice lo guarda con un sorriso, poi si volge di nuovo a Dio.\nTrionfo della Vergine - vv. 94-142.\nIl vecchio ora esorta Dante, per compiere il suo viaggio, a percorrere con lo sguardo il giardino dei beati per fortificare la vista e sostenere la visione di Dio. Dopo avere assicurato il Poeta che la Vergine, per cui il santo arde tutto d'amore, far\u00e0 loro ogni grazia, il vecchio si manifesta come San Bernardo. Dante contempla il volto del famoso santo; simile a un pellegrino che venga da assai lontano, forse dalla Croazia, per vedere in San Pietro a Roma il velo della Veronica, che \u00e8 la sembianza di Cristo nel panno nel quale egli si asciug\u00f2 il volto. Infine Bernardo lo invita a non guardare solo i gradi inferiori della Rosa ma a rivolgere lo sguardo al sommo dove siede la Regina del Cielo. Dante leva gli occhi e vede un punto del sommo grado vincere gli altri per luminosit\u00e0: risplende l\u00ec la luce di Maria, con intorno pi\u00f9 di mille angeli festanti. Una bellezza che Dante non osa tentare di descrivere nemmeno in minima parte. San Bernardo rivolge anch'egli ad essa lo sguardo, con tanto affetto che accresce nel Poeta il desiderio di contemplare la Regina del Cielo.\nAnalisi.\nIl canto \u00e8 caratterizzato da una prevalenza di descrizione; contemplativo \u00e8 lo sguardo di Dante che esplora l'infinito digradare dei petali della \"candida rosa\", accompagna il muoversi degli angeli, ne scopre i colori, vede il diffondersi da un seggio all'altro della \"pace\" e dell\u2019\"ardore\", nell'armonioso e unanime rivolgersi di tutti i beati (del Vecchio e del Nuovo Testamento) ad un unico obiettivo, cio\u00e8 Dio. Dalla contemplazione di tanta beatitudine scaturisce in Dante-poeta l'invocazione alla Trinit\u00e0 perch\u00e9 rivolga il suo sguardo alla \"nostra procella\", ovvero alla vita tormentata degli uomini quaggi\u00f9 sulla Terra. All'invocazione segue una similitudine nella quale Dante rappresenta il suo stupore. La distanza fra il mondo conosciuto dai barbari del Nord e lo splendore di Roma \u00e8 ben poca rispetto a quella compiuta dal viaggiatore oltremondano: dall'umano al divino, dal tempo all'eternit\u00e0 e - qui sta il culmine - da Firenze (luogo di iniquit\u00e0) a un \"popol giusto e sano\" (v.39).\nDopo un'altra breve similitudine, ritornano elementi di descrizione, volti all'interiorit\u00e0 manifestata dai volti: carit\u00e0, gioia, dignit\u00e0. A questo punto, come tante altre volte, Dante si volge spontaneamente a Beatrice per porle le molte domande che si affollano nella sua mente. Al posto di lei c'\u00e8 un vegliardo, pieno di decoro e amorevolezza, che gli indica Beatrice in alto, nel terzo giro, nel seggio assegnatole per i suoi meriti. L'infinita distanza non impedisce a Dante di vederla, tutta risplendente dei raggi della divinit\u00e0. A lei si rivolge con una preghiera, nella quale esprime prima di tutto gratitudine per l'aiuto che ella gli ha dato, da quando ha posto piede nell'Inferno (Inf. II, 58-74) a tutti i momenti e i modi nei quali \u00e8 intervenuta per trarlo \"di servo a libertate\" (v.85). Ma la vita di Dante non \u00e8 ancora terminata, egli dovr\u00e0 tornare sulla Terra: prega perci\u00f2 Beatrice perch\u00e9 lo aiuti a custodire in s\u00e9 il frutto di tanti doni fino a morire in grazia di Dio.\nDalla sua lontananza, Beatrice risponde con un sorriso e uno sguardo prima di rivolgersi nuovamente alla contemplazione di Dio. Al congedo da Beatrice, che si \u00e8 svolto quindi nel segno di una invocazione religiosa, subito seguono le parole del vegliardo, che invita il pellegrino a continuare la sua contemplazione del \"giardino\", perch\u00e9 pi\u00f9 lo guarder\u00e0 pi\u00f9 la sua capacit\u00e0 visiva si rafforzer\u00e0, per poter vedere direttamente Dio. A ci\u00f2 dar\u00e0 aiuto la Vergine Maria di cui egli \u00e8 il devoto monaco Bernardo di Chiaravalle.\nAncora una similitudine (che ha in comune con le due precedenti il tema del venire da terre lontane a contemplare in Roma i simboli della religione cristiana) illustra l'amorosa ammirazione di Dante verso il volto pieno di carit\u00e0 del vecchio. Bernardo invita quindi Dante a levare lo sguardo fino al cerchio pi\u00f9 lontano e pi\u00f9 alto, dove si trova Maria. Il pellegrino risale con lo sguardo e vede al sommo un punto pi\u00f9 splendente di ogni altro, come il punto del cielo dove sta sorgendo il sole. Tutto intorno, innumerevoli angeli ai cui canti e movimenti \"ride\" una bellezza indicibile.\nCon l'ineffabile manifestazione di colei che non pu\u00f2 essere descritta, si conclude questo canto, nel quale \u00e8 evidente la tensione espressiva del poeta di fronte al compito di descrivere il mondo oltremondano nella pienezza della sua gloria. Tale impegno espressivo si rivela, oltre che nelle numerose similitudini gi\u00e0 citate e in svariati altri paragoni, nel richiamo a figure ed episodi mitologici e nell'adozione di figure retoriche di particolare evidenza: l'iterazione completata da chiasmo ai vv.37-39, l'anafora \"vid'io...Vidi\" (vv.131-133). Quest'ultma figura in certo modo sintetizza e conclude la presenza ripetuta e frequente di parole relative all'area del vedere/guardare, collegate alla natura descrittiva e contemplativa del canto. \nD'altra parte, non si pu\u00f2 trascurare che in questo canto giungono a compimento linee tematiche e narrative di estrema importanza in tutto il poema: il percorso dal peccato alla salvezza (vv.37-39), l'aiuto determinante di Beatrice (vv.79-88), la presenza necessaria di una guida (v.55-60), la bellezza indicibile, superiore alle capacit\u00e0 umane di ricordare e di esprimere (vv. 136-138). Proprio quest'ultimo tema (l'ineffabilit\u00e0) diverr\u00e0 motivo conduttore nei due canti successivi, in cui i richiami al mondo terreno (qui simboleggiato ancora una volta da \"Fiorenza\") sono ormai lontani."}
{"id": "57008", "revid": "6923", "url": "https://it.wikipedia.org/wiki?curid=57008", "title": "Paradiso - Canto trentaduesimo", "text": "Il canto trentaduesimo del \"Paradiso\" di Dante Alighieri si svolge nell'Empireo, ove risiedono Dio, gli angeli e tutti i beati; siamo nella notte del 14 aprile 1300, o secondo altri commentatori del 31 marzo 1300.\nTemi e contenuti.\nOrdinamento dei beati nella rosa celeste: versi 1-48.\nSan Bernardo mostra a Dante, ai piedi di Maria, la bellissima Eva; nell'ordine sottostante (il terzo dall'alto) siedono Rachele e Beatrice. Via via, scendendo di gradino in gradino, si incontrano Sara, Rebecca, Giuditta, Ruth, antenata di Davide. Altre Ebree sedute l'una sotto l'altra nei gradini ancora pi\u00f9 bassi costituiscono una linea di separazione nella rosa: da un lato, dove il fiore \u00e8 completo in tutti i suoi petali, vi sono coloro che ebbero la fede in \"Cristo venturo\", ossia nella futura venuta del Messia; dall'altro lato, in cui alcuni posti sono vuoti, siedono coloro che hanno avuto fede in \"Cristo venuto\". Dalla parte opposta rispetto al seggio di Maria, si trova Giovanni Battista,e sotto di lui Francesco, Benedetto, Agostino ed altri fino al centro della rosa.\nBernardo invita Dante a considerare la profondit\u00e0 del volere divino. Le due categorie di credenti, quelli nati prima di Cristo e quelli nati dopo la sua nascita, costituiranno due parti identiche della candida rosa.\nDal mezzo della rosa in gi\u00f9 vi sono le anime dei bambini (gli \"spiriti asciolti\", v.44), che si salvarono non per merito proprio ma dei loro genitori.\nLa sorte dei bimbi innocenti - vv. 49-87.\nSan Bernardo risolve il dubbio che stringe Dante riguardo alla disposizione delle anime dei bimbi: essi, pur non avendo vissuto e quindi \"meritato\" la loro sistemazione, sono disposti gerarchicamente in base alla grazia da Dio ricevuta \"\"... le menti tutte nel suo lieto aspetto/ creando, a suo piacer di grazia dota/ diversamente; e qui basti l'effetto.\" \"(vv. 64-66).\nUn esempio dell'imperscrutabile dono di Dio si trova nella Scrittura (Genesi): fra i due gemelli Esa\u00f9 e Giacobbe, litigiosi gi\u00e0 nel grembo materno, il secondo godette della predilezione divina, senza alcun merito proprio. All'inizio del mondo, per avere la salvezza, era sufficiente la fede dei genitori, poi divenne necessaria la circoncisione dei maschi. Dopo la venuta di Cristo, i bimbi non battezzati sono destinati al Limbo.\nBernardo infine esorta Dante a contemplare il volto luminoso di Maria.\nGlorificazione di Maria - vv. 88-114.\nDante vede con infinita meraviglia discendere dall'alto sulla Madonna, portato dagli angeli, uno splendore di letizia cos\u00ec intenso quale mai prima aveva visto, mentre l'angelo disceso per primo apre le ali dinanzi a lei cantando \"Ave Maria, gratia plena\". Tutte le anime dell'Empireo rispondono al canto. Dante chiede a Bernardo chi sia quell'angelo che sembra ardere di gioia e d'amore nel contemplare Maria. Il santo, illuminato da lei come stella mattutina dal sole, risponde che quell'angelo, colmo di ogni sicurezza e dedizione, \u00e8 l'arcangelo Gabriele, che port\u00f2 a Maria l'annuncio dell'Incarnazione di Ges\u00f9.\nI santi maggiori - vv. 115-151.\nBernardo invita quindi ad individuare con lo sguardo, seguendo le sue parole, i grandi personaggi del regno celeste. I due pi\u00f9 felici, in quanto i pi\u00f9 vicini a Maria, sono a sinistra Adamo e a destra Pietro. Al suo fianco \u00e8 Giovanni Evangelista, mentre a lato di Adamo sta Mos\u00e8. Di fronte a Pietro siede Anna, la madre di Maria, mentre di fronte ad Adamo si trova Lucia, colei che ha sollecitato Beatrice ad accorrere in soccorso di Dante. Bernardo a questo punto interrompe l'indicazione dei beati pi\u00f9 importanti, per condurre senza indugio Dante alla contemplazione di Dio. Ma per far questo occorre un'invocazione speciale, che Bernardo pronuncer\u00e0 e che Dante seguir\u00e0 spiritualmente.\nAnalisi.\nIl canto presenta un'evidente impostazione didascalica, in quanto consiste per intero (eccettuati i primi tre versi e l'ultimo) nella descrizione, svolta da Bernardo, dell'Empireo quale appare al pellegrino Dante che si trova al suo centro (nel cuore giallo della candida rosa). Bernardo espone secondo rigore geometrico e precisione di riferimenti scritturali citando via via i personaggi pi\u00f9 importanti che abitano questo cielo, nel quale, \u00e8 bene ricordare, sono raccolte tutte le anime, anche quelle gi\u00e0 incontrate da Dante nei cieli precedenti. Nella descrizione \u00e8 inserita anche la trattazione di un tema di notevole rilievo teologico, riguardante il diverso grado di beatitudine dei bambini innocenti, che rimanda al concetto di predestinazione (vv.37-84)."}
{"id": "57009", "revid": "132406", "url": "https://it.wikipedia.org/wiki?curid=57009", "title": "Paradiso - Canto trentatreesimo", "text": "Il canto trentatreesimo del \"Paradiso\" di Dante Alighieri si svolge nell'Empireo, la sede di tutti i beati; siamo a mezzanotte del 15 aprile 1300, o secondo altri commentatori del 1\u00ba aprile 1300.\nSi tratta dell'ultimo canto del \"Paradiso\" e quindi dell'intero poema, che si chiude, dopo una preghiera alla Vergine, con la visione di Dio, della Trinit\u00e0 e dell'Incarnazione.\nTemi e contenuti.\nPreghiera di san Bernardo alla Vergine - versi 1-39.\nLa preghiera che San Bernardo rivolge alla Vergine Maria apre il canto, introdotta dall'ultimo verso del canto precedente \u00abe cominci\u00f2 questa santa orazione\u00bb, e si connota cos\u00ec come un'orazione, sia nel senso appunto di preghiera, sia in quello etimologico di discorso oratorio, per il tono alto e solenne, per l'incisivit\u00e0 eloquente. Essa si pu\u00f2 dividere in due parti: la prima \u00e8 un canto di lode (vv. 1-21), la seconda la vera e propria orazione (vv. 22-39); si apre con una serie di ossimori e di antitesi, cio\u00e8 accostamenti di parole e concetti dal significato opposto, a sottolineare come gli elementi della divinit\u00e0 travalichino le possibilit\u00e0 di comprensione dell'intelletto umano:\n\"Vergine e madre, figlia del tuo Figlio, la pi\u00f9 umile e grande fra tutte le creature, oggetto del decreto eterno di Dio, tu sei colei che nobilitasti tanto la natura umana che il suo Artefice non disdegn\u00f2 di farsi propria creatura: nel tuo ventre si riaccese l'amore grazie al quale \u00e8 fiorita questa rosa (la Candida Rosa ove siedono i beati); qui in Paradiso sei per noi luminosa guida di carit\u00e0, e in terra inesauribile fonte di speranza. O Signora (\u00abdonna\u00bb, dal latino \"domina\", \"padrona\"), sei tanto grande e potente che chiunque voglia una grazia e non ricorra a te, desidera far volare il proprio desiderio senza ali: la tua bont\u00e0 non solo soccorre chi prega, ma molte volte spontaneamente previene la richiesta; in te si concentra tutto ci\u00f2 che di buono vi \u00e8 nei mortali (misericordia, piet\u00e0, magnificenza e ogni virt\u00f9, introdotte dall'anafora \u00abin te ...\u00bb).\nOra costui, che dal pi\u00f9 profondo dell'Inferno ha visto tutte le condizioni spirituali dopo la morte, ti supplica di ricevere dalla tua grazia la virt\u00f9 necessaria a poter levare gli occhi all'ultima salvezza (a Dio); ed io, che per me stesso non arsi mai tanto di desiderio di quanto ora ardo per lui, ti porgo tutte le mie preghiere, sperando che siano sufficienti. Ti prego ancora, Regina, che puoi realizzare ci\u00f2 che desideri, affinch\u00e9 dopo una simile visione tu conservi puri i suoi sentimenti: che la tua vigilanza vinca le passioni umane! Vedi come Beatrice, e cos\u00ec tanti beati, per la mia preghiera congiungono le mani!\".\nGli occhi amati e venerati da Dio (della Vergine), posandosi sull'oratore, dimostrarono quanto erano bene accette le sue preghiere devote: poi si levarono alla luce eterna, con uno sguardo che nessuna creatura pu\u00f2 eguagliare per purezza.\nSan Bernardo di Chiaravalle, autore di numerose opere teologiche, non \u00e8 sicuramente stato scelto a caso da Dante come suo intercessore: egli fu il pi\u00f9 importante esponente del pensiero mistico del XII secolo, e soprattutto fu colui che pi\u00f9 di ogni altro contribu\u00ec all'affermazione del culto di Maria Vergine: il santo aveva esaltato la sua funzione mediatrice tra Dio e l'umanit\u00e0, valorizzata dall'esperienza della maternit\u00e0. Tuttavia si possono riconoscere altre influenze su questa preghiera: anzitutto la struttura dell'\"Ave Maria\", divisa in lode e richiesta di intercessione, ma anche, oltre agli scritti di san Bernardo, molta produzione letteraria mariana precedente, dal Vangelo di Luca ai Padri della Chiesa.\nIl critico Erich Auerbach ha analizzato l'inno alla Vergine in relazione all'innografia classica e medievale, evidenziando gli elementi di continuit\u00e0 (la presenza degli elementi dogmatici, storici, figurali, poetici caratteristici della tradizione innografica) e di originalit\u00e0 (in particolare \u00abla rigida coerenza di storia, simbolo e dottrina\u00bb che \u00abconferiscono alla composizione della preghiera un grado di rigidezza che nessun poeta antico non avrebbe potuto n\u00e9 voluto raggiungere\u00bb).\nInfine, \u00e8 possibile anche notare che lettere iniziali delle terzine che vanno dal verso 19 al 39 formano l'acrostico \"Ios\u00e8p av\"(e), quindi una sorta di saluto a san Giuseppe nel quale il troncamento della finale di \"ave\" potrebbe essere messo in atto per far in modo che le lettere dell'acrostico siano sette, simbolo della perfezione.\nVisione di Dio e dell'unit\u00e0 dell'universo in Dio - vv. 40-96.\nE Dante, che si avvicinava (\"appropinquava\") al culmine di tutti i suoi desideri, sentiva in s\u00e9 crescere il desiderio fino al culmine: san Bernardo gli accennava sorridendo di guardare in su, ma gi\u00e0 egli aveva spontaneamente fatto ci\u00f2 che voleva, mentre la sua vista si faceva sempre pi\u00f9 limpida entrando nella contemplazione della Luce che \u00e8 vera di per s\u00e9, per sua stessa essenza.\nDa qui in poi inizia la suprema visione di Dio, intrecciata a dichiarazioni di impossibilit\u00e0 di rendere tale visione a parole o anche solo di pensarla e ricordarla, da paragoni e riflessioni di carattere pi\u00f9 teorico e psicologico: il tema dell'ineffabilit\u00e0, della limitatezza della comprensione umana e dei suoi mezzi linguistici per tali esperienze provate da Dante in Paradiso, percorre tutta la cantica, trovando qui ovviamente il suo punto d'arrivo estremo; come dice Dante:\n\u00abDa qui in poi la mia visione fu maggiore di quanto possa esprimere la parola, e la stessa memoria cede per un tale eccesso\u00bb (\"oltraggio\", letteralmente \u00abche va oltre\u00bb). Tre immagini esprimono questo cedimento della memoria:\nSu queste immagini si innesta l'invocazione a Dio, necessaria per affrontare un tema tanto complesso e difficile da trascrivere, e l'inizio della narrazione vera e propria, che non si avvia con una descrizione concreta ma con un'annotazione psicologica sullo stato d'animo del poeta. Solo dopo questa lunga preparazione viene introdotta la visione di Dio, e dell'unit\u00e0 dell'universo in Dio, nel quale sono racchiuse tutte le sostanze, tutti gli accidenti e il \u00ablor costume\u00bb, termini filosofici medievali per indicare le \"sostanze\" ci\u00f2 che sussiste di per s\u00e9, gli \"accidenti\" i modi di essere variabili e contingenti, che esistono in relazione alle sostanze, e il loro rapporto, le propriet\u00e0 reciproche di sostanze e accidenti. Ma per esprimere tutto ci\u00f2 Dante sente ancora la memoria mancargli, e la dimenticanza di quell'unico punto \u00e8 maggiore dei venticinque secoli che ci separano dalla prima nave, quando per la prima volta Nettuno meravigliato ammir\u00f2 l'ombra di Argo.\nMisteri della Trinit\u00e0 e dell'Incarnazione - vv. 97-145.\nCos\u00ec con un'altra suggestiva immagine e con un'ulteriore annotazione psicologica si chiude la prima parte della visione, mentre una nuova spiegazione e un'altra affermazione di ineffabilit\u00e0 (questa volta esemplificata con l'incapacit\u00e0 di parlare di un bambino ancora infante) introducono alla seconda visione \u2014 che \u00e8 seconda solo per Dante, dal momento che essa gli si mostra via via che il proprio sguardo si fa pi\u00f9 capace di intenderla, ma \u00e8 sempre compresente nell'unicit\u00e0 della visione di Dio \u2014, quella della Trinit\u00e0, vista come tre cerchi di uguale grandezza e diverso colore, dei quali il secondo (il Figlio) riflette il primo (il Padre) e il terzo (lo Spirito Santo) spira da entrambi.\nSegue un'altra esclamazione di Dante: \u00abOh quanto \u00e8 insufficiente il dire e come \u00e8 inadeguato al mio pensiero! E questo stesso (mio pensiero), rispetto a quello che io vidi, \u00e8 cosa tale che non basta a poter dire \"\u00e8 poco\" (\u00e8 ancora meno di poco)!\u00bb. Nell'ulteriore esclamazione estatica del poeta: \u00abO Luce eterna che sola in te risiedi, sola ti comprendi e da te sei compresa, e comprendendoti ti ami e arridi!\u00bb abbiamo un ribadire del concetto di Dio uno e trino, in quanto Dio risiede solo in se stesso, ma in quanto comprende \u00e8 il Padre, in quanto \u00e8 compreso \u00e8 il Figlio, mentre l'amore che spira da esso, da se stesso, \u00e8 lo Spirito Santo. \nQuesta velata spiegazione \u00e8 funzionale all'ulteriore visione che ha Dante, il quale focalizzandosi su uno di quei tre cerchi, sul Figlio, vede in esso un'immagine dello stesso colore che assume forma umana: \u00e8 l'Incarnazione, visione incomprensibile con facolt\u00e0 umana cos\u00ec come lo \u00e8 la quadratura del cerchio; tuttavia mentre tenta invano di capirla, viene illuminato dalla Grazia di Dio che folgorandolo gli permette di comprendere finalmente: ma quest'ultimo punto \u00e8 davvero totalmente indicibile, e il poema si chiude cos\u00ec con l'espressione del poeta il cui desiderio di conoscenza \u00e8 stato placato nell'armonia universale di Dio:\nCon quest'ultimo termine, che colloca l'uomo nella perfezione del moto circolare divino, si chiude la cantica; \u00e8 la stessa parola che ha chiuso anche le altre due (\"Inferno\": \u00abE quindi uscimmo a riveder le stelle\u00bb; \"Purgatorio\": \u00abPuro e disposto a salire alle stelle\u00bb; \"Paradiso\": \u00abL'Amor che move il sole e l'altre stelle\u00bb), sancendo l'unitariet\u00e0 della struttura del poema."}
{"id": "57015", "revid": "6923", "url": "https://it.wikipedia.org/wiki?curid=57015", "title": "MacNC", "text": "Nel dicembre 1997 durante una discussione alla Harvard Computer Society, Larry Ellison uno dei dirigenti del consiglio di amministrazione di Apple afferm\u00f2 che Apple avrebbe presentato un prodotto chiamato Macintosh NC nell'aprile 1998. Ellison fece intendere che il prodotto era un network computer dotato di un processore a circa 300\u00a0MHz, uno schermo da 17 pollici e dal costo di massimo 1000 dollari. L'hard disk sarebbe stato disponibile come opzione al costo di 100 dollari.\nIl prodotto non \u00e8 mai stato messo in commercio, e il CEO dell'Apple Steve Jobs ha sempre negato energicamente l'esistenza del prodotto, ma alcune persone dicono che gli schemi del MacNC sono stati utilizzati come base per la prima generazione di iMac."}
{"id": "57016", "revid": "1543377", "url": "https://it.wikipedia.org/wiki?curid=57016", "title": "EWorld", "text": "eWorld era un fornitore di servizi on-line realizzato da Apple.\nStoria.\nAll'inizio degli anni novanta i servizi di informazione on-line stavano diventando rapidamente popolari e Apple decise di valutare la possibilit\u00e0 di rimpiazzare il suo servizio on-line chiamato AppleLink. Il servizio AppleLink era un servizio nato nel 1985 e offerto da Apple in congiunzione con GE Information Services. Era un servizio dedicato alla rete di vendita e di assistenza di Apple e la sua funzione era quella di ridurre il costo di gestione della rete commerciale. Divenne rapidamente il sistema di comunicazione privilegiato tra Apple e i suoi rivenditori. John Ebbs, responsabile del supporto convinse i vertici della societ\u00e0 che il servizio dovesse essere basato su Macintosh in modo da avvantaggiarsi dell'interfaccia grafica fornita dal Macintosh.\nPrima dell'avvento di eWorld Apple avvi\u00f2 un servizio di supporto per gli utenti finali chiamato AppleLink Personal Edition. Il servizio si basava sui sistemi della Quantum Computer Service. Il presidente della Quantum tratt\u00f2 con Apple per tre mesi per convincerla a sub appaltarle la gestione del servizio Personal. Nel 1987 Apple autorizzo Quantum ad attivare il servizio ed utilizzare il logo Apple per pubblicizzarlo. Apple avrebbe ricevuto il 10% di royalty degli incassi per il marchio e Quantum avrebbe guadagnato offrendo agli utenti un servizio a pagamento.\nIl progetto di Quantum fall\u00ec rapidamente: Quantum cerc\u00f2 di convincere Apple a fornire con tutte le macchine vendute il software necessario per accedere ad AppleLink ma i manager Apple rifiutarono, non avendo intenzione di fornire gratuitamente tale software. Quando Apple lanci\u00f2 il suo servizio on-line ovviamente cerc\u00f2 di rendere nullo il precedente contratto.\nNel 1991 Quantum cambi\u00f2 il proprio nome in America Online e apr\u00ec il suo servizio on-line per Macintosh e IBM-Compatibili; facendo leva sul vecchio contratto, riusc\u00ec ad utilizzare il logo Apple per il loro servizio on-line.\nApple decise di sciogliere il suo vecchio contratto con GE dato che l'infrastruttura di AppleLink le costava soldi e America Online aveva dimostrato che i servizi on-line potevano generare soldi e non assorbirne.\nApple cre\u00f2 cos\u00ec il suo servizio on-line orientato agli utenti Macintosh, in competizione con America Online, e creo l'OSG (Online Service Group), un gruppo con l'obiettivo di sviluppare il servizio on-line di Apple. OSG compr\u00f2 il software di AppleLink da America Online e lo utilizz\u00f2 come base per sviluppare la metafora del mondo chiamata eWorld, sviluppandolo e introducendovi molti nuovi servizi.\neWorld.\nIl 5 gennaio 1994 Apple present\u00f2 eWorld. Il 20 luglio dello stesso anno il servizio divenne operativo. Il servizio eWorld era una combinazione dell'archivio di supporto tecnico del precedente AppleLink e dei servizi pi\u00f9 tradizionali come quelli offerti da America Online o CompuServe. Il servizio era centrato sul municipio. Ogni servizio era gestito da un edificio apposito cos\u00ec che fosse semplice e veloce comprendere le distinzioni tra i vari servizi. Il software era disponibile solo per Macintosh ma Apple annunci\u00f2 che una versione per Microsoft Windows, sarebbe stata resa disponibile nel 1995.\nLa metafora del municipio rese semplice l'utilizzo del servizio e molte aziende che operavano nel mercato Macintosh decisero di aprire dei propri edifici virtuali dove fornire supporto e assistenza dei propri prodotti. Il portale di eWorld era collegato anche con portali di news e notizie.\nI due servizi che riscossero maggiore successo furono l'eMail Center e il Community Center. Il Community Center era un servizio tipo BBS ove gli utenti di eWorld si trovavano per parlare e discutere di moltissimi argomenti. L'eMail Center era un ufficio di posta virtuale e consentiva agli utenti di inviare eMail. Il servizio ospitava anche la documentazione tecnica.\nInsuccesso.\nPurtroppo per Apple quando decise di attivare eWorld i servizi on-line proprietari erano al tramonto poich\u00e9 l'arrivo di internet stava rendendo tutti questi servizi gratuiti e non legati al singolo fornitore.\nIl servizio costava $8.95 al mese e includeva due ore gratis di navigazione notturna o nel fine settimana. Ogni ora seguente costava $4.95 nell'orario non di punta e 7.95 nell'orario di punta (6 am - 6 pm). Apple inizialmente decise di tenere delle tariffe elevate per contenere il numero di abbonati ma quando si cap\u00ec che il servizio non decollava comunque la societ\u00e0 non modific\u00f2 i prezzi. Dopo un anno il servizio contava 90.000 abbonati. Nel 1995 venne fornito un limitato servizio internet e a settembre 1995 il servizio contava 115000 abbonati, pochi se comparati a America Online che ne aveva 3.5 milioni.\nLa versione Windows di eWorld non venne mai distribuita. Il servizio era disponibile solo per Macintosh e l'unico pda utilizzabile per le e-mail era il Newton. Il CEO Michael Spindler (\"The Diesel\") decise che il marketing per l'Online Services Group non era necessario e anche il software necessario per collegarsi che veniva regalato con i nuovi Macintosh era messo in un punto non visibile del sistema operativo. La mancanza di pubblicit\u00e0 del servizio rese eWorld poco popolare, molti utenti Macintosh non conoscevano il servizio oppure lo conoscevano ma in modo sommario e superficiale e non ne apprezzavano il valore.\nIl 31 marzo 1996 alle 12:01 Apple sospese il servizio. I manager della societ\u00e0 decisero che l'insuccesso del progetto era dovuto al mercato dominato da America Online e dalla sempre maggiore invadenza dei servizi gratuiti nati su Internet. Il progetto venne eliminato anche perch\u00e9 in quel periodo Apple cercava in tutti i modi di ridurre i costi in un periodo di crisi. Dopo una perdita di 68 milioni di dollari dell'ultimo quadrimestre del 1995 il consiglio di amministrazione di Apple chiede le dimissioni del CEO. Nel gennaio del 1996 Michael Spindler si dimette e viene sostituito dal ex CEO di National Semiconductor Gil Amelio. Molti progetti e prodotti vengono cancellati pur di permettere all'azienda di tornare ad essere competitiva e di riportare il bilancio in attivo.\nI componenti del Online Services Group si sono dispersi ed alcuni dopo aver abbandonato Apple hanno fondato TalkCity.com."}
{"id": "57019", "revid": "2207", "url": "https://it.wikipedia.org/wiki?curid=57019", "title": "Stella nana", "text": ""}
{"id": "57020", "revid": "6923", "url": "https://it.wikipedia.org/wiki?curid=57020", "title": "ImageWriter", "text": "LImageWriter \u00e8 una linea di stampanti ad aghi prodotta da Apple agli inizi degli anni ottanta. Progettata per lavorare in congiunzione con l'Apple II e il Macintosh, stampava immagini o testi con una risoluzione di 144 DPI. Questo permetteva di produrre immagini WYSIWYG di ci\u00f2 che veniva mostrato sullo schermo e facilitava molto l'impaginazione dei documenti da stampare. L'ImageWriter poteva realizzare immagini a colori sostituendo il nastro di nero con un nastro colorato e poteva realizzare delle immagini a tono di grigio utilizzando le retinature prodotte dalla tecnologia QuickDraw. La qualit\u00e0 della stampa era adeguata per i tempi; Apple successivamente produsse delle versioni della stampante in grado di stampare a 216 DPI, rendendo l'ImageWriter una alternativa a basso costo della stampante LaserWriter.\nLa stampante venne prodotta in due versioni, a 80 e 136 colonne, entrambe con supporto per la carta a modulo continuo. La versione a 136 colonne venne introdotta verso la fine del 1985 e solamente il software Apple MacProject la supportava. La maggioranza dei programmi di terze parti utilizzavano solo le prime 80 colonne e spesso non erano in grado di stampare se nella stampante da 136 colonne non era inserito il modulo da 80 colonne.\nImageWriter.\nImageWriter \u00e8 la prima stampante della linea ImageWriter, presentata nel 1983.\nImageWriter II.\nImageWriter II \u00e8 la seconda stampante della linea ImageWriter, presentata nel settembre 1985.\nImageWriter LQ.\nImageWriter LQ \u00e8 la terza stampante della linea ImageWriter, presentata nell'agosto 1987."}
{"id": "57021", "revid": "6923", "url": "https://it.wikipedia.org/wiki?curid=57021", "title": "Apple LaserWriter", "text": "La famiglia LaserWriter raggruppa tutte le stampanti laser prodotte da Apple. La prima stampante laser che Apple produsse si chiamava LaserWriter. La LaserWriter \u00e8 stata una delle prime stampanti laser disponibile per il grande pubblico. Combinata con programmi di impaginazione basati sulla GUI come PageMaker viene considera il prodotto che ha scatenato la rivoluzione editoriale degli anni ottanta\nA differenza dei modelli di stampante laser prodotte da HP e basate sul linguaggio proprietario Printer Control Language (PCL) la LaserWriter utilizzava il linguaggio di descrizione di pagina PostScript. Questo linguaggio consentiva di definire complesse immagini vettoriali, di gestire immagini bitmap a alta risoluzione e di gestire font vettoriali con una qualit\u00e0 di stampa molto elevata.\nL'utilizzo del PostScript non apport\u00f2 solo vantaggi. Il Postscript era un linguaggio molto complesso e richiedeva molta potenza di calcolo per essere elaborato a differenza del PCL che essendo pi\u00f9 semplice e basico si accontentava di un'elettronica meno avanzata. Dentro la LaserWriter era installato un Motorola 68000 a 12\u00a0MHz. Quindi la stampante era il \"computer\" pi\u00f9 veloce prodotto da Apple all'epoca. Era anche il \"computer\" pi\u00f9 costoso prodotto da Apple infatti quando nel 1985 fu presentata, la stampante costava 6995$.\nCon un tale costo era impensabile riservare la stampante per un solo computer. Allora le LAN erano rare negli uffici e le schede ethernet molto costose. Apple allora utilizz\u00f2 la porta seriale del computer per implementare una rete locale e riscrisse il software per incrementare la velocit\u00e0 di trasmissione fino a raggiungere i 250 kbps. Il protocollo che gestiva la rete venne chiamato AppleTalk mentre il cablaggio fisico e tutte le infrastrutture necessarie per collegare fisicamente i computer vennero chiamati LocalTalk.\nLa possibilit\u00e0 di utilizzare la stampante da pi\u00f9 computer rese la stampante molto interessante. Era come se il suo prezzo astronomico venisse frazionato tra i vari computer e quindi la stampante diventava un prodotto conveniente. Era molto conveniente dato che era veloce ed era dotata di una qualit\u00e0 di stampa impareggiabile (merito dell'interprete PostScript). La stampante rendeva al meglio solo se abbinata a un computer Macintosh. Questo consent\u00ec a Apple di vendere milioni di computer e di diventare il leader incontrastato nel settore dell'editoria elettronica.\nVisto il successo del modello originale Apple realizz\u00f2 altri modelli. I nuovi modelli incrementarono la velocit\u00e0 di stampa e di elaborazione, aumentarono la risoluzione di stampa, aggiunsero la porta ethernet ed infine portarono anche il colore. Mentre Apple introduceva i nuovi modelli di stampante gli altri produttori non stavano a guardare e quasi tutti decisero di utilizzare il linguaggio PostScript. Col passare del tempo Apple vide le vendite delle stampanti ridursi per via della concorrenza degli altri produttori che essendo specializzati solo nella produzione di stampanti riuscivano a produrre modelli sempre pi\u00f9 prestanti e sempre a costi inferiori dei modelli prodotti da Apple. La societ\u00e0 decise di uscire dal mercato della stampanti laser e la LaserWriter 8500 fu l'ultimo modello prodotto da Apple.\nLa LaserWriter \u00e8 dotata di un interprete PostScript interattivo. Se ci si collega con un terminale alla porta seriale della stampante e si scrive 'execute' si pu\u00f2 comunicare con la stampante e inviarle comandi PostScript. Questa comunicazione veniva utilizzata per effettuare delle verifiche diagnostiche sulla stampante in caso di malfunzionamento."}
{"id": "57022", "revid": "486946", "url": "https://it.wikipedia.org/wiki?curid=57022", "title": "Apple StyleWriter", "text": ""}
{"id": "57024", "revid": "6923", "url": "https://it.wikipedia.org/wiki?curid=57024", "title": "L'Unit\u00e0", "text": "l'Unit\u00e0 \u00e8 stato un quotidiano politico italiano, fondato il 12 febbraio 1924 da Antonio Gramsci, storico quotidiano comunista italiano e giornale del PCI. Successivamente ha abbracciato gradualmente posizioni pi\u00f9 moderate e riformiste in seguito alle evoluzioni del partito di riferimento, spostandosi progressivamente su posizioni democratico-socialiste, socialdemocratiche e poi socio-liberali.\n\u00c8 stato dal 1924 al 1991 organo ufficiale del Partito Comunista Italiano e poi del Partito Democratico della Sinistra (1991-1998), dei Democratici di Sinistra (1998-2007) e, infine, del Partito Democratico (2015-2017).\nStoria.\nNascita del quotidiano.\nI primi numeri de \"l'Unit\u00e0 - Quotidiano degli operai e dei contadini\" sono stampati a Milano, su una proposta di Antonio Gramsci fatta il 12 settembre 1923 al Comitato Esecutivo del Partito Comunista d'Italia. La prima sede de l'Unit\u00e0 era in Via Santa Maria alla Porta nei pressi di Corso Magenta.\nIl giornale ha una tiratura media di 20\u00a0000 copie e giunge alle 34\u00a0000 copie nelle settimane successive al delitto Matteotti.\nIl 4 gennaio 1925, con l'inizio dei poteri dittatoriali di Benito Mussolini e con il suo discorso del giorno precedente, il quotidiano usc\u00ec con questo titolo dato che era stato sequestrato per un giorno dal prefetto della provincia di Milano Vincenzo Pericoli:\nInoltre la notizia del sequestro del giorno prima:\nA quasi tre anni dall'apertura, con 261 numeri pubblicati, in seguito al fallito attentato contro Mussolini da parte del quindicenne Anteo Zamboni, avvenuto il 31 ottobre 1926, il regime fascista reprime ogni opposizione rimasta e il successivo 8 novembre la distribuzione del giornale viene sospesa dal prefetto di Milano Vincenzo Pericoli, congiuntamente all'organo del Partito Socialista Italiano, l\"Avanti!\". L'ultimo numero de L'Unit\u00e0 esce con la notizia del sequestro con uno scarno comunicato:\nGli anni della clandestinit\u00e0.\nIl 27 agosto 1927 esce il primo numero dell'edizione clandestina del giornale dopo solo sette mesi dalla chiusura, la sede \u00e8 a Lilla (Francia) in 40, Rue d'Austerlitz grazie al nuovo direttore, l'avvocato Riccardo Ravagnan.\nIn seguito verr\u00e0 pubblicato anche in Italia a Torino, Milano, Roma.\nIl 1\u00ba luglio 1942 \"l'Unit\u00e0\" ritorna in Italia, seppure in clandestinit\u00e0. La diffusione clandestina de \"l'Unit\u00e0\" prosegue per tutta la seconda guerra mondiale e con l'arrivo degli alleati dal 6 giugno 1944 riprende a Roma la pubblicazione ufficiale del giornale. Il nuovo direttore \u00e8 Celeste Negarville.\nLa ricostruzione.\nIl 2 gennaio 1945 il giornale esce dalla clandestinit\u00e0 dopo quasi vent'anni e sposta la sua sede in via IV Novembre a Roma, nella parte d'Italia da poco liberata dagli alleati e il nuovo direttore \u00e8 Velio Spano, iscritto al PCI da vent'anni e combattente partigiano e direttore dell'edizione meridionale del quotidiano.\nDopo la Liberazione, escono nel 1945 l'edizione genovese, quella milanese e quella torinese. Nei primi mesi del 1945 i responsabili dell'edizione di Torino del quotidiano sono Ludovico Geymonat e Amedeo Ugolini; tra i collaboratori del quotidiano ci sono Davide Lajolo, Ada Gobetti, Cesare Pavese, Italo Calvino, Elio Vittorini, Aldo Tortorella, Paolo Spriano, Luigi Cavallo, Augusto Monti, Massimo Mila, Raimondo Luraghi, Massimo Rendina, Raf Vallone, Armando Crispino.\nNel 1945 si tiene a Mariano Comense la prima festa di diffusione del quotidiano, la Festa de l'Unit\u00e0. Il giornale crea una vasta rete di diffusione casa per casa della sua edizione domenicale; nei giorni \"speciali\" (25 aprile, 1\u00ba maggio) la tiratura supera il milione di copie.\nGli anni di Togliatti e Longo.\nDal 1\u00ba agosto 1957 si fondono le edizioni de \"l'Unit\u00e0\" di Genova, Torino e Milano dando origine ad un'unica edizione per l'Italia settentrionale. A partire dal 9 marzo 1962 vengono unificate le direzioni di Roma e di Milano; il direttore \u00e8 Mario Alicata, mentre condirettori sono Aldo Tortorella per l'edizione settentrionale e Luigi Pintor per quella centro-meridionale. Dopo la scomparsa di Mario Alicata nel 1966, la direzione del giornale \u00e8 affidata a Maurizio Ferrara.\nNel 1969 i membri del comitato centrale del PCI Lucio Magri, Luigi Pintor e Rossana Rossanda sono espulsi dal partito e nel 1971 trasformano in quotidiano il mensile Il manifesto: l'Unit\u00e0 in un suo articolo pone polemicamente l'interrogativo \"chi vi paga?\". Dal 1967 l'ex-deputato della Democrazia Cristiana Mario Melloni diviene corsivista de l'Unit\u00e0 e viene ricordato per i suoi interventi graffianti e satirici firmati con lo pseudonimo di Fortebraccio.\nAnni di piombo.\nNel 1974 la tiratura de \"l'Unit\u00e0\" \u00e8 di 239.000 copie giornaliere. Nel 1975 Pier Paolo Pasolini spiega dalle colonne del quotidiano il suo voto al PCI per le elezioni regionali.\nIl 18 settembre 1977 il redattore de \"l'Unit\u00e0\" Nino Ferrero viene ferito a Torino da un attentato di Azione Rivoluzionaria. Nei giorni del rapimento di Aldo Moro del 1978 \"l'Unit\u00e0\" condanna duramente le Brigate Rosse, definite \"nemici della democrazia\", e proclama lo sciopero generale.\nGli anni del riflusso.\nNei primi anni ottanta, periodo del cosiddetto \"riflusso\", il giornale ha una forte flessione di vendite: si passa dai 100 milioni di copie annue del 1981 ai 60 milioni del 1982. Il 17 marzo 1982 \"l'Unit\u00e0\" accusa il ministro democristiano Vincenzo Scotti di collusioni con la nuova camorra organizzata di Raffaele Cutolo. Il documento che denuncia i membri del governo (fornito dai servizi segreti), per\u00f2, si rivela falso: \u00e8 il caso Maresca; il direttore Claudio Petruccioli deve dimettersi e al suo posto viene nominato Emanuele Macaluso.\nSotto Macaluso, nel 1986 si d\u00e0 il via libera all'allegato \"Tango\", settimanale satirico che creer\u00e0 non poche frizioni fra il quotidiano e il PCI, ma aiuter\u00e0 il giornale a risalire nelle vendite. Nel 1988 \"Tango\" chiude e un paio di mesi dopo (1989) viene sostituito da \"Cuore\" a cura di Michele Serra. Dal 1991 \"Cuore\" diverr\u00e0 settimanale a s\u00e9.\nDal PCI al PDS.\nLa prima pagina de \"l'Unit\u00e0\" dell'11 novembre 1989, il giorno seguente alla caduta del Muro di Berlino, si apre con \"Il giorno pi\u00f9 bello d'Europa\". Il direttore del giornale \u00e8 Massimo D'Alema, che nel luglio 1990 lascia l'incarico a Renzo Foa, primo direttore giornalista del foglio, e non quindi dirigente di partito. Nel 1991 \"l'Unit\u00e0\" cambia sottotitolo, da \"organo del Partito Comunista Italiano\" a \"Giornale fondato da Antonio Gramsci\". La tiratura \u00e8 di circa 156.000 copie al giorno.\nLa svolta Veltroni.\nDal 1992 al 1996 la direzione \u00e8 affidata a Walter Veltroni, che rilancia il giornale come luogo di dibattito del centrosinistra e d\u00e0 il via a una serie di iniziative editoriali abbinate al quotidiano: supplementi a pagamento come audiocassette, videocassette di film rari e fuori catalogo, album completi delle figurine Panini, e decine di libri \u2013 saggistica, poesia, ma soprattutto narrativa \u2013 in collaborazione con Einaudi, Mondadori (per i gialli), Sellerio (Sciascia) e altri editori.\nIl 25 gennaio 1994 nasce \"l'Unit\u00e0 2\", quotidiano di cultura e spettacoli, che durer\u00e0 fino al 18 settembre 1998. Al prodotto lavorano il condirettore Piero Sansonetti insieme con il redattore capo Pietro Spataro, Alberto Cortese, Roberto Roscani. Un anno dopo l'Unit\u00e0 \u00e8 il primo quotidiano nazionale in Italia ad aprire un proprio spazio su Internet (\"www.mclink.it/unita\").\nVeltroni fu l'ultimo direttore \u201cpolitico\u201d del quotidiano: nessuno dei successori fu parlamentare durante l'incarico, quindi con lui termin\u00f2 la prassi dell'Unit\u00e0 \u2013 e di tanti giornali di partito \u2013 dei due direttori, quello d'indirizzo e quello responsabile davanti alla legge.\nCrisi e chiusura.\nNel 1997 prende il via il processo di \"privatizzazione\" che permette agli imprenditori Alfio Marchini e Giampaolo Angelucci di entrare nel giornale. In conseguenza di ci\u00f2, nel gennaio 1998 viene chiamato a dirigere il giornale l'editorialista de \"la Repubblica\" Mino Fuccillo, cio\u00e8 un esterno. L'operazione durer\u00e0 appena 7 mesi e in agosto arriva il vicedirettore de \"Il Messaggero\" Paolo Gambescia. Le vendite crollano a 60.000 copie e a gennaio 1999 si decide l'immediata chiusura delle redazioni di Bologna e Firenze. La situazione si fa drammatica proprio paradossalmente quando per la prima volta il PDS \u00e8 al governo ed esprime come presidente del consiglio un ex direttore de \"l'Unit\u00e0\", Massimo D'Alema: inevitabili gli scioperi e le manifestazioni sotto palazzo Chigi.\nNel 1998, per salvare il posto di lavoro, 123 giornalisti si autoriducono lo stipendio. Nel settembre 1999 viene richiamato Giuseppe Caldarola, gi\u00e0 direttore dal 1996 al 1998, ma il quotidiano continua a perdere copie e nel giugno del 2000 si scende sotto le cinquantamila copie. Il 13 luglio 2000 il quotidiano \u00e8 in liquidazione e si tenta una disperata rinascita con l'editore Alessandro Dalai (Baldini &amp; Castoldi), ma non se ne fa nulla e il 28 luglio 2000 il quotidiano cessa le pubblicazioni. In quel periodo il quotidiano arriva a tirare circa 28.000 copie. Il giorno della chiusura la notizia rimbalz\u00f2 su tutti i mezzi di comunicazione mentre in edicola c'era l'ultimo numero.\nLa ripresa delle pubblicazioni grazie alla cordata di finanziatori guidata da Alessandro Dalai fu solo un'ipotesi. La chiusura del giornale, che Michele Serra defin\u00ec quasi un \"delitto perfetto\" sulla prima pagina de \"la Repubblica\" non riguard\u00f2 solo il giornalismo e la politica nazionale. Il quotidiano \u00e8 stato uno dei protagonisti della cultura italiana del Novecento e ha ospitato sulle sue pagine gli interventi di intellettuali italiani e stranieri di primo piano, tra cui Pier Paolo Pasolini, Elio Vittorini, Salvatore Quasimodo, Italo Calvino, Massimo Bontempelli, Cesare Pavese, Alfonso Gatto, Paul \u00c9luard, Louis Aragon, Federico Garc\u00eda Lorca ed Ernest Hemingway. Dal 29 luglio al 23 agosto 2000 \"l'Unit\u00e0\" esce solo on-line.\nIl 24 agosto \"l'Unit\u00e0\" \u00e8 chiusa.\nLa rinascita (2001).\nNel gennaio 2001 un gruppo di imprenditori coordinati da Dalai si organizza come Nuova Iniziativa Editoriale, rileva la storica testata e \"l'Unit\u00e0\" torna in edicola il 28 marzo 2001, e si decide di far dirigere la testata a Furio Colombo, coadiuvato da Antonio Padellaro e da Pietro Spataro che \u00e8 il vicedirettore de \"l'Unit\u00e0\" e garantisce una sorta di continuit\u00e0. Dal 27 dicembre 2004 direttore de l'Unit\u00e0 \u00e8 Antonio Padellaro, a seguito di una forte polemica che ha coinvolto Furio Colombo e che ha visto la propriet\u00e0 costretta a chiederne le dimissioni. Vicedirettore vicario \u00e8 Pietro Spataro. L'altro vicedirettore \u00e8 Rinaldo Gianola.\nLa tiratura del 25 agosto 2006 \u00e8 stata di 131\u00a0856 copie. A fine 2007 incomincia ad affacciarsi seriamente l'ipotesi di acquisto del quotidiano da parte della Tosinvest, societ\u00e0 legata alla famiglia Angelucci, editrice di Libero e del Riformista. Nonostante il parere fortemente critico della redazione del quotidiano, la trattativa \u00e8 stata a lungo a un passo dall'essere conclusa, ma poi \u00e8 sfumata. Un altro imprenditore interessato era Francesco Di Stefano (da tempo impegnato nella battaglia giudiziaria per Europa 7).\nL'acquisto da parte di Soru.\nIl 20 maggio 2008 Marialina Marcucci, presidente di Nuova Iniziativa Editoriale, annuncia che la testata fondata su proposta del sardo Gramsci \u00e8 stata acquistata dal sardo Renato Soru, allora presidente della Regione Sardegna e patron di Tiscali. Il contratto di acquisto \u00e8 firmato il 5 giugno 2008 ed \u00e8 seguito il giorno successivo dall'assemblea dei soci. Il comitato di redazione commenta favorevolmente: \u00abIn tutti questi mesi ci siamo battuti perch\u00e9 i nuovi assetti de L'Unit\u00e0 fossero coerenti con la sua storia e il suo radicamento e garantissero prospettive di sviluppo certo al giornale. La soluzione che si \u00e8 determinata risponde a queste richieste e ci soddisfa appieno\u00bb. Il 22 agosto la direzione del giornale \u00e8 affidata dalla nuova propriet\u00e0 a Concita De Gregorio, che lascia \"la Repubblica\", firmando il suo primo numero luned\u00ec 25 agosto 2008. Il 25 ottobre 2008 il giornale cambia formato, riducendo drasticamente le dimensioni delle pagine, fino a diventare met\u00e0 tabloid.\nLa campagna pubblicitaria che annunciava questa rivoluzione grafica, curata da Oliviero Toscani, ricalca una nota immagine dello stesso autore, creata nel 1973 per i jeans Jesus e raffigura il sedere di una ragazza in minigonna con in tasca una copia del giornale. L'Unit\u00e0 diventa pian piano un quotidiano generalista dando molto spazio alla cultura, allo spettacolo e allo sport, arricchendosi di firme prestigiose. La rivoluzione editoriale continua l'11 novembre 2008 anche sul web, con modifiche al sito del giornale. A maggio 2009, a parere del comitato di redazione, il destino del quotidiano \u00e8 a rischio.\nDal 2011 al 2014 e la liquidazione.\nIl 7 luglio 2011 Concita De Gregorio torna alla Repubblica: la sua gestione \u00e8 giudicata negativamente da una giornalista sulla base dei dati reali di vendita (un calo da 60.000 a 35.000 copie vendute).. Diventa direttore Claudio Sardo, proveniente dal Messaggero. L'Unit\u00e0 assiste ad alcuni cambiamenti: a partire dal febbraio del 2012 chiunque pu\u00f2 creare un blog personale sul sito del giornale nella sezione \"ComUnit\u00e0\" (la community de l'Unit\u00e0). A inizio maggio viene annunciata la modifica del formato della testata: a partire dal 7 maggio, giorno in cui i giornali annunciano la vittoria di Fran\u00e7ois Hollande alle elezioni presidenziali francesi, l'Unit\u00e0 esce in edicola in formato berlinese. A partire dal 12 maggio il quotidiano \u00e8 presente in edicola ogni sabato col settimanale \"left\", con il quale era gi\u00e0 uscito tempo prima con due numeri a scopo promozionale. Le vendite continueranno a scendere anche nel resto dell'anno, durante il quale il PD acquista una piccola quota dell'azionariato del quotidiano.\nA partire dal giugno 2012 Soru inizia a vendere il suo pacchetto azionario nella NIE, scendendo progressivamente dal 98% al 5%.\nIl 17 ottobre 2013 Luca Land\u00f2, vicedirettore dal 2001 e responsabile dell'edizione web, subentra a Sardo nella direzione del quotidiano, che rimane nel giornale come editorialista. L'11 giugno 2014 la propriet\u00e0 annuncia di aver messo in liquidazione la casa editrice del quotidiano, a rischio fallimento, per fine luglio.\nDal 1\u00ba agosto 2014, a causa della grave situazione debitoria, cessano le pubblicazioni del quotidiano L'Unit\u00e0. Il numero di mercoled\u00ec 30 luglio 2014 esce in bianco e si fermano gli aggiornamenti del sito Internet.\nIl 1\u00ba agosto 2014 Nuova Iniziativa Editoriale s.p.a. in Liquidazione - societ\u00e0 proprietaria de L'Unit\u00e0 - ha proposto domanda di concordato preventivo avanti al Tribunale di Roma\u00a0\u2013 sezione fallimentare, che con provvedimento del 26 settembre ha nominato giudice delegato la dr.ssa Luisa De Renzis e commissario giudiziale il prof. avv. Antonio Maria Leozappa.\nL'insolvenza del quotidiano l'Unit\u00e0 si \u00e8 tradotta in una massa di debiti per 125 milioni di euro con le banche creditrici, di cui 107 gi\u00e0 versati dallo Stato in base alla Legge 11 luglio 1998, n. 224, varata dal governo Prodi, che ha introdotto la garanzia statale sull'esposizione dei giornali di partito. La Presidenza del Consiglio prima di versare il denaro alle banche ha provato a rivalersi sul patrimonio immobiliare del Partito Democratico, ma senza successo&lt;ref name=\"2015/11/09/\"&gt;&lt;/ref&gt;.\nLa seconda rinascita (2015-2016).\nIl 30 giugno 2015 l'Unit\u00e0, completamente rinnovata, riprende le pubblicazioni grazie a un notevole afflusso di capitale pubblico (107 milioni di euro), su carta e online, con la direzione di Erasmo D'Angelis. La propriet\u00e0 del quotidiano \u00e8 divisa tra alcuni soci privati ed EYU srl, emanazione della fondazione del Partito Democratico EYU (Europa-Youdem-Unit\u00e0), che ne detiene una quota del 19,05%; cambia anche la stilizzazione della testata, l'apostrofo diventa verde e la scritta \"l'Unit\u00e0\" diventa bianca su sfondo rosso. La crisi non si arresta, con perdite annunciate di 250 mila euro al mese e con solo 8 mila copie vendute contro le 60 mila stampate.. Nell'autunno 2016 Erasmo D'Angelis viene sostituito da Sergio Staino e da Andrea Romano, come co-direttore.\nLa nuova crisi e la terza chiusura (2017).\nLa situazione del quotidiano all'inizio 2017 \u00e8 la seguente: sono 29, compreso il direttore, i giornalisti impegnati nella redazione del quotidiano (cartaceo). Il Partito Democratico (tramite la Fondazione Eyu) risulta socio di minoranza al 20% di Unit\u00e0 srl mentre Pessina Costruzioni risulta socio di maggioranza con l\u201980% del patrimonio azionario. La crisi economica del quotidiano rispetto a un anno e mezzo dal ritorno in edicola si \u00e8 molto aggravata: con vendite (secondo un dato comunicato in via ufficiosa durante la conferenza stampa convocata dal CDR) di circa 7.000 copie giornaliere (abbonamenti esclusi), con perdite intorno ai 400.000 euro al mese e con una raccolta pubblicitaria quasi inesistente.\nL'11 gennaio 2017 alla vigilia dell'assemblea dei soci (poi rimandata) l'amministratore delegato (Guido Stefanelli) ha comunicato ai giornalisti del quotidiano cartaceo \"l\u2019Unit\u00e0\" che bisogna \u201c\"Procedere immediatamente con una riduzione del personale senza percorrere la strada degli ammortizzatori sociali\"\" (licenziamenti). Nel comunicato si fa anche riferimento a un aumento di capitale oppure alla necessit\u00e0 di aprire le procedure per il fallimento. I costi della ricapitalizzazione dovrebbero avvicinarsi ai 5 milioni di euro (1 milione a spese del PD e 4 milioni a spese del gruppo Pessina).\nNei giorni successivi alla comunicazione dei licenziamenti i giornalisti dell\"'Unit\u00e0\" hanno deciso di entrare in assemblea permanente e di indire scioperi (con il conseguente stop delle pubblicazioni del quotidiano).\nNel febbraio del 2017 l\"'Unit\u00e0\" \u00e8 stata parzialmente ricapitalizzata. Pessina Costruzioni si \u00e8 occupata della ricapitalizzazione con un versamento di 1.5 milioni di \u20ac (dei 4 necessari). Questo ha comportato un aumento relativo alla sua quota azionaria pari al 10% (dall\u201980 al 90%), con il conseguente calo della quota appartenente al PD (dal 20 al 10%).\nIl 29 marzo 2017 Andrea Romano viene sollevato dalla carica di co-direttore dell'Unit\u00e0 e il 4 aprile Sergio Staino lascia la direzione a favore di Marco Bucciantini, per poi tornare il 23 maggio dello stesso anno.\nDal 30 maggio, il giornale esce solamente in versione online (PDF) a causa dei pesanti debiti, che si protraggono da alcuni mesi, con lo stampatore. Il 3 giugno, si interrompe definitivamente la pubblicazione comportando la chiusura della testata per la terza volta; decisione quest'ultima, gi\u00e0 annunciata principalmente da parte dell'editore nella tarda serata di gioved\u00ec 1\u00ba giugno e poi comunicata al comitato di redazione. Dal 1\u00ba agosto viene chiuso anche il sito \"unita.tv\", poi rimpiazzato dalla rivista online \"Democratica\".\nNell'aprile 2018 il Tribunale di Roma dispone la messa all'asta della testata, lasciando invece la propriet\u00e0 dell'archivio storico al gruppo Pessina.\nIl caso \"Report\".\nIl 10 aprile 2017 la trasmissione televisiva Report, attraverso il servizio \"L'Unit\u00e0 immobiliare\", ha accusato Massimo Pessina di avere rilevato il quotidiano con la sola finalit\u00e0 di trarne un tornaconto politico. Questo tornaconto sarebbe da ricercarsi in un rapporto privilegiato con le istituzioni e con il governo Renzi, l'esecutivo in carica all'epoca della cessione a Pessina. Una della prove, secondo l'inchiesta, consisterebbe in una serie di appalti dati in modo diretto dal governo al gruppo Pessina Costruzioni, mettendo tale azienda in una posizione privilegiata rispetto alla concorrenza. In seguito alla trasmissione dell'episodio il Partito Democratico annuncia querela nei confronti della trasmissione, della RAI e de \"Il Fatto Quotidiano\" (che aveva riportato la notizia), mentre il direttore de \"l'Unit\u00e0\" Sergio Staino definisce il programma \"un abile costruttore di fake news\".\nSviluppi successivi.\nIl 25 maggio 2018 il giornale torna nelle edicole di Roma e Milano per un giorno, pubblicando un numero per evitare la decadenza della testata. Per l'occasione la carica di direttore \u00e8 assunta da Luca Falcone, mentre la realizzazione del numero unico \u00e8 ad opera di quattro giornalisti della vecchia redazione. Il 1\u00ba novembre 2018 \"La Stampa\" riferisce in un articolo dell'intenzione di Michele Santoro di acquistare \"l'Unit\u00e0.\" Il 27 aprile 2019 Michele Santoro afferma in un'intervista al \"Corriere della Sera\" di avere presentato un'offerta di acquisto per il giornale presso l'editore Pessina.\nIl 25 maggio 2019 il giornale torna in edicola per un giorno, pubblicando un numero per evitare la decadenza della testata. Per l'occasione la carica di direttore \u00e8 assunta da Maurizio Belpietro, suscitando le critiche del comitato di redazione del quotidiano.\nIl 7 aprile 2020 torna online il sito unita.tv (di propriet\u00e0 della Fondazione EYU), sebbene esso mostri solo una schermata che informa che \"il servizio riprender\u00e0 a breve\". Il 23 maggio 2020 il quotidiano esce con un numero speciale in versione cartacea, diretto per un giorno da Primo Di Nicola, in concomitanza con il 28\u00ba anniversario della strage di Capaci. Il giornale aveva un inserto di quattro pagine dedicate a Giovanni Falcone.\nIl 12 maggio 2021, esce come numero speciale in versione cartacea, diretto da Luca Falcone.\nFinanziamenti pubblici.\n\"L'Unit\u00e0\" ha beneficiato dei finanziamenti pubblici riservati all'editoria di partito, ed \u00e8 stato il quotidiano a ricevere annualmente il contributo pi\u00f9 alto (6.377.209 euro nel 2009).\nI film allegati all'Unit\u00e0.\nDal 28 gennaio 1995 \u00e8 il secondo giornale italiano (dopo una pionieristica esperienza di \"Paese Sera\") ad allegare film in VHS ogni sabato pressoch\u00e9 ininterrottamente per tre anni.\nSerie \"Capolavori italiani\" (28 gennaio - 26 agosto 1995)\nSerie \"Americana\" (9 settembre 1995 - 25 maggio 1996)\nSerie \"Cinema Italia\" (1\u00ba giugno - 7 settembre 1996)\nSerie \"Introvabili\" (14 settembre - 19 ottobre 1996)\nSerie \"Il cinema di Sergio Leone\" (26 ottobre - 23 novembre 1996)\nSerie \"Introvabili\" (ripresa) (30 novembre - 28 dicembre 1996)\nSerie \"Marilyn Monroe\" (4 - 25 gennaio 1997)\nSerie \"Marcello Mastroianni\" (1 - 22 febbraio 1997)\nSerie \"Libro e film\" (1 - 29 marzo 1997)\nSerie \"Introvabili\" (seconda ripresa) (5 - 26 aprile 1997)\nSerie \"50\u00ba festival di Cannes\" (3 - 31 maggio 1997)\nSerie \"Italiani\" (7 - 28 giugno 1997)\nSerie \"Brividi d'estate\" (5 - 26 luglio 1997)\nSerie \"Film, storie d'Italia\" (2 agosto - 20 settembre 1997)\nSerie \"Cinema l'U\" (27 settembre 1997 - 30 maggio 1998)\nAltri titoli de \"l'Unit\u00e0 cinema\" (1996-1997)"}
{"id": "57029", "revid": "47767", "url": "https://it.wikipedia.org/wiki?curid=57029", "title": "Orsino", "text": ""}
{"id": "57030", "revid": "96757", "url": "https://it.wikipedia.org/wiki?curid=57030", "title": "Voice over IP", "text": "Voice over IP (in italiano \"Voce tramite protocollo Internet\", in acronimo VoIP), in telecomunicazioni e informatica, indica una tecnologia che rende possibile effettuare una conversazione, analoga a quella che si potrebbe ottenere con una rete telefonica, sfruttando una connessione Internet o una qualsiasi altra rete di telecomunicazioni dedicata a commutazione di pacchetto, che utilizzi il protocollo IP senza connessione per il trasporto dati.\nDescrizione.\nPi\u00f9 specificamente con VoIP si intende l'insieme dei protocolli di comunicazione di strato applicativo che rendono possibile tale tipo di comunicazione. Grazie a numerosi provider VoIP \u00e8 possibile effettuare telefonate anche verso la rete telefonica tradizionale (PSTN). In realt\u00e0 pi\u00f9 in generale VoIP consente una comunicazione audio-video sistema real-time, unicast o multicast, su rete a pacchetto (es. videotelefonata, videochiamata e videoconferenza). La tecnologia in questione richiede che il segnale analogico venga preventivamente codificato in formato digitale tramite conversione analogico-digitale, eventualmente compresso tramite l'uso di codec audio e infine trasmesso a pacchetto in rete grazie all'utilizzo congiunto in parallelo di due tipi di protocolli di comunicazione:\nLe conversazioni VoIP non devono necessariamente viaggiare su Internet, ma possono anche usare come mezzo trasmissivo una qualsiasi rete privata basata sul protocollo IP, per esempio una LAN all'interno di un edificio o di un gruppo di edifici. I protocolli usati per codificare e trasmettere le conversazioni VoIP sono solitamente denominati \"Voice over IP protocols\".\nFunzionamento.\nI protocolli.\nPer il trasporto dei dati, nella grande maggioranza delle implementazioni VoIP, viene adottato un insieme di protocolli di comunicazione quali RTP (\"Real-time Transport Protocol\") su UDP (\"User Datagram Protocol\") su IP (\"Internet Protocol\"). L'utilizzo di UDP anzich\u00e9 TCP si giustifica col fatto che una comunicazione real-time come la fonia non pu\u00f2 tollerare ritardi o latenze aggiuntive o troppo elevate dovute alla ritrasmissione dei pacchetti persi e agli ACK.\nPer quanto riguarda la \"segnalazione\" il processo di standardizzazione non si \u00e8 ancora concluso. Al momento, sono coinvolti tre enti internazionali di standardizzazione: l'ITU (\"International Telecommunications Union\"), l'IETF (\"Internet Engineering Task Force\") e l'ETSI (\"European Telecommunication Standard Institute\") con alcuni consorzi (per esempio, Softswitch, H.323ORG, Vivida ecc.). La gestione delle chiamate voce sulla rete IP \u00e8, al momento, indirizzata verso due differenti proposte, elaborate in ambito ITU e IETF, che sono rispettivamente H.323 e SIP (\"Session Initiation Protocol\"). La tendenza degli ultimi anni ha evidenziato un netto predominio del protocollo SIP, sia su UDP che su TCP.\nI sostenitori della proposta dell'ITU affermano che H.323, storicamente nato prima, abbia ormai ottenuto il supporto di tutti i fornitori di apparati VoIP, mentre i sostenitori del SIP dubitano dell'interoperabilit\u00e0 dei prodotti H.323 di differenti produttori e, allo stesso tempo, evidenziano i vantaggi di SIP in particolar modo per quanto riguarda la ridotta segnalazione durante l'attivazione della chiamata. Volendo confrontare H.323 e SIP bisogna comunque osservare che lo scopo dei due standard \u00e8 piuttosto differente. H.323 \u00e8 stato creato come protocollo per la comunicazione voce in tempo reale su IP e presiede a tutte le funzioni base di controllo di una chiamata: instaurazione e terminazione della sessione, operazioni di segnalazione, tono di chiamata, chiamata in attesa, trasferimento, identificazione del chiamante e via dicendo. Mentre SIP \u00e8 un protocollo per la segnalazione e il controllo di sessioni multimediali, H.323 delinea un'architettura completa per lo svolgimento di conferenze multimediali, comprendente la definizione dei formati di codifica a livello applicativo, la definizione di protocolli per la segnalazione e il controllo, per il trasporto dei flussi audio, video e dati e per la gestione degli aspetti di sicurezza, tutto ci\u00f2 con riferimento ad architetture di rete locali.\nLa suite di protocolli H.323 \u00e8 stata, inizialmente, l'unica soluzione standard adottata dai produttori di dispositivi per telefonia su IP e in generale per applicazioni multimediali, ed \u00e8 supportata sia da applicativi PC che da dispositivi di rete (router) e da terminali utenti (IP Phone). La proposta SIP, per\u00f2, sta incontrando sempre maggiore favore, grazie alla sua ottima integrazione con gli altri protocolli della suite TCP/IP (mentre H.323 \u00e8 pensato per una generica rete a pacchetto) e alla sua maggiore semplicit\u00e0. H.323, infatti, nasce in ambito telefonico dove le specifiche sono estremamente precise e complete ma anche estremamente complicate, inoltre, ingloba, al suo interno, altri componenti precedentemente definiti dall'ITU, aumentandone notevolmente la complessit\u00e0.\nNonostante la diffusione dello standard H.323, il mercato dei dispositivi per l'utenza finale, del software e dei gateway per la connessione alla rete PSTN si \u00e8 ormai orientato verso soluzioni basate su SIP. Quasi tutti i prodotti sul mercato sono compatibili con entrambi gli standard e numerosi consorzi ed enti di standardizzazione, tra cui il 3GPP per UMTS, hanno incluso SIP nelle loro specifiche.\nDal punto di vista degli utenti finali e quindi del mercato di soluzioni VoIP come telefoni, adattatori, cordless e telefoni \u201cdual mode\u201d (VoIP e tradizionali) i produttori sembrano per\u00f2 orientarsi verso uno \u201cstandard\u201d tecnicamente non disegnato per diventare tale: Skype. Con i suoi 100 milioni di utenti l'impresa di Niklas Zennstr\u00f6m e Janus Friis \u00e8 riuscita a sfruttare il vantaggio del first-comer e, grazie alla sua rete chiusa (gli utenti Skype possono chiamare solo altri utenti Skype o telefoni sulla rete PSTN) e al protocollo di segnalazione proprietario che utilizza per il proprio software, ha potuto allargare la sua attivit\u00e0 alla gestione di partnerships con produttori di hardware e sviluppatori di software.\nAltri protocolli utilizzati per la codifica della segnalazione della conversazione sono:\nImplementazione su connessione analogica e ISDN.\nLe tecnologie di compressione della voce dedicano una banda che varia dai 4 kbit/s agli 82 kbit/s nei formati di compressione meno efficienti. Ad esempio il GSM codifica la voce con algoritmo RPE-LTP (\"Regular Pulse Excitation - Long Term Prediction\") con LPC loop e campionamento a 13 kbit/s. Esiste un encoder della voce a 13 kbit/s.\nGran parte dell'energia della voce umana pu\u00f2 essere concentrata in uno spettro limitato a 2,7\u00a0kHz. Per campionare un tale spettro il teorema di Shannon \u2013 chiamato anche \"disuguaglianza di Nyquist\" -, richiede una larghezza di banda di almeno 5,4\u00a0kHz. Secondo tale teorema \u00e8 possibile ricostruire correttamente un segnale continuo, variabile nel tempo, da una serie di valori discreti quando questi sono stati presi con una frequenza di campionamento almeno superiore al doppio della massima frequenza contenuta nel segnale in ingresso. Ad un segnale analogico di X Hz di banda corrisponde un segnale digitale di 2*X*N bit/s, dove N \u00e8 il numero di bit usati per rappresentare ogni campione: per la voce si avrebbe 4000*2*8=64 kbit/s (c'\u00e8 un certo margine rispetto ai 2,7\u00a0kHz), che per altro \u00e8 la medesima banda fornita da una singola linea ISDN.\nTuttavia, con i formati di compressione diventa possibile ridurre drasticamente la banda richiesta intervenendo dopo la digitalizzazione della voce e prima del suo invio. Non \u00e8 infatti possibile comprimere un segnale analogico. Esistono frequenze del segnale digitali anche superiori alla frequenza della voce naturale; il segnale analogico rimane il limite da raggiungere per il campionamento digitale, la frontiera con la qualit\u00e0 dell'audio migliore. Un segnale analogico ha una qualit\u00e0 in generale maggiore di uno digitale ed \u00e8 il massimo riferimento da raggiungere. Tuttavia frequenze di digitalizzazione superiori hanno un'utilit\u00e0 limitata perch\u00e9 non aggiungono informazione al segnale di partenza, come la copia non pu\u00f2 essere migliore dell'originale. Per la trasmissione di video, le tecnologie attuali (RealAudio e Windows Media Player) richiedono una larghezza di banda di almeno 50 kbit/s per evitare lo sfarfallio delle immagini. Con tale frequenza di campionamento per la conversione del segnale analogico della voce in uno digitale \u00e8 possibile l'invio di traffico voce su Internet. Le connessioni analogiche raggiungono velocit\u00e0 di 56\u00a0kbit/s solamente per il download di pagine internet. Per il download di altri file o il downstream della voce la velocit\u00e0 massima \u00e8 33\u00a0kbit/s. Anche l'upstream del 56\u00a0K \u00e8 33,6\u00a0kbit/s. Una chiamata via Internet richiede una banda maggiore della frequenza di campionamento della voce sia in upstream che in downstream, essendo la comunicazione telefonica bidirezionale (full duplex). Altrimenti almeno uno dei due interlocutori riceve i pacchetti nell'ordine scorretto e ascolta in pratica parole senza senso, sillabe non nella giusta sequenza. Mentre per dati quali bit di pagine internet o di file scaricati il modem \u00e8 in grado di fare controlli, interpolare (ossia ricostruire) pacchetti e sequenze di bit danneggiate e al limite richiederne la ritrasmissione, non esistono controlli che rimedino ai difetti di trasmissione della voce; la coppia di modem \u00e8 \"invisibile\" agli utenti anche nel senso negativo, di non poter migliorare la qualit\u00e0 della comunicazione. Utilizzando un adeguato protocollo di comunicazione ossia formato di compressione della voce che limiti il campionamento intorno ai 12-13\u00a0kbit/s \u00e8 possibile con un pacchetto-voce trasmesso per secondo avere pacchetti di \"circa\" 1,5\u00a0KByte (che sono 12000\u00a0bit appunto; 1\u00a0byte=8\u00a0bit) ovvero al di sotto della .\nCon linea ISDN si dispone di una connessione simmetrica su due linee: la velocit\u00e0 in upstream \u00e8 la stessa che si ha in downstream. Con una larghezza di banda di 64\u00a0kbit/s, ovvero impegnando anche una sola linea, \u00e8 possibile stabilire una chiamata Voice Over IP anche con formati di compressione della voce meno efficienti che campionano a 50-60\u00a0kbit/s (sempre riferendosi a pari valore di un indice di qualit\u00e0 della riproduzione). Con l'utilizzo dei due canali ISDN \u00e8 possibile gestire due chiamate Voice Over IP contemporaneamente. Negli USA, come \u00e8 detto pi\u00f9 sopra, gli operatori telefonici tendono ad utilizzare sempre di pi\u00f9 il Voice Over IP fino all'abitazione dell'utente; dunque, anche l'ultimo miglio \u00e8 digitalizzato per consentire la comunicazione. Operativamente oltre a disporre di un programma di Voice Over IP come Skype o Asterisk occorre installare un codec di compressione della voce, che \u00e8 il protocollo di comunicazione che dovr\u00e0 essere installato anche sull'altro terminale. Fra questi codec rientrano: GSM 6.10, ILBC, Speex 15.2k, Speex 8.0k, G.711, G.723, G.729, G.771 A-Law, G.771 U-Law. Le ultime versioni di programmi quali Skype danno una buona qualit\u00e0 della chiamata anche con velocit\u00e0 di connessione a 56 kbit;\nProtezione contro le intercettazioni.\nIl VoIP pu\u00f2 offrire un significativo vantaggio per la tutela della privacy e contro le intercettazioni: infatti, in molte implementazioni VoIP, il traffico vocale, in quanto a commutazione di pacchetto, viaggia direttamente tra i terminali dei due utenti e non attraversa una struttura fissa di centrali di commutazione, su cui si avrebbe la possibilit\u00e0 di installare un sistema di intercettazione. Tuttavia questo non \u00e8 sempre vero, talvolta per motivi tecnici e altre volte per motivi legislativi o regolamentari, o per le pressioni delle autorit\u00e0 giudiziarie e di polizia giudiziaria sui gestori di sistemi VoIP affinch\u00e9 permettano l'intercettazione delle chiamate VoIP.\nInoltre utilizzando una connessione via Internet \u00e8 possibile adottare una comunicazione sicura, con crittografia a chiave asimmetrica e firma digitale, che impediscono a terzi di intercettare la conversazione e manipolarla (a meno che siano in possesso di una grande potenza di calcolo).\nAnalisi.\nI vantaggi.\nIl vantaggio principale di questa tecnologia sta nel fatto che essa elimina l'obbligo di riserva della banda per ogni telefonata (commutazione di circuito), sfruttando l'allocazione dinamica delle risorse, caratteristica dei protocolli IP (commutazione di pacchetto). Vengono instradati sulla rete pacchetti di dati contenenti le informazioni vocali, codificati in forma digitale, e ci\u00f2 solo nel momento in cui \u00e8 necessario, cio\u00e8 quando uno degli utenti collegati sta parlando.\nFra gli altri vantaggi rispetto alla telefonia tradizionale si annoverano:\nUno dei vantaggi di questa tecnologia \u00e8 che permette di fare leva su risorse di rete preesistenti, consentendo una notevole riduzione dei costi in ambito sia privato che aziendale, specialmente per quanto riguarda le spese di comunicazione interaziendali e tra sedi diverse. Una rete aziendale, infatti, pu\u00f2 essere sfruttata anche per le comunicazioni vocali, permettendo di semplificare l'installazione e il supporto e di aumentare il grado di integrazione di uffici dislocati sul territorio, ma collegati tramite l'infrastruttura di rete. Il consumatore privato, utilizzando un collegamento ad Internet a banda larga (ad alta velocit\u00e0 di trasmissione e sempre attivo), pu\u00f2 effettuare e ricevere chiamate telefoniche da telefono fisso PSTN, potendo contare su tariffe molto economiche, soprattutto per le chiamate internazionali. La tecnologia VoIP introduce inoltre nuove possibilit\u00e0 per l'offerta del servizio telefonico quali:\nGli svantaggi.\nLe reti IP non dispongono di per s\u00e9 di alcun meccanismo in grado di garantire che i pacchetti di dati vengano ricevuti nello stesso ordine in cui vengono trasmessi, n\u00e9 alcuna garanzia relativa in generale alla qualit\u00e0 di servizio. Le attuali applicazioni nel mondo reale della telefonia VoIP si trovano a dover affrontare problematiche legate a problemi di lentezza (sostanzialmente si deve ridurre il tempo di transito e di elaborazione dei dati durante le conversazioni) e di integrit\u00e0 dei dati (prevenire perdite e danneggiamenti delle informazioni contenute nei pacchetti).\nIl problema di fondo della tecnologia VoIP \u00e8 la corretta ricostruzione dei pacchetti di dati ricevuti, tenuto conto del fatto che durante la trasmissione pu\u00f2 cambiare la sequenza dei pacchetti e che alcuni pacchetti possono aver subito perdite o danneggiamenti delle informazioni contenute, e assicurare cos\u00ec che lo stream audio (\"flusso audio\") mantenga la corretta coerenza temporale. Altro importante problema \u00e8 mantenere il tempo di latenza dei pacchetti sufficientemente basso, in modo che l'utente non debba aspettare troppo tempo prima di ricevere le risposte durante le conversazioni.\nA questi problemi di ritardo e soprattutto variabilit\u00e0 di ritardo e la conseguente necessaria elaborazione per il riordino dei pacchetti si ovvia utilizzando il protocollo MPLS, che instaura connessioni nella rete di trasporto grazie alla commutazione per etichetta, e all'utilizzo di meccanismi di equalizzazione del ritardo tramite cosiddetti buffer di playout.\nAltri possibili problemi potrebbero essere:\nApplicazioni ed utilizzo.\nUso da parte di grandi gruppi e compagnie telefoniche.\nAttualmente le installazioni di reti VoIP in edifici terziari e abitazioni civili sono poche, mentre le grandi \"corporation\" utilizzano sempre pi\u00f9 spesso la telefonia IP, realizzando reti telefoniche dedicate per collegare fra di loro le proprie sedi, previa conversione a valle delle stazioni di commutazione dei normali segnali analogici in entrata in pacchetti IP, e viceversa per le comunicazioni in uscita. In questo modo, di fatto, realizzano una rete digitale interna al gruppo, che si presta molto bene ad essere modificata e adattata per fornire i pi\u00f9 disparati tipi di servizi. Ci\u00f2 si basa anche su una tecnologia emergente, denominata \"data abstraction\", mediante la quale dall'analisi dei dati trasmessi su una linea, \u00e8 possibile dedurre le caratteristiche del dispositivo che ha stabilito la comunicazione (ad esempio il tipo di display, i pulsanti di comando, ecc.) e di configurare i servizi messi a disposizione in funzione di queste caratteristiche. I centri di assistenza telefonica delle grandi compagnie spesso usano la telefonia IP proprio per sfruttare le possibilit\u00e0 offerte da questa nuova tecnologia. Un altro vantaggio deriva dal poter unificare la tipologia di connessione e di utilizzare in modo ottimale la larghezza di banda disponibile. VoIP inoltre \u00e8 correntemente usato negli USA per instradare traffico \"da\" e \"per\" telefoni dalla rete nazionale PSTN (\"Public Switched Telephone Network\").\nL'utilizzo del VoIP consente una tariffazione delle chiamate che \u00e8 indipendente dalla durata (tariffa Internet flat) e, se il destinatario \u00e8 un computer, anche dal luogo chiamato (locale o internazionale). Costituisce dunque un consistente risparmio per le utenze e per le stesse compagnie telefoniche quando devono impegnare (e pagare) reti proprietarie di altri gestori. VoIP \u00e8 anche largamente utilizzato dalle compagnie telefoniche, specialmente nei collegamenti internazionali. Per gli utenti questo utilizzo \u00e8 completamente \"trasparente\", nel senso che non si accorgono che le loro chiamate sono instradate su una rete IP anzich\u00e9 passare attraverso le normali centrali di commutazione. Telecom Italia, per esempio, instrada su IP una percentuale significativa delle telefonate interurbane fra Milano e Roma (circa il 60%, dato del 2005). Le stesse compagnie utilizzano VoIP per abbattere i costi delle proprie chiamate interne, instradate attraverso la rete dati che collega gli uffici e le sedi interne. Inoltre riducono i costi delle chiamate verso l'esterno trasportandole, via rete, fino al punto pi\u00f9 vicino alla centrale di commutazione. Alcune compagnie offrono un gateway (letteralmente \"via d'uscita\") per connettere una rete VoIP alla normale rete commutata. Se si compone un normale numero telefonico, la chiamata viene instradata attraverso la connessione internet alla compagnia che gestisce il gateway, che provveder\u00e0 ad effettuare il normale addebito del relativo costo. A volte le compagnie telefoniche sono anche proprietarie dirette del gateway, ed in questo modo realizzano un ulteriore risparmio.\nL'utilizzo open source nella PA italiana.\nLe infrastrutture VoIP si sono diffuse all'interno della pubblica amministrazione italiana, con una particolare attenzione alle soluzioni Open source, anche su spinta del legislatore che ha in pi\u00f9 occasioni ricordato come la Pubblica Amministrazione sia tenuta e privilegiare, ove possibile, le soluzioni Open source.\nIl ruolo strategico che il software e le metodologie open source rivestono per il settore pubblico \u00e8 dimostrato dal fatto che il Dipartimento per la Digitalizzazione e l'Innovazione Tecnologica (DDI) della Presidenza del Consiglio dei ministri lo ha inserito quale esplicito parametro di valutazione per la selezione dei progetti presentati dalle universit\u00e0 a seguito del bando ICT4University\u00a0\u2013 Universit\u00e0 Digitale, parte del programma di innovazione per il sistema universitario, sviluppato dal DDI in collaborazione con il Ministero dell'istruzione, dell'universit\u00e0 e della ricerca.\nL'iniziativa ICT4University prevedeva tra i suoi temi anche l'introduzione del VoIP. Un apposito Tavolo Tecnico \u00e8 stato incaricato di redigere le linee guida e ha analizzato, di concerto con Agcom, le problematiche normative connesse all'uso del VoIP, relative all'implementazione di soluzioni VoIP all'interno della Pubblica Amministrazione Italiana.\nIl programma ICT4University inoltre, incoraggiando il riuso di soluzioni esistenti all'interno della Pubblica Amministrazione, ha finanziato il progetto VoIP4U, per la realizzazione di una soluzione VoIP completamente Open source e basata sul software Asterisk PBX.\nIl progetto \u00e8 gi\u00e0 stato completato e la soluzione VoIP4U \u00e8 stata pubblicata sotto licenza GPLv2, e installata in alcune Universit\u00e0 (Universit\u00e0 degli Studi di Ferrara e Universit\u00e0 degli Studi di Urbino \"Carlo Bo\") ed enti locali (Comune di Cento (Italia)).\nNella telefonia su internet.\nA partire dagli anni 2000 si \u00e8 assistito ad un rapido sviluppo di mercato della telefonia VoIP, e dei servizi ad essa collegati, resa possibile dalla crescente diffusione delle connessioni Internet veloci, dette anche a banda larga, con abbonati che inviano e ricevono chiamate in modo del tutto analogo a quello con cui il servizio veniva erogato attraverso la vecchia rete analogica commutata. Per connettere un telefono analogico tradizionale con la connessione Internet a banda larga \u00e8 necessaria un'interfaccia, denominata ATA (Analog Telephone Adapter). Negli USA alcune compagnie utilizzano VoIP per effettuare chiamate senza limiti di tempo all'interno degli stessi USA, e, a volte, verso il Canada e alcuni paesi europei e asiatici, applicando tariffe mensili di tipo flat. In ogni caso, allo stato attuale, la telefonia VoIP \u00e8 destinata ad affiancarsi a quella analogica tradizionale, piuttosto che a rimpiazzarla. Una delle limitazioni attuali, ad esempio, \u00e8 l'impossibilit\u00e0 di instradare automaticamente le chiamate di emergenza.\nUn altro possibile utilizzo per questi servizi \u00e8 la corretta gestione delle chiamate verso l'esterno da apparecchi fax, ricevitori per la televisione satellitare, modem o FAXmodem, combinatori antifurto e altri oggetti simili che dipendono dall'accesso a linee telefoniche per alcune o tutte delle loro funzionalit\u00e0. Per ora, questo tipo di chiamate riesce, ma potrebbe essere impedito del tutto in alcuni casi. Questo problema pu\u00f2 essere risolto grazie all'uso di connessioni VoIP nel caso in cui la velocit\u00e0 di trasmissione sia abbassata a bit al secondo. Se le tecnologie VoIP e cellulari prenderanno il sopravvento su quelle odierne, alcuni produttori dovranno rivedere e ridisegnare i loro prodotti, poich\u00e9 verranno resi obsoleti dalle nuove tecnologie in primo luogo negli Stati Uniti ed in Canada.\nNelle reti mobili.\nIl trattamento del traffico VoIP da parte dei diversi gestori di telefoni mobile \u00e8 estremamente differenziato, in alcuni casi non ci sono limiti, in altri ci sono limitazioni d'uso, mentre in altre bisogna addirittura stipulare specifiche tariffe, questo comportamento ha generato diverse polemiche tra chi fornisce servizi VoIP e i diversi operatori, in base alle disposizioni dell'Unione Europea sulle telecomunicazioni, questi atteggiamenti hanno costretto l'antitrust europea a valutare la situazione di diversi operatori.\nNelle aziende private.\nNegli ultimi anni, con lo sviluppo di soluzioni software per le aziende sempre pi\u00f9 avanzate, c'\u00e8 sempre di pi\u00f9 la necessit\u00e0 di dover integrare sistemi che possano collaborare e interagire tra loro. Per fare un esempio, integrare un sistema VoIP Aziendale ad un software CRM fornisce all'azienda dati utili per gestire al meglio il rapporto con i clienti in maniera sempre pi\u00f9 precisa ed efficiente. Grazie a questi strumenti e a queste integrazioni si riescono ad ottimizzare il processo aziendale e a gestire tanti dati collegati alla clientela."}
{"id": "57033", "revid": "228587", "url": "https://it.wikipedia.org/wiki?curid=57033", "title": "Orso (nome)", "text": "Origine e diffusione.\nDeriva dal latino \"ursus\", letteralmente \"orso\", che, nell'onomastica di ispirazione zoonomica, fa riferimento alle caratteristiche tradizionalmente attribuitegli (la forza, la combattivit\u00e0, ecc.). La forma tedesca \"Urs\" \u00e8 particolarmente diffusa in Svizzera, grazie alla venerazione per sant'Orso, patrono di Soletta.\nCondivide l'etimologia con diversi altri nomi, fra cui Orsola e Ursicino, e per significato \u00e8 analogo anche ai nomi Bernone, Bj\u00f6rn e Arturo.\nOnomastico.\nL'onomastico si festeggia solitamente il 1\u00ba febbraio in ricordo di sant'Orso di Aosta, monaco irlandese. Per la variante diminutiva Orsino l'onomastico ricade invece il 9 novembre in memoria di sant'Orsino, confessore ad Aquitania. La variante \"Orsetto\" \u00e8 invece adespota, e il suo onomastico si festeggia quindi in concomitanza con quello della forma principale Orso. Con questo nome si ricordano anche:"}
{"id": "57034", "revid": "62748", "url": "https://it.wikipedia.org/wiki?curid=57034", "title": "Orsola", "text": "Origine e diffusione.\nDeriva dal nome latino \"Ursula\", al maschile \"Ursulus\", un diminutivo del nome proprio \"Ursus\"; poich\u00e9 \"Ursus\" significa letteralmente \"orso\", Orsola \u00e8 interpretabile come \"piccola orsa\", \"orsacchiotta\".\nNegli ambienti cristiani questo nome ebbe notevole fortuna grazie al culto di sant'Orsola, che secondo la leggenda fu martirizzata dagli Unni a Colonia nel IV secolo insieme ad altre vergini. La forma \"Ursula\", propria del tedesco e di altre lingue straniere, \u00e8 diffusa anche in Italia, plausibilmente in parte grazie alla fama dell'attrice svizzera Ursula Andress.\nOnomastico.\nL'onomastico si festeggia il 21 ottobre in memoria di sant'Orsola, martire a Colonia nel IV secolo e patrona delle religiose Orsoline. Un'altra santa con questo nome, Urszula Led\u00f3chowska, religiosa polacca, \u00e8 commemorata il 29 maggio.\nS\u00ec ricordano inoltre diverse beate cos\u00ec chiamate, alle date seguenti:"}
{"id": "57035", "revid": "47767", "url": "https://it.wikipedia.org/wiki?curid=57035", "title": "Orsolina", "text": ""}
{"id": "57036", "revid": "287204", "url": "https://it.wikipedia.org/wiki?curid=57036", "title": "Ortensia (nome)", "text": "Origine e diffusione.\nAlla base, si tratta di un proseguimento del gentilizio e poi nome personale latino \"Hortensia\", femminile di \"Hortensius\": esso deriva probabilmente da \"hortus\" (\"orto\", \"giardino\"), con il significato di \"coltivatrice di orti/di giardini\", \"relativa al giardino\" (affine a quello dei nomi Giorgio, Agricola e Ortolano). A partire dal Seicento, la forma femminile del nome ricevette nuovo slancio grazie alla figura dell'oratrice romana Ortensia, e poi ancora nel primo Ottocento per la fama di Ortensia di Beauharnais, figlia adottiva di Napoleone e regina consorte d'Olanda.\nNella maggioranza dei casi, tuttavia, si tratta di un nome di stampo floreale, ripreso da quello dell'ortensia: ricade in tal caso nell'ampia categoria dei nomi ispirati a fiori, insieme con Viola, Camelia, Nevena, Mimosa, Edelweiss, Rhoda, Azucena e molti altri. La pianta deve il suo nome ad una madame Hortense Barr\u00e9 Lepante o Lepaute, moglie di un orologiaio francese, a cui il botanico Philibert Commerson la volle dedicare.\nNegli anni 1970 il nome risultava diffuso in tutta Italia, pi\u00f9 frequente al Nord per le forme in \"-s-\" e al Sud per quelle in \"-z-\".\nOnomastico.\nOrtensia \u00e8 un nome \u00e8 adespota, ovvero non \u00e8 portato da alcuna santa; l'onomastico pu\u00f2 essere festeggiato il 1\u00ba novembre, festa di Ognissanti. Numerose fonti collocano l'onomastico del nome in data 11 gennaio, in memoria di un \"sant'Ortensio vescovo di Cesarea\", di cui per\u00f2 non v'\u00e8 traccia nei repertori agiografici moderni."}
{"id": "57037", "revid": "47767", "url": "https://it.wikipedia.org/wiki?curid=57037", "title": "Ortensio", "text": ""}
{"id": "57038", "revid": "827882", "url": "https://it.wikipedia.org/wiki?curid=57038", "title": "Ortolana", "text": ""}
{"id": "57039", "revid": "47767", "url": "https://it.wikipedia.org/wiki?curid=57039", "title": "Ortolano (nome)", "text": "Origine e diffusione.\nDeriva dal latino \"Hortolanus\", da \"hors\", \"orto\", \"giardino\", e vuol dire quindi \"giardiniere\", \"lavoratore dell'orto\". Ha dunque affine per significato ai nomi Ortensia, Giorgio e Agricola.\nIl nome, raro in Italia, \u00e8 ricordato prevalentemente per essere stato portato da un santo vescovo africano e da Ortolana Fiumi, la madre di Chiara d'Assisi.\nOnomastico.\nL'onomastico viene festeggiato il 28 novembre in ricordo di sant'Ortolano, vescovo in Nord Africa, peserguitato da Genserico."}
{"id": "57041", "revid": "767487", "url": "https://it.wikipedia.org/wiki?curid=57041", "title": "Osanna (nome)", "text": "Origine e diffusione.\nRiprende la nota espressione religiosa \"osanna\", che ha il significato di \"salvaci\", \"liberaci\"; etimologicamente, deriva dall'aramaico \u05d0\u05d5\u05e9\u05e2\u05e0\u05d0 (\"Hosha' na'\"), passato in greco come \u1f61\u03c3\u03b1\u03bd\u03bd\u03ac (\"h\u014dsann\u00e1\") e in latino come \"hosanna\". Nella Bibbia, viene esclamato dalla folla radunatasi quando Ges\u00f9 entra a Gerusalemme.\nIl suo utilizzo come nome proprio di persona \u00e8 relativamente recente: \u00e8 attestato dapprima in Francia e Inghilterra con la figura di santa Osanna, la sorella di Osred I di Northumbria (VII-VIII secolo), e quindi anche in Italia con Osanna Andreasi: il suo uso nel Bel Paese \u00e8 partito proprio dalla provincia di Mantova, dove \u00e8 maggiormente venerata tale beata, ma ad oggi risulta accentrato per circa un terzo delle occorrenze in Toscana. La sua diffusione, comunque, \u00e8 scarsa.\nOnomastico.\nL'onomastico si pu\u00f2 festeggiare in memoria di pi\u00f9 sante e beate, alle date seguenti:"}
{"id": "57042", "revid": "363629", "url": "https://it.wikipedia.org/wiki?curid=57042", "title": "Skateboard (attrezzo)", "text": "Lo skateboard (nome a volte abbreviato in \"skate\") \u00e8 una tavola munita di quattro ruote utilizzata per la pratica l'omonimo sport oltre che come mezzo di trasporto personale.\nLa forma, le dimensioni, i materiali e gli accessori di uno skateboard si sono evoluti in funzione della tecnologia, delle mode e delle specialit\u00e0 di questo attrezzo. \nLa diffusione negli anni settanta si deve all'innovazione delle ruote in poliuretano che andarono a sostituire quelle in gomma sintetica, fragili e rumorose.\nDescrizione.\nUno skateboard \u00e8 composto da varie parti: la tavola (\"deck\"), i carrelli (\"trucks\"), le ruote (\"wheels\") e i cuscinetti (\"bearings\").\nTavola.\nLa tavola (\"deck\" o \"board\") ricorda la forma di una tavola da surf o da snowboard, a seconda delle specialit\u00e0, \u00e8 leggermente concava costruita in multistrato di acero canadese a 7 strati (tavole professionali) o 9 strati (tavole non professionali). Talvolta si usano metalli come l'alluminio o materiali compositi come la vetroresina o il kevlar per diminuirne il peso e incrementarne la resistenza o la rigidit\u00e0.\nLa tavola \u00e8 larga 19\u201320\u00a0cm e lunga 75-80 \u00a0cm, la punta (\"nose\") e la coda (\"tail\") differiscono per lunghezza ed inclinazione; i \"longboards funride\" e le tavole professionali in Kevlar da \"StreetSlalom\" ricordano i surf e sono concave (a \"cucchiaio\" per maggior controllo) e camberate (ovvero hanno una centina per il pareggio del peso ed il ritorno di spinta nella flessione della stessa), mentre nei modelli \"street/vert\" la punta \u00e8 pi\u00f9 angolata e lunga, mentre la coda \u00e8 pi\u00f9 corta e meno angolata.\nLa superficie \u00e8 rivestita di uno strato antisdrucciolevole, che ricorda la carta abrasiva (\"griptape\"), per migliorarne l'aderenza (\"grip\"). La superficie inferiore, solitamente decorata da disegni, pu\u00f2 ospitare due sottili strisce di plastica utili a ridurre l'attrito durante gli slide.\nFra le cose da considerare nella scelta di una tavola \u00e8 la disciplina praticata. Le differenze infatti sono importanti sia in dimensioni che in materiali utilizzati fra uno stile e l'altro. Vanno poi considerate la propria altezza e la dimensione dei piedi, sebbene siano indicative.\nAltre tipologie di tavole.\nLa variet\u00e0 di tavole a ruote esistenti sul tema \u00e8 molto ampia; si distinguono secondo le loro forme ed utilizzi:\nCarrelli (\"truck\").\nSotto alla tavola ci sono i due carrelli, generalmente in alluminio, composti da varie parti. La base \u00e8 avvitata con viti passanti alla tavola e l'asse delle ruote \u00e8 collegata alla base da un perno e da due anelli di materiale gommoso (gommini o \"bushing\") che permettono all'asse di ruotare. Utilizzando il peso del corpo lo skateboard gira verso la direzione voluta. La morbidezza dei due gommini, opportunamente regolata, determina la rigidit\u00e0 della sterzata ed il conseguente raggio di curva nello \"StreetSlalom\" o della manovra nello \"streetstyle\".\nAi \"truck\" sono fissati gli assi delle ruote, a loro volta montate su cuscinetti a sfere; tutto l'insieme prende il nome di carrello, che pu\u00f2 essere tradizionale o con sterzata diagonale. Tra la tavola e i carrelli vengono aggiunti degli spessori in gomma morbida detti \"riser pads\" per ridurre le vibrazioni e l'impatto sul legno dopo l'atterraggio dei \"trick\" (manovre).\nOgni carrello \u00e8 composto da: \nRuote.\nAlle estremit\u00e0 degli assi ci sono le ruote. Normalmente sono fatte di poliuretano montate su cuscinetti e sono reperibili in varie misure e durezze per adattarsi alle diverse specialit\u00e0 e alle varie superfici, come strada, slalom o rampa. Queste sono bloccate da dadi autobloccanti in acciaio e nylon. Quelle pi\u00f9 grandi sono pi\u00f9 veloci e quindi adatte alle rampe verticali, allo slalom, alla velocit\u00e0 ed alle discese molto ripide, con \"longskate\" (\"stand up\") e \"streetluge\" (posizione prona), mentre quelle piccole sono pi\u00f9 leggere ed adatte alle evoluzioni su pista ed in piano (\"flat\"). Le ruote pi\u00f9 usate sono le 54 e le 53, usate prevalentemente per prestazioni su rampe.\nAll'interno di ciascuna ruota vengono alloggiati due cuscinetti distanziati da un apposito distanziatore (\"spacer\"). I cuscinetti vengono identificati secondo la scala ABEC, misura di tolleranza interna che va da 1 a 9 per numeri dispari.\nGeneralmente ABEC 5 \u00e8 un buon compromesso che permette di avere un'ottima scorrevolezza a parit\u00e0 di prezzo.\nA partire dagli anni settanta le ruote vengono costruite in poliuretano. Queste ruote fecero anche progredire il pattinaggio a rotelle, che fino ad allora usava ruote anche di legno e plastica dura (bachelite), prive di elasticit\u00e0 e di aderenza. Le ruote vengono scelte in base alla specialit\u00e0 e variano nel diametro da 49 mm a 80 mm per le specialit\u00e0 veloci. Anche le mescole di produzione variano a seconda del terreno su cui utilizzarle e vengono indicate in durezza \"shore\" da 60 a 100. Importantissima l'elasticit\u00e0 e la tenuta per garantire divertimento in sicurezza e progresso.\nCuscinetti.\nOgni ruota da skateboard \u00e8 montata sul proprio asse tramite due cuscinetti a sfera. Con poche eccezioni, i cuscinetti sono della dimensione standard industriale \"608\", con un alesaggio di 8 mm (0,315 pollici) (o 10 mm [0,394 pollici] a seconda dell'asse), un diametro esterno di 22 mm (0,866 pollici), e una larghezza di 7 mm (0,276 pollici). Questi sono solitamente realizzati in acciaio, anche se a volte viene utilizzato il nitruro di silicio, una ceramica ad alta tecnologia. Molti cuscinetti per skateboard sono classificati secondo la scala ABEC. Inizia con ABEC1 come il pi\u00f9 basso, seguito da 3, 5, 7 e 9. \u00c8 un malinteso comune che gli ABEC pi\u00f9 alti siano migliori per lo skateboard, poich\u00e9 la valutazione ABEC misura solo le tolleranze, che non si applicano necessariamente agli skateboard. Le prestazioni dei cuscinetti sono determinate da quanto bene sono mantenuti i cuscinetti. La manutenzione dei cuscinetti include la pulizia e la lubrificazione periodiche.\nI cuscinetti che non vengono sottoposti a manutenzione hanno le loro prestazioni notevolmente ridotte e dovranno presto essere sostituiti. I kit di pulizia dei cuscinetti sono comunemente disponibili sul mercato. La valutazione ABEC non determina la velocit\u00e0 o la durata di un cuscinetto per skateboard. In particolare, la classificazione ABEC non dice nulla sulla capacit\u00e0 di un cuscinetto di gestire i carichi assiali (da lato a lato), che sono gravi nella maggior parte delle applicazioni di skateboard. Molte aziende non mostrano il rating ABEC, come Bones Bearings , che produce cuscinetti specifici per lo skateboard, spesso commercializzati come \"Skate Rated\". Ogni cuscinetto contiene solitamente 7 sfere per cuscinetti in acciaio o ceramica , sebbene vengano utilizzate anche altre configurazioni.\nSicurezza.\nNecessarie per il sicuro utilizzo dello skateboard sono le protezioni: polsiere, gomitiere, casco, ginocchiere per tutti; mentre per specialit\u00e0 particolari come il \"downhill\" occorrono anche: corpetto (\"body shield\"), guanti imbottiti, o tute pelle per le velocit\u00e0 elevate.\nDiffusione.\nIn Italia.\nLa diffusione in Italia si deve ad un servizio del programma televisivo \"Odeon\" nel 1977, rubrica di spettacolo e curiosit\u00e0 dal mondo: in quell'inverno si registra un autentico picco di vendite, soprattutto del modello \"Saturnus\", dal caratteristico colore arancio. \nIn assenza di opportune strutture dedicate, strade e marciapiedi sono invasi da giovanissimi entusiasti, un successo accompagnato da numerosissimi incidenti: come avveniva con le due ruote, prima dell'avvento dell'obbligatoriet\u00e0 si tendeva difatti ad un risparmio in fatto di sicurezza e protezioni, come casco, ginocchiera ed altri a tutela di mani e gomiti. \nPer la forte pericolosit\u00e0 dovuta alle numerose strade in discesa, Genova fu la prima citt\u00e0 a vietare la circolazione dello skateboard, divieto esteso all'inizio del 1978 in tutto il territorio nazionale."}
{"id": "57044", "revid": "29727", "url": "https://it.wikipedia.org/wiki?curid=57044", "title": "Cavallette", "text": ""}
{"id": "57045", "revid": "22475", "url": "https://it.wikipedia.org/wiki?curid=57045", "title": "\u00c5smund", "text": "Origine e diffusione.\n\u00c8 composto dagli elementi \"\u00e1ss\" (\"dio\") e \"mund\" (\"protettore\"), e pu\u00f2 quindi significare \"protetto da Dio\". Il primo elemento \u00e8 comune a molti nomi di origine norrena, come ad esempio \u00c1sbj\u00f6rn, Astrid, \u00c1sd\u00eds, Asger, Eskil, \u00c5sa e Aslaug, cos\u00ec come il secondo, che si ritrova in Gudmund.\nIl nome \u00e8 presente nella mitologia norrena, con la \"\u00c1smundar saga kappabana\" che \u00e8 una saga tipicamente islandese. La forma inglese \"Osmond\" ha scarsa diffusione, anche se fu ripresa nel XIX secolo (in parte tratta da un cognome derivato dal nome stesso); durante il periodo anglosassone era usata in Inghilterra anche la forma norrena \"\u00c1smundr\", e i normanni ne importarono un'altra forma ancora.\n\"Osmond\" non \u00e8 propriamente una variante, quanto piuttosto un nome imparentato. Gli italiani Osmondo e Asmundo, infine, costituiscono un'italianizzazione.\nOnomastico.\nL'onomastico si pu\u00f2 festeggiare il 4 dicembre in ricordo di sant'Osmundo di Salisbury, nobile normanno che divenne vescovo."}
{"id": "57048", "revid": "6923", "url": "https://it.wikipedia.org/wiki?curid=57048", "title": "StyleWriter", "text": "Le StyleWriter sono delle stampanti a getto di inchiostro prodotte in passato da Apple. Vennero annunciate nel 1990 e sostituivano le stampanti ad aghi ImageWriter.\nLa nuova tecnologia di stampa a getto di inchiostro consentiva una discreta qualit\u00e0 di stampa, superiore alle stampanti ad aghi, e nel contempo consentiva bassi costi di esercizio. Le stampanti StyleWriter erano rivolte a un pubblico domestico o verso uffici che necessitavano di stampare un numero molto ridotto di copie, dato che il costo per pagina era maggiore rispetto a una stampante laser e quindi un ufficio che necessitava di stampare un discreto numero di pagine alla settimana trovava pi\u00f9 conveniente una stampante laser come quelle della linea Laserwriter. La prima StyleWriter era in grado di stampare una pagina per minuto, la StyleWriter II consent\u00ec di raddoppiare il numero di pagine per minuto. La StyleWriter 1200 port\u00f2 a tre le pagine stampate in un minuto ma le nuove tecnologie consentivano la stampa a colori in modo economico e con l'avvento delle serie Color StyleWriter la serie \"classica\" venne dismessa. Molti dei modelli erano stampanti Canon rimarchiate."}
{"id": "57050", "revid": "6923", "url": "https://it.wikipedia.org/wiki?curid=57050", "title": "Color StyleWriter", "text": "Le stampanti della famiglia Color StyleWriter erano delle stampanti a getto di inchiostro prodotte da Apple. La prima stampante della famiglia Color StyleWriter venne presentata nel 1994 con l'introduzione della Color StyleWriter Pro. Fin dagli inizi degli anni novanta la tecnologia che stava alla base delle stampanti a getto di inchiostro a colori era diventata economicamente conveniente e quindi nel 1994 Apple decise di dismettere le stampanti in bianco e nero basate sulla vecchia tecnologia e di creare la linea Color basata sulla nuova tecnologia. Svilupp\u00f2 anche la Color StyleWriter 2200, una stampante progettata per essere usata con i portatili Powerbook. Questa stampante era nera ed era contenuta in un case compatto in modo da essere facilmente trasportata. Successivamente lo sviluppo delle tecnologie di stampa divenne sempre pi\u00f9 costoso e quindi Apple decise di sviluppare prodotti utilizzando motori di stampa di altre ditte. Le Color StyleWriter 4100, 4500 e 6500 utilizzano tecnologia Hewlett Packard concessa in licenza. Le stampanti erano basate sul motore di stampa della DeskJet 600 ed infatti Apple vendeva anche la carta fotografica che la Hewlett Packard aveva sviluppato per la DeskJet 600."}
{"id": "57053", "revid": "6923", "url": "https://it.wikipedia.org/wiki?curid=57053", "title": "Personal LaserWriter", "text": "Personal LaserWriter \u00e8 stata una famiglia di stampanti laser prodotte da Apple. Nel 1990 Apple decise di realizzare una versione economica delle sue stampanti laser e present\u00f2 la Personal LaserWriter SC. Queste stampanti erano indirizzate verso gli utenti evoluti o i piccoli uffici. La qualit\u00e0 era inferiore alle stampanti LaserWriter ma anche il prezzo era inferiore. Il primo modello che venne presentato utilizzava come processore un lento Motorola 68000 e non supportava la rete locale. I modelli successivi utilizzarono anche prestanti processori RISC della AMD e supportarono le reti locali LocalTalk ma nessuna stampante di questa famiglia supporto mai la connessione ethernet dato che quel tipo di rete era riservato alle stampanti di fascia superiore. La riduzione dei margini di guadagno sulle stampanti spinse Apple a uscire dal mercato e nel 1995 dismesse anche la Personal LaserWriter 320 l'ultima stampante di questa famiglia."}
{"id": "57054", "revid": "6923", "url": "https://it.wikipedia.org/wiki?curid=57054", "title": "LaserWriter Pro", "text": "Le stampanti della famiglia LaserWriter Pro erano delle stampanti laser prodotte da Apple. Nel 1993 Apple decise di espandere la sua linea di stampanti e di crearne una dedicata agli clienti con volumi di stampa elevati o agli uffici con molti utenti collegati in rete locale. Present\u00f2 le stampanti LaserWriter Pro 600 e 630, queste stampanti erano identiche tranne che la 630 era dotata di porta ethernet e quindi era progettata per uffici con molti computer, mentre la 600 essendo dotata di LocalTalk era progettata per uffici relativamente piccoli ma con utenti che producevano un elevato carico di lavoro. Successivamente Apple present\u00f2 anche la LaserWriter Pro 810. Era la prima stampante Apple dotata di vassi multipli e sebbene era dotata di un processore pi\u00f9 lento delle altre due stampanti era in grado di stampare 20 pagine al minuto. La stessa velocit\u00e0 venne raggiunta solo dalla LaserWriter 8500 che venne presentata quattro anni dopo"}
{"id": "57055", "revid": "6923", "url": "https://it.wikipedia.org/wiki?curid=57055", "title": "LaserWriter Select", "text": "Le stampanti della famiglia LaserWriter erano delle stampanti laser prodotte da Apple. La famiglia LaserWriter Select come la serie Personal LaserWriter era progettata per i singoli utenti o i piccoli uffici. Venne prodotta tra il 1993 e il 1996 ed era quindi in competizione diretta con la serie Personal LaserWriter. Le stampanti della famiglia Select erano leggermente pi\u00f9 veloci e con maggiore memoria delle stampanti Personal LaserWriter ma la differenza tra le due famiglie era molto ridotta. Questa sovrapposizione penalizz\u00f2 la serie LaserWriter Select dato che chi cercava prodotti economici o si rivolgeva alla serie Personal LaserWriter o direttamente alla stampanti a getto di inchiostro, mentre chi cercava prodotti pi\u00f9 performanti normalmente optava per la serie LaserWriter. La serie Select LaserWriter venne dismessa nel 1996."}
{"id": "57056", "revid": "33689", "url": "https://it.wikipedia.org/wiki?curid=57056", "title": "Famiglia Color LaserWriter", "text": ""}
{"id": "57058", "revid": "23", "url": "https://it.wikipedia.org/wiki?curid=57058", "title": "Famiglia Apple Color Printer", "text": ""}
{"id": "57059", "revid": "125611041", "url": "https://it.wikipedia.org/wiki?curid=57059", "title": "Besciamella", "text": "La besciamella \u00e8 una delle salse madri, che viene usata come elemento di partenza per salse pi\u00f9 elaborate. Chiamata un tempo dall'Artusi \"balsamella\" che ora \u00e8 diventata una delle salse basilari della cucina italiana, \u00e8 diffusa nel mondo anglosassone dove \u00e8 nota come \"salsa bianca\".\nStoria.\nAlle origini si otteneva la besciamella con una lenta cottura di latte, brodo di carne e spezie, mescolate con un'aggiunta di panna liquida. Inizialmente la besciamella, nata in Toscana, era nota come \"salsa colla\" e fu esportata in Francia da Caterina de' Medici. Il nome attuale fece la sua comparsa , e in seguito venne reinterpretato alla corte francese nel \"Le cuisinier fran\u00e7ais\" (\"Il cuoco francese\", pubblicato nel 1651) di Fran\u00e7ois Pierre de La Varenne (1615-1678) cuoco di Nicolas Chalon du Bl\u00e9, marchese d'Uxelles, un testo fondamentale della cucina francese. Il nome aveva lo scopo di onorare il cortigiano Louis de B\u00e9chameil, marchese di Nointel (1630-1703). Il nome \u00e8 cambiato nei secoli, passando dall'essere chiamata \"salsa colla\", \"balsamella\", fino all'attuale \"besciamella\".\nPreparazione.\nLa preparazione consiste nel versare un \"roux\" bianco, un impasto fatto con uguali quantit\u00e0 di burro e farina cotti, nel latte caldo (se si tratta di un \"roux\" freddo) o freddo (se il \"roux\" \u00e8 caldo) unendo un pizzico di sale e un pizzico di noce moscata e cuocere per circa 15 minuti in modo tale che la salsa addensi e veli il cucchiaio.\nPer preparare piccoli quantitativi si utilizza il latte freddo da incorporare gradatamente al \"roux\" caldo, sino al raggiungimento dell'ebollizione. Per dosi maggiori \u00e8 consigliato riscaldare il latte a parte con il sale (10 g per litro) e la noce moscata. La densit\u00e0 finale della salsa dipender\u00e0 dalla proporzione tra le quantit\u00e0 di burro e farina utilizzate per preparare il \"roux\", e il latte. Solitamente questa proporzione \u00e8 di 1 a 10 (10 grammi di farina e di burro per 100 di latte). Per preparare una besciamella pi\u00f9 leggera, al posto del burro \u00e8 possibile utilizzare l'olio extravergine di oliva. La consistenza risulter\u00e0 lievemente pi\u00f9 liquida poich\u00e9 il burro ha un potere addensante maggiore rispetto all\u2019olio.\nUsi.\nIn Italia la besciamella \u00e8 particolarmente presente nella cucina emiliana. Alcuni popolari piatti basati su questo ingrediente sono le lasagne, i cannelloni, le cr\u00eape, le diverse variet\u00e0 di pasta al forno, la pasta ai quattro formaggi e il timballo. Si usa aggiungere la besciamella anche ad alcune verdure, come il cavolo e i broccoli, da passare al forno.\nVarianti.\nDalla salsa besciamella derivano altre salse chiamate appunto salse derivate tra cui una delle pi\u00f9 famose \u00e8 la salsa Mornay.\nAltra variante \u00e8 la besciamella all'uovo, preparata allo stesso modo pressappoco, ma con l'aggiunta del tuorlo d'uovo."}
{"id": "57061", "revid": "6923", "url": "https://it.wikipedia.org/wiki?curid=57061", "title": "Apple Color Printer", "text": "Apple Color Printer \u00e8 una stampante prodotta da Apple, fu presentata nel dicembre 1992. La Apple Color Printer \u00e8 stata la prima stampante a getto di inchiostro a colori presentata da Apple. Era basata sulla meccanica di stampa della stampante Canon P691 Color. La sua risoluzione massima era di 360 punti per pollice (dpi) e si collegava al computer attraverso la porta SCSI. La stampante utilizzava il computer per eseguire i calcoli necessari alla stampa e per questo motivo era pi\u00f9 economica di altri modelli che invece, essendo dotati di una logica pi\u00f9 avanzata, avevano un costo maggiore. Il problema principale causato dal delegare l'elaborazione della stampa al computer era che normalmente la comunicazione tra computer e stampante era lenta e quindi anche la stampa risultava lenta. La Apple Color Printer non soffriva di questo difetto dato che la stampante e il computer utilizzavano il veloce bus SCSI per comunicare. Venne dismessa nel 1994 quando Apple present\u00f2 la prima stampante della serie Color StyleWriter."}
{"id": "57063", "revid": "7077", "url": "https://it.wikipedia.org/wiki?curid=57063", "title": "Almaren", "text": "Almaren \u00e8 un'isola di Arda, l'universo immaginario fantasy creato dallo scrittore inglese J.R.R. Tolkien. Si trovava nella Terra di Mezzo.\nAlmaren (che significa \"luogo santo\") fu un'isola nel Grande Lago (che si trovava al centro della Terra di Mezzo), prima dimora dei Valar in Arda. Almaren fu attaccata e distrutta da Melkor alla fine degli Anni delle Lampade. In seguito i Valar si spostarono nel lontano Ovest, sul continente di Aman, dove fondarono il regno di Valinor.\nQuesto secondo \"Il Silmarillion\"; secondo altri scritti pi\u00f9 di Tolkien, l'isola di Almaren resistette all'attacco, e divenne poi l'isola di Tol Eress\u00eba."}
{"id": "57076", "revid": "287204", "url": "https://it.wikipedia.org/wiki?curid=57076", "title": "Tol Eressea", "text": ""}
{"id": "57082", "revid": "1318658", "url": "https://it.wikipedia.org/wiki?curid=57082", "title": "\u010cernjachovsk", "text": "\u010cernjachovsk (\"\u0427\u0435\u0440\u043d\u044f\u0445\u043e\u0432\u0441\u043a\" in russo, \"Insterburg\" tedesco, \"Insterburgo\" italiano (desueto), \"\u012esrutis\" lituano, \"Wystru\u0107\" polacco) \u00e8 una citt\u00e0 della Russia nell'Oblast' di Kaliningrad.\nStoria.\nUn castello di nome \"Insterburg\" fu fondato dai Cavalieri dell'Ordine Teutonico nel 1336. Con il tempo nei pressi del castello si form\u00f2 un insediamento omonimo, che ricevette il titolo di citt\u00e0 il 10 ottobre 1583.\nDurante la Seconda guerra mondiale, il 27 luglio 1944, la cittadina fu gravemente danneggiata da bombardamenti britannici, per poi essere presa d'assalto dalle truppe sovietiche il 21 e 22 gennaio 1945.\nNel 1946 venne rinominata \"\u010cernjachovsk\" in onore del generale Ivan \u010cernjachovskij morto in uno scontro presso K\u00f6nigsberg. In seguito all'invasione, l'Unione Sovietica costrinse la popolazione locale a emigrare e al suo posto vi fece insediare dei propri cittadini. Ora la maggioranza della popolazione \u00e8 russa.\nDopo la caduta della Cortina di ferro, nell'area furono introdotti gli Akhal-Teke, una razza di cavalli, e si apr\u00ec un allevamento."}
{"id": "57083", "revid": "486946", "url": "https://it.wikipedia.org/wiki?curid=57083", "title": "Color StyleWriter Pro", "text": ""}
{"id": "57084", "revid": "79968", "url": "https://it.wikipedia.org/wiki?curid=57084", "title": "Esicasmo", "text": "L'esicasmo (dal greco \u1f21\u03c3\u03c5\u03c7\u03b1\u03c3\u03bc\u03cc\u03c2 \"hesychasmos\", da \u1f21\u03c3\u03c5\u03c7\u03af\u03b1 \"hesychia\", \"calma, pace, tranquillit\u00e0, assenza di preoccupazione\") \u00e8 una dottrina e pratica ascetica diffusa tra i monaci dell'Oriente cristiano fin dai tempi dei Padri del deserto (IV secolo).\nScopo dell'esicasmo \u00e8 la ricerca della pace interiore, in unione con Dio e in armonia con il creato.\nOrigini della pratica.\nDivulgata da Evagrio Pontico (IV secolo) e da altri maestri spirituali tra cui nel VI secolo spicca Giovanni Climaco autore della \"Scala del Paradiso\", la pratica dell'esicasmo \u00e8 ancora viva sul Monte Athos e in altri monasteri ortodossi. Sull'Athos essa ricevette un impulso decisivo dall'opera di Gregorio Palamas (morto nel 1359) e nei secoli successivi dagli scritti di teologi e mistici raccolti nella Filocalia.\nDescrizione della pratica.\nGli esicasti praticano la cosiddetta \"preghiera di Ges\u00f9\" o \"preghiera del cuore\", che consiste nella ripetizione incessante della stessa formula, secondo il ritmo del respiro (\"Signore Ges\u00f9 Cristo, figlio di Dio, abbi piet\u00e0 di me peccatore\" in greco \u039a\u03cd\u03c1\u03b9\u03b5 \u1f38\u03b7\u03c3\u03bf\u1fe6 \u03a7\u03c1\u03b9\u03c3\u03c4\u03ad, \u03a5\u1f31\u1f72 \u0398\u03b5\u03bf\u1fe6, \u1f10\u03bb\u03ad\u03b7\u03c3\u03cc\u03bd \u03bc\u03b5 \u03c4\u1f78\u03bd \u1f00\u03bc\u03b1\u03c1\u03c4\u03c9\u03bb\u03cc\u03bd [\"Kyrie Jes\u00f9 Christ\u00e9, \u00dci\u00e9 The\u00f9, el\u00e9is\u00f2n me t\u00f2n amartol\u00f2n\"]). Poich\u00e9 tale preghiera - resa celebre dai \"Racconti di un pellegrino russo\" di un anonimo del XIX secolo \u2013, era spesso compiuta con la testa reclinata sul petto, gli esicasti furono accusati dai loro avversari \u2013 in particolare dal monaco Barlaam (XIV secolo) \u2013 di praticare l\"'onfaloscopia\", ossia la contemplazione del proprio ombelico.\n\u00abEsicasta\u00bb, scrive Giovanni Climaco, \u00ab\u00e8 colui che cerca di circoscrivere l'incorporeo nel corporeo... La cella dell'esicasta sono i limiti stessi del suo corpo: al suo interno c'\u00e8 una dimora di sapienza\u00bb. Ma la descrizione pi\u00f9 dettagliata della \"preghiera del cuore\" \u00e8 contenuta in uno scritto anonimo, probabilmente opera di un monaco dell'Athos, Niceforo il Solitario (XIV secolo): il \"Metodo della preghiera e dell'attenzione sacre\". In questo testo \u2013 noto in tutto l'Oriente cristiano semplicemente come \"Methodos\" \u2013 si raccomanda di rifugiarsi in un luogo solitario e tranquillo e di concentrarsi, senza lasciarsi distrarre da pensieri vani: \u00abPosa il tuo mento sul petto, sii attento a te stesso con la tua intelligenza e i tuoi occhi sensibili. Trattieni il respiro il tempo necessario perch\u00e9 la tua intelligenza trovi il luogo del cuore e vi resti integralmente. All'inizio tutto ti sembrer\u00e0 tenebroso e molto duro, ma col tempo e con l'esercizio quotidiano scoprirai in te una gioia continua\u00bb.\nAccusa di eresia, dibattito teologico.\nTale dottrina mistica provoc\u00f2 forti contrasti nell'impero bizantino intorno al XIV secolo. Il contrasto, che ebbe anche implicazioni politiche, divise i capi religiosi dell'impero per almeno dieci anni (1341-1351 ca), contribuendo poi ad indebolirlo sul fronte turco.\nConsiderata come pienamente ortodossa da molti maestri e uomini della Chiesa, tale pratica spirituale - una forma di meditazione cristiana - ha influenzato il rinnovamento monastico in tutto l'Oriente cristiano e in particolare nel mondo slavo."}
{"id": "57087", "revid": "486946", "url": "https://it.wikipedia.org/wiki?curid=57087", "title": "LaserWriter Pro 600", "text": ""}
{"id": "57088", "revid": "486946", "url": "https://it.wikipedia.org/wiki?curid=57088", "title": "LaserWriter Select 300", "text": ""}
{"id": "57089", "revid": "125896576", "url": "https://it.wikipedia.org/wiki?curid=57089", "title": "Kaliningrad", "text": "Kaliningrad (in russo \u041a\u0430\u043b\u0438\u043d\u0438\u043d\u0433\u0440\u0430\u0434; AFI: ]; gi\u00e0 K\u00f6nigsberg fino al 4 luglio 1946; in Yiddish: \u05e7\u05e2\u05e0\u05d9\u05d2\u05e1\u05d1\u05e2\u05e8\u05d2, \"Kenigsberg\"; tr. russa: \u041a\u0451\u043d\u0438\u0433\u0441\u0431\u0435\u0440\u0433, \"Kjonigsberg\"; in antico prussiano: \"\"; \"Conisberga\" in italiano antico, desueto; in latino: \"Regiomontum\") \u00e8 una citt\u00e0 della Russia di abitanti, capoluogo e centro principale dell'oblast' omonima, exclave russa tra Polonia e Lituania con accesso al mar Baltico, di cui \u00e8 uno dei maggiori porti.\nLa citt\u00e0 \u00e8 situata nella storica provincia della Prussia Orientale, regione che fu per secoli di cultura tedesca. La citt\u00e0 \u00e8 anche nota per essere la patria del filosofo Immanuel Kant.\nToponomastica.\nLa citt\u00e0 venne fondata dai tedeschi nel 1255 con il nome di K\u00f6nigsberg (letteralmente \"Monte del Re\" o \"Regiomonte\") e mantenne tale denominazione fino al 1946. Annessa nel maggio 1945 dall'Unione Sovietica come parte della RSFS Russa, venne ribattezzata Kaliningrad il 4 luglio 1946, in memoria di Michail Ivanovi\u010d Kalinin, rivoluzionario, politico e primo capo di Stato dell'Unione Sovietica, deceduto un mese prima. Kalinin non ebbe mai alcun legame con la citt\u00e0 che fu inoltre la terza a essergli intitolata dopo Kalinin (gi\u00e0 Tver') nel 1931 e l'omonima Kaliningrad (oggi Korol\u00ebv) nel 1938. \u00c8 nota anche con gli esonimi \"Kr\u00f3lewiec\" (in polacco), \"Kenigsberg\" (in lingua yiddish) e \"Karaliau\u010dius\" (in lituano); prima di ricevere il nome attuale, in russo era nota come \"K\u00ebnigsberg\".\nGeografia.\nTerritorio.\nKaliningrad si trova alla foce del fiume navigabile Pregel, che termina nella laguna della Vistola e poi nel Mar Baltico. Navi mercantili possono avere accesso all'area tramite la baia di Danzica dalla laguna della Vistola e dallo stretto di Baltijsk.\nSino al 1900, le navi con pi\u00f9 di di pescaggio non potevano giungere in citt\u00e0; i vascelli pi\u00f9 grandi dovevano ancorare a Pillau (oggi Baltijsk), dove poi dei mercanti ne svuotavano le stive portando le merci in citt\u00e0 a bordo di carri. Nel 1901 venne aperto un canale artificiale tra K\u00f6nigsberg e Pillau con un pescaggio di 6,5 metri che permise a pi\u00f9 vascelli di poter comodamente raggiungere la citt\u00e0. L'opera ebbe un costo di di marchi tedeschi. \nDal 1952 la citt\u00e0 \u00e8 il quartier generale della Flotta del Baltico. Grazie al clima favorevole dell'area, a oggi Kaliningrad e Baltijsk sono gli unici due porti russi sul Mar Baltico a non ghiacciare per tutto l'anno, ci\u00f2 li rende di conseguenza gli unici dove poter mantenere la flotta per l'intero anno.\nClima.\nKaliningrad dispone di un clima temperato-oceanico, con inverni freddi e nuvolosi e con estati miti con temporali e tempeste frequenti. Le temperature medie si attestano durante l'anno tra i \u22121,5 e i , mentre le piogge variano tra i 36 e i 97 millimetri al mese. In generale, la citt\u00e0 ha un clima marittimo, variabile ma mitigato. La continentalit\u00e0 del clima si esprime con varie differenze di temperature tra luglio e gennaio.\nLe stagioni sono chiaramente differenziate. La primavera incomincia a marzo e si presenta inizialmente fredda e ventosa, tendendo poi a divenire pi\u00f9 calda e spesso molto soleggiata. L'estate, che incomincia a giugno, \u00e8 prevalentemente calda ma non afosa (casi straordinari hanno registrato temperature di ) con lunghi periodi soleggiati intervallati da piogge pesanti. L'eliofania annuale \u00e8 di 1 700 ore come molte altre citt\u00e0 del Nord Europa. Luglio e agosto sono i mesi pi\u00f9 caldi. L'autunno incomincia a settembre ed \u00e8 solitamente dapprima caldo e soleggiato, poi freddo e nebbioso da novembre. L'inverno incomincia a dicembre e prosegue ininterrottamente sino a marzo con periodi anche di neve. Gennaio e febbraio sono i mesi pi\u00f9 freddi con temperature che spesso si aggirano attorno ai .\nStoria.\nLa citt\u00e0 tedesca.\nK\u00f6nigsberg venne preceduta nella sua fondazione da un fortilizio sambiano (antica popolazione prussiana dell'area) noto col nome di \"Twangste\" (\"Tuwangste\" o \"Tvankste\"), che significava \"Foresta di querce\". Durante la conquista dei sambiani da parte dei Cavalieri teutonici nel 1255, Twangste venne distrutta completamente e rimpiazzata da una nuova fortezza che ebbe appunto il nome tedesco di \"K\u00f6nigsberg\" in onore di re Ottocaro II di Boemia che aveva assistito i teutonici nella presa della rocca.\nLa citt\u00e0, come si evince chiaramente dal gonfalone e dalla storia della Lega Anseatica, fu una della pi\u00f9 importanti tra le numerose citt\u00e0 affiliate. \nCol tempo K\u00f6nigsberg acquis\u00ec sempre maggiore importanza divenendo la principale citt\u00e0 della Prussia Orientale. Fu poi capitale dello Stato monastico dei cavalieri teutonici dal 1454 e successivamente del Ducato di Prussia fino al 1773; con la maggioranza della popolazione germanofona e con minoranze polacche e lituane. Il 22 aprile 1724 vi nacque Immanuel Kant, il filosofo del criticismo trascendentale, che visse fino al 1804 senza mai lasciare la citt\u00e0. Il suo corpo \u00e8 sepolto nella cattedrale di Kaliningrad. Durante la seconda guerra mondiale, la citt\u00e0 di K\u00f6nigsberg venne pesantemente danneggiata da un bombardamento britannico nell'agosto del 1944 e poi da un assedio da parte dei sovietici dal gennaio all'aprile del 1945, conclusosi con la resa delle forze tedesche e la conquista da parte dell'Armata Rossa.\nL'annessione all'Unione Sovietica.\nAlla fine della seconda guerra mondiale nel maggio del 1945, la citt\u00e0 divenne parte dell'Unione Sovietica sulla base degli accordi di pace definiti alla Conferenza di Potsdam con gli Alleati:\nVI. CITT\u00c0 DI K\u00d6NIGSBERG E AREA ADIACENTE\nLa Conferenza, esaminata una proposta del governo sovietico relativa alla pendenza nelle determinazioni dei confini territoriali nella frontiera occidentale dell'Unione delle Repubbliche Socialiste Sovietiche che si trova nei pressi del Mar Baltico ha ritenuto che essa debba passare da un punto a est della baia di Danzica a est, a nord di Braunsberg e Go\u0142dap, al punto di incontro delle frontiere tra Lituania, Polonia e Prussia Orientale.\nLa Conferenza ha perci\u00f2 convenuto di trasferire all'Unione Sovietica la citt\u00e0 di K\u00f6nigsberg e l'area adiacente a essa come sopra descritta, sulla base di un attento esame della frontiera attuale.\nIl Presidente degli Stati Uniti e il Primo Ministro britannico hanno dato il loro assenso alla Conferenza per trovare un accordo su questo punto.\nK\u00f6nigsberg venne rinominata Kaliningrad il 4 luglio 1946 in memoria del rivoluzionario e politico bolscevico, Michail Ivanovi\u010d Kalinin. La popolazione tedesca sopravvissuta alla guerra venne espulsa con la forza tra il 1946 e il 1949 e la citt\u00e0 venne ripopolata con cittadini sovietici. La lingua tedesca venne rimpiazzata con quella russa.\nDopo l'annessione, la citt\u00e0 venne ricostruita quasi interamente con edifici moderni, mentre gli edifici storici danneggiati durante la guerra vennero in larga parte demoliti o rimasero in rovina per decenni (come il castello teutonico) per poi subire uguale sorte.\nLa citt\u00e0 fu posta a capo del nuovo territorio occidentale dell'URSS, l'oblast' di Kaliningrad, regione che divenne particolarmente importante durante gli anni della guerra fredda. La citt\u00e0 divenne infatti il quartier generale della Flotta del Baltico sovietica nel 1952, dopo la costruzione di un nuovo porto nella limitrofa citt\u00e0 di Baltijsk (gi\u00e0 Pillau), dove la flotta venne acquartierata diventando una citt\u00e0 preclusa agli stranieri. \u00c8 ancora oggi l'unico porto russo sul Mar Baltico (assieme a Baltijsk) a non ghiacciare per tutto l'anno, dato il clima favorevole dell'area, e quindi l'unico dove possa essere mantenuta la Flotta del Baltico.\nNel 1957 in citt\u00e0 venne siglato un accordo per meglio delimitare i confini tra Polonia e Unione Sovietica.\nParte della Russia.\nCon il crollo dell'Unione Sovietica nel 1991, l'oblast' di Kaliningrad divenne un'\"exclave\" geograficamente separata dal resto della Russia. Questo isolamento dal resto dello Stato divenne ancora pi\u00f9 pronunciato quando Polonia e Lituania divennero membri della NATO prima e dell'Unione europea poi (dal 2004). Tutti i collegamenti civili e militari via terra da allora sono stati resi possibili con la madrepatria attraverso il passaggio in territori NATO e dell'Unione europea, e anche per i cittadini locali si sono creati dei sistemi di trasporti facilitati per ovviare la burocrazia di confine.\nNel luglio del 2007, il vice Primo ministro russo Sergej Borisovi\u010d Ivanov ha dichiarato che qualora gli Stati Uniti d'America avessero deciso di piazzare dei missili difensivi in Polonia, la Russia avrebbe potuto porre in deposito parte del proprio arsenale nucleare a Kaliningrad. Il 5 novembre 2008 il leader russo Dmitrij Medvedev si disse sempre determinato a mantenere tali principi. I progetti di ambo le parti, a ogni modo, vennero sospesi nel gennaio del 2009.\nNel 2018, in occasione dei mondiali di calcio in Russia, \u00e8 stato costruito a Kaliningrad uno stadio. Qui si sono svolte le fasi a gironi e a eliminazione diretta del massimo campionato calcistico.\nMonumenti e luoghi d'interesse.\nSebbene la citt\u00e0 sia stata gravemente danneggiata durante il secondo conflitto mondiale, Kaliningrad conserva alcuni monumenti, come la tomba di Immanuel Kant nei pressi della cattedrale medioevale sull'isola Kneiphof, sul fiume Pregel; la Casa dei Soviet (edificio iniziato nel 1970 e rimasto incompiuto), sorge al posto dell'antico Castello di K\u00f6nigsberg, demolito dai sovietici nel 1968 insieme con la quasi totalit\u00e0 dei monumenti cittadini tedeschi, nell'ottica della \"russificazione\" della citt\u00e0. Altri monumenti di una certa importanza sono la Cattedrale del Cristo Salvatore, costruita nel 2005, e le Porte di K\u00f6nigsberg.\nLo zoo di Kaliningrad \u00e8 un giardino zoologico che si estende su 16,5 ettari, comprende 315 specie di animali ma anche piante rare come un albero fossilizzato di ginkgo che era coevo con i dinosauri.\nPopolazione.\nNel 1939 nell'allora K\u00f6nigsberg vivevano persone.\nNel giugno del 1945, la popolazione della citt\u00e0, in conseguenza della guerra - con la fuga ed espulsione della popolazione tedesca - fu ridotta a persone; con una soluzione voluta dal governo staliniano dell'Unione Sovietica, fu attuata la totale russificazione della citt\u00e0. Decine di migliaia di russi vennero quindi trasferiti nella rinominata Kaliningrad; con l'avvento della popolazione russa la citt\u00e0 torn\u00f2 pertanto a superare le unit\u00e0 nel 1959, raggiungendo il raddoppio nel 1989.\nNel 2005 vivevano a Kaliningrad persone.\nCultura.\nIstruzione.\nL'Universit\u00e0 federale baltica \"Immanuel Kant\" \u00e8 il diretto successore dell'Universit\u00e0 Albertina, la pi\u00f9 antica istituzione scolastica cittadina fondata nel 1544, dove insegnarono personaggi di rilievo come Abraomas Kulvietis, Stanislovas Rapalionis, Immanuel Kant e Jan Mikulicz-Radecki.\nMusica.\nLa moderna citt\u00e0 di Kaliningrad \u00e8 sede dell'Orchestra Filarmonica e Sinfonica Regionale di Kaliningrad, il coro Lik maschile e diversi gruppi di Garmon, come ad esempio l'Orchestra da camera di Kaliningrad.\nCucina.\nKaliningrad possiede proprie marche di vodka e di birra, \"Stari K\u00f6nigsberg\" e \"Ostmark\" rispettivamente. Dall'inizio degli anni 1990 molti ristoranti hanno aperto in citt\u00e0, includendo nel loro men\u00f9 molte specialit\u00e0 della Prussia Orientale come ad esempio le \"K\u00f6nigsberger Klopse\", ma anche piatti a base di pesce e insalate. La \"K\u00f6nigsberger Fleck\" \u00e8 una trippa bovina tipica dell'area.\nLa tradizione culinaria della citt\u00e0 \u00e8 stata in gran parte costruita dall'arrivo dei russi dopo il 1945 con l'impianto di piatti tipici della cucina russa come il bor\u0161\u010d e okro\u0161ka.\nInfrastrutture e trasporti.\nAeroporto.\nAll'aeroporto internazionale di Kaliningrad-Chrabrovo operano con voli di linea per gli aeroporti internazionali di Mosca (Domodedovo, \u0160eremet'evo, Vnukovo) e per l'aeroporto internazionale di San Pietroburgo (Pulkovo) le compagnie aeree russe Aeroflot, Aeroflot-Nord, Orenair, Rossija Airlines, S7 Airlines, SkyExpress, UTair.\nInoltre, le compagnie aeree bielorusse Belavia e Gomelavia operano i voli di linea per le citt\u00e0 di Grodno, Minsk, mentre la lettone airBaltic collega con i voli di linea la citt\u00e0 di Kaliningrad con Riga.\nSport.\nIl principale club calcistico cittadino \u00e8 il Futbol'nyj Klub Baltika, che disputa le gare interne nell'Arena Baltika, stadio inaugurato nel 2018 e sede di quattro partite della fase a gironi del ."}
{"id": "57090", "revid": "79968", "url": "https://it.wikipedia.org/wiki?curid=57090", "title": "Color LaserWriter 12/600 PS", "text": "La Color LaserWriter 12/600 PS \u00e8 una stampante laser a colori prodotta da Apple. La stampante era destinata a uffici di piccole dimensioni o a privati con elevate esigenze di stampa quantitative e qualitative.\nQuesta stampante \u00e8 la prima stampante laser a colori prodotta di Apple e rappresentava il tentativo della societ\u00e0 di immettersi nel segmento delle stampanti a colori e contrastare l'avanzata delle stampanti a getto di inchiostro. Le stampanti Color LaserWriter erano le stampanti pi\u00f9 costose mai prodotte da Apple. La stampante era dal punto di vista tecnologico adatta allo scopo, ma un eccessivo costo la rendeva poco competitiva rispetto agli altri produttori.\nLa stampante venne dismessa l'anno seguente per essere sostituita dal modello Color LaserWriter 12/660 PS, una stampante con le medesime caratteristiche della Color LaserWriter 12/600 PS, ma con un costo inferiore.\nLe stampanti Color LaserWriter non vendettero bene e quindi Apple due anni dopo la loro introduzione decise di ritirarle dal mercato."}
{"id": "57093", "revid": "588670", "url": "https://it.wikipedia.org/wiki?curid=57093", "title": "Beato di Li\u00e9bana", "text": "Opere.\n\u00c8 noto soprattutto per i \"Commentari dell'Apocalisse\" scritti nel 776, poi rivisti nel 784 e di nuovo nel 786; sono composti in un latino zoppicante e attingendo abbondantemente all'opera di Agostino, Ticonio, Fulgenzio, Girolamo e di altri scrittori e teologi dell'antichit\u00e0 tardiva.\nNei secoli successivi (dal IX al XIII), i \"Commentari\" furono miniati nei monasteri di Navarra, di Castiglia e del Le\u00f3n e, per la loro forza visionaria, divennero un best seller dei cosiddetti secoli bui, copiati e ricopiati decine di volte. In essi, l'arte mozarabica, nata dall'incontro nella penisola iberica della tradizione cristiana e di quella musulmana, trova la sua massima espressione. Sono sopravvissuti 24 codici miniati del commentario e sono essi stessi chiamati beatus.\nDal nome di Beato, inoltre, prende il nome un particolare tipo di mappa medievale, detta mappa beatina, dal momento che su tutte le copie dei Commentari si trova una rappresentazione del mondo di questo tipo."}
{"id": "57094", "revid": "712828", "url": "https://it.wikipedia.org/wiki?curid=57094", "title": "Taniquetil", "text": ""}
{"id": "57096", "revid": "547034", "url": "https://it.wikipedia.org/wiki?curid=57096", "title": "Maiar", "text": "I Maiar (al singolare Maia) sono spiriti divini di Arda, l'universo immaginario creato dallo scrittore inglese J. R. R. Tolkien. I Maiar sono quelli tra gli Ainur di grado minore (inferiore cio\u00e8 a quello dei Valar) che scesero in E\u00e4 (il Mondo creato) dopo l'Ainulindal\u00eb.\nI pi\u00f9 grandi e importanti fra i Maiar sono Sauron, E\u00f6nw\u00eb, portabandiera e araldo di Manw\u00eb, ed Ilmar\u00eb, ancella di Varda. Altri Maiar di una certa rilevanza sono anche Tilion, che mantiene la luna sempre in movimento, e Arien, che conduce il vascello del sole.\nOgnuno dei Maiar \u00e8 al servizio di uno o pi\u00f9 particolari Valar; per esempio, Oss\u00eb, Uinen e Salmar (quest'ultimo noto per aver creato i grandi corni utilizzati da Ulmo, gli Ulum\u00fari) sono al servizio di Ulmo come spiriti del mare, mentre \"Curumo\", prima di diventare Saruman sulla Terra di Mezzo, era asservito ad Aul\u00eb il Fabbro.\nAltri Maiar descritti da Tolkien sono quelli che si incarnarono e risiedettero nella Terra di Mezzo, essi comprendono Sauron (originariamente anch'egli un servitore di Aul\u00eb) e gli Istari: \"Curumo\" (che nella Terra di Mezzo sar\u00e0 conosciuto come \"Saruman\" il Bianco), \"Aiwendil\" (che nella Terra di Mezzo sar\u00e0 conosciuto come \"Radagast\" il Bruno), associato a Yavanna, \"Ol\u00f3rin\", (conosciuto in seguito come Gandalf il Grigio) sebbene inizialmente fosse uno spirito di Irmo), \"Alatar\" e \"Pallando\", gli stregoni blu; nonch\u00e9 Melian, che serv\u00ec sia V\u00e1na che Est\u00eb, prima di innamorarsi dell'elfo Elw\u00eb e creare per il suo popolo la Cintura di Melian, una protezione contro le forze del male.\nInfine, i Balrog sono Maiar particolari (in origine \"spiriti di fuoco\") i quali furono corrotti da Melkor per comandare i suoi eserciti di terrore. Oltre ai Balrog, Melkor corruppe anche altri Maiar, il pi\u00f9 potente dei quali fu Sauron.\nDi tutti i Maiar sopra elencati, Gandalf, Saruman, Radagast e gli stregoni blu furono incarnati in umani/stregoni, inviati nella Terra di Mezzo con particolari compiti di avviso ed aiuto; tali Maiar sono chiamati Istari dagli elfi.\nElenco dei Maiar principali.\nE\u00f6nw\u00eb.\nE\u00f6nw\u00eb \u00e8 l'araldo di Manw\u00eb, oltre che il Capo dei Maiar insieme ad Ilmar\u00eb. E\u00f6nw\u00eb \u00e8 spesso citato come il pi\u00f9 abile con le armi di Arda.\nQuando la richiesta di aiuto di E\u00e4rendil raggiunse Valinor, E\u00f6nw\u00eb fu il primo ad accoglierla. Quando Manw\u00eb decise di rispondere a questo appello, E\u00f6nw\u00eb fu mandato sulla Terra di Mezzo per combattere la \"Guerra d'Ira\" contro Morgoth, alla guida dei Vanyar.\nQuando Morgoth fu sconfitto, E\u00f6nw\u00eb prese i due Silmaril che Morgoth aveva ottenuto e li tenne al sicuro. I due figli di F\u00ebanor rimasti in vita, per\u00f2, li rubarono e scapparono, ma E\u00f6nw\u00eb non volle che fossero uccisi. In seguito E\u00f6nw\u00eb insegn\u00f2 agli Edain parte della scienza di Valinor ed essi divennero poi i Dunedain.\nIn versioni precedenti della storia rispetto a quella data ne \"Il Silmarillion\", (vedi \"La Storia della Terra di Mezzo\"), E\u00f6nw\u00eb, allora chiamato \"Fi\u00f6nw\u00eb\" era descritto come figlio di Manw\u00eb, ma dato che il concetto di Figli dei Valar scomparve nel resoconto dato nel \"Silmarillion\", il suo personaggio fu trasformato nell'araldo di Manw\u00eb.\nIlmar\u00eb.\nIlmar\u00eb compare ne \"Il Silmarillion\", ed \u00e8 una Maia ancella di Varda; il suo nome deriverebbe dalla parola elfica per \"luce di stelle\". \nInsieme ad E\u00f6nw\u00eb, Ilmar\u00eb \u00e8 una dei Maiar pi\u00f9 importanti. Ella \u00e8 brevemente menzionata nel \"Valaquenta\", dove \u00e8 descritta come una dei capi Maiar.\nNe \"i Racconti perduti\" il suo nome \u00e8 Erinti ed \u00e8 la Signora di Tol Eress\u00eba, prima, e la figlia di Manw\u00eb e Varda, poi.\nOss\u00eb.\n\u00c8 un Maia associato al Vala Ulmo. Oss\u00eb \u00e8 uno spirito legato al mare e serve appunto Ulmo, Signore dei mari e degli oceani, sorvegliando le acque attorno alla Terra di Mezzo. Sua moglie \u00e8 Uinen, mentre un suo amico \u00e8 C\u00edrdan il Carpentiere. Nel \"Valaquenta\" si afferma che all'origine del Mondo Melkor riusc\u00ec a convincere Oss\u00eb a unirsi a lui, sicch\u00e9 egli cre\u00f2 grandi tempeste marine con le quali distruggeva le coste; ma Uinen riusc\u00ec a farlo ritornare con i Valar, sebbene egli rimase poi un amante degli sconvolgimenti marini.\nOss\u00eb \u00e8 amico dei Sindar, e da questi \u00e8 considerato al livello di un Vala.\nIn alcune versioni precedenti del \"Silmarillion\", Oss\u00eb era un Vala, e si metteva spesso contro Ulmo.\nUinen.\nMoglie di Oss\u00eb, \u00e8 una Maia conosciuta come \"La Signora dei Mari\". Compare nel \"Silmarillion\", nei \"Racconti ritrovati\", nei \"Racconti perduti\" e nei \"Racconti incompiuti\".\nI suoi capelli si diffondono attraverso tutte le acque ed il suo amore \u00e8 dato a tutte le creature che vivono nelle acque salate. I marinai di N\u00famenor invocavano il suo aiuto, perch\u00e9 era capace di calmare Oss\u00eb (amante delle tempeste) e vissero sotto la sua protezione finch\u00e9 dur\u00f2 il loro rispetto per i Valar.\nGli Elfi Teleri amavano molto Uinen, dato che lei ed Oss\u00eb li avevano accolti amichevolmente al fiume Sirion. Dopo il fratricidio di Alqualond\u00eb, Uinen pianse per i marinai Teleri.\nArien.\n\u00c8 la fanciulla Maia scelta dai Valar per guidare il vascello del Sole. Durante il periodo dei Due Alberi viveva a Valinor e si occupava dell'albero chiamato Laurelin. Era pi\u00f9 potente di Tilion, il Maia scelto per guidare la Luna, ed era uno spirito di fuoco, simile ai Balrog ma non corrotto da Melkor.\nIn alcuni scritti di Tolkien che non sono entrati a far parte del \"Silmarillion\", si dice che Tilion si sia innamorato di Arien, e che per questo egli abbia cercato di avvicinarsi troppo al Sole, con il risultato di bruciare la Luna e riempirla di crateri.\nIn altri scritti, Morgoth voleva Arien come moglie e per questo la rap\u00ec. In seguito lei abbandon\u00f2 il suo corpo e lo lasci\u00f2 morire, lasciando che il Sole viaggiasse senza controllo nel cielo, bruciando parte di Arda. In altri scritti abbandonati si riporta che lei fosse una Maia di Varda. Non \u00e8 chiaro se l'intento di Tolkien fosse quello di integrare questi elementi ne \"Il Silmarillion\", dato che egli non \u00e8 vissuto abbastanza per completarlo.\nTilion.\n\u00c8 il Maia scelto dai Valar per condurre l'isola della Luna. Negli anni precedenti, durante il periodo dei Due Alberi, Tilion viveva a Valinor ed era un cacciatore della compagnia di Orom\u00eb. Era un amante dell'argento, e andava spesso a riposarsi sotto Telperion, l'Albero d'Argento; fu per questo che implor\u00f2 di custodirne l'ultimo fiore (sotto la forma della Luna). Tilion era meno potente di Arien, la Maia scelta per guidare il Sole.\nAttratto da Arien, Tilion non sempre segue il cammino stabilito per la Luna, ed \u00e8 per questa ragione che su Arda la Luna appare a volte anche di giorno, insieme al Sole, o dimentica di apparire di notte.\nIn alcuni scritti di Tolkien che non sono entrati a far parte del \"Silmarillion\", si dice che Tilion sia innamorato di Arien, e che per questo abbia cercato di avvicinarsi troppo al Sole, con il risultato di bruciare la Luna e riempirla di crateri.\nMelian.\nEra una Maia che visitando la Terra di Mezzo si innamor\u00f2 dell'Elfo Elu Thingol, Re Mantogrigio, e con lui govern\u00f2 a lungo il reame del Doriath abitato dagli Elfi del ceppo Sindarin. \u00c8 una dei due Ainur di cui si sa per certo che hanno avuto una prole. Nella discendenza di Melian, oltre agli elfi avuti da Thingol, vi \u00e8 anche quella dei Mezzelfi, nati dall'unione di sua figlia L\u00fathien con l'umano Beren. Perci\u00f2 i discendenti di Beren sono un incrocio non solo di uomini ed elfi ma anche imparentati con i Maiar.\nQuando Thingol (che in Quenya era chiamato \"Elw\u00eb\") incontr\u00f2 Melian, cadde come sotto un incantesimo d'amore, e rimase per lunghissimo tempo accanto alla Maia senza pronunciare parola. Interruppe dunque il suo viaggio verso Valinor, perdendo la cognizione del tempo e fu perci\u00f2 lasciato indietro, mentre la maggior parte degli altri Eldar proseguivano nel loro vagare e poi partirono per Valinor. Thingol e Melian restarono quindi insieme nel Doriath, creando un regno immune dal male esterno, proprio grazie ai grandi poteri di Melian. La Maia infatti circond\u00f2 il reame con un muro di ombre invalicabili. Lei e il marito ebbero una celeberrima figlia, L\u00fathien Tin\u00faviel, destinata ad unirsi ad un uomo e perci\u00f2 attraverso di lei il sangue Maiar di Melian si trasmise nelle discendenze di Elfi e Uomini.\nCome detto Melian us\u00f2 i suoi grandi poteri e le sue capacit\u00e0 per proteggere e difendere il Doriath con una catena impenetrabile di incantesimi, che venne chiamata la \"Cintura di Melian\", ma predisse che ci sarebbe stata una persona in grado di attraversarla, contro la sua volont\u00e0. Quando Beren arriv\u00f2 come predetto, Melian cerc\u00f2 inutilmente di convincere Thingol a non chiedere a Beren un Silmaril come pegno per le sue nozze con la figlia L\u00fathien; sentiva infatti che questa missione avrebbe portato alla rovina del Doriath.\nDopo la morte di Thingol, Melian cap\u00ec che il suo tempo in quelle terre era finito e permise al proprio corpo di \"morire\", lasciando per sempre la Terra di Mezzo per andare a Valinor, dove pianse la scomparsa del marito presso Mandos.\nSalmar.\n\u00c8 un personaggio minore de \"Il Silmarillion\", ricordato per aver forgiato gli Ulum\u00fari, cio\u00e8 i corni con cui il suo signore Ulmo produce la musica del mare.\nNell'indice dei nomi del \"Silmarillion\", Salmar \u00e8 descritto come un Maia, ma non si sa se questa nota fu scritta da J.R.R. Tolkien o da suo figlio Christopher.\nNon ci sono altri testi che descrivono Salmar come uno dei Maiar, ci\u00f2 nonostante, il fatto di essere uno spirito che ha accompagnato Ulmo senza essere annoverato tra i Valar, rende questa ipotesi la pi\u00f9 logica.\nNelle prime concezioni del \"legendarium\" (vedi \"La Storia della Terra di Mezzo\") Salmar \u00e8 spesso chiamato col titolo di Noldorin e talvolta Lirillo, ed era inquadrato come uno dei Maiar al servizio di Aul\u00eb.\nSauron.\nNe \"Il Signore degli Anelli\", Sauron \u00e8 l'Oscuro Signore di Mordor (\"The Dark Lord of Mordor\"), uno spirito malvagio e potentissimo, il pi\u00f9 potente servo di Morgoth e creatore dell'Unico Anello trovato ne \"Lo Hobbit\" da Bilbo Baggins e poi ereditato da Frodo Baggins. Prima degli eventi de \"Il Signore degli Anelli\", Sauron fu sconfitto da Isildur e perse l'Unico Anello, ma riusc\u00ec a scampare alla morte. Durante la Guerra dell'Anello egli ritorna con l'obiettivo di concludere il suo operato, ovvero quello di conquistare la Terra di Mezzo e poi il mondo intero, assoggettandone gli abitanti. Il personaggio viene definitivamente sconfitto alla fine de \"Il Signore degli Anelli\" quando Smeagol distrugge l'Unico Anello, cadendo con esso nelle fiamme del Monte Fato, luogo in cui l'oggetto era stato forgiato.\nSauron viene citato nei \"Racconti Incompiuti\" e ne \"Il Silmarillion\", nei quali vengono aggiunti dettagli sulle sue origini e su alcuni fatti antecedenti la trama de \"Il Signore degli Anelli\", principalmente ambientati durante la Prima e la Seconda Era. In \"Lo Hobbit\" Sauron viene indicato come \"il Negromante\".\nIstari.\nNella Terra di Mezzo vengono chiamati anche \"Stregoni\" o \"Maghi\" e i principali sono cinque (Saruman il Bianco, Gandalf il Grigio, Radagast il Bruno e i due stregoni blu, Alatar e Pallando); appartengono alla razza dei Maiar e formano tra loro un \u00abOrdine\u00bb, l\"'Heren Istarion\", di cui ogni membro si afferma in possesso di profonde cognizioni della storia e della natura della Terra di Mezzo.\nSimili a Uomini mortali nell'aspetto, gli Istari sono in realt\u00e0 molto pi\u00f9 longevi di essi. Indossano vesti composte da un unico colore (bianco, blu, bruno e grigio), ma non \u00e8 chiaro se questo colore ha un particolare significato. Portano sempre con s\u00e9 dei bastoni, catalizzatori del loro potere magico. Il loro dovere \u00e8 la contestazione di Sauron e la riunione di tutti i popoli che intendevano resistergli; per raggiungere questo scopo \u00e8 loro interdetto di cercare di dominare Elfi e Uomini con la forza e la paura ed \u00e8 loro vietato l'utilizzo del potere se non in determinati casi.\nIl capo dell'Ordine \u00e8 Saruman il Bianco, ma dopo il suo tradimento l'incarico passa a Gandalf il Grigio, poi conosciuto come Gandalf il Bianco.\nGandalf.\nGandalf si distingue come uno dei membri del Bianco Consiglio, un'assemblea che ha lo scopo di combattere l'Ombra nella Terra di Mezzo, del quale diventa successivamente capo e guida a seguito del tradimento di Saruman. Il ruolo di Gandalf ne \"Lo Hobbit\" e \"Il Signore degli Anelli\" \u00e8 quello di guida per i protagonisti, rispettivamente Bilbo e Frodo Baggins. Ne \"Il Signore degli Anelli\", oltre a essere uno dei principali baluardi della resistenza contro l'Oscuro Signore Sauron, Gandalf diviene anche il capo della Compagnia dell'Anello.\nSaruman.\nSaruman si distingue come il capo del Bianco Consiglio, l'alto comando dei Popoli Liberi nella Terra di Mezzo, oltre che il pi\u00f9 saggio e potente tra gli Istari. Figura apparentemente di animo pacifico, nel corso de \"Il Signore degli Anelli\" si scoprir\u00e0 essere un personaggio malvagio e doppiogiochista (sia con le forze del bene che del male), che ambisce a conquistare la Terra di Mezzo e a sottometterne gli abitanti.\nRadagast.\nRadagast si distingue come uno dei membri del Bianco Consiglio, l'alto comando dei Popoli Liberi nella Terra di Mezzo, insieme a Saruman e Gandalf, suo grande amico. \u00c8 un grande amante degli animali della Terra di Mezzo, ma \u00e8 anche esperto in moltissime arti magiche.\nBalrog.\nSi tratta di Maiar sedotti da Morgoth, il Principio del Male e primo Oscuro Signore della Terra di Mezzo. Al pari di Sauron, erano i suoi servitori pi\u00f9 potenti.\nIn lingua Sindarin, Balrog significa letteralmente \"demone di potenza\", mentre in Quenya essi sono chiamati \"Valaraukar\", dal medesimo significato.\nDominano il fuoco, come il loro signore Morgoth. \u00c8 importante precisare che pur essendo spiriti immortali, nella Terra di Mezzo possono essere comunque uccisi per via del fatto che al servizio di Morgoth si sono incarnati in corpi materiali."}
{"id": "57098", "revid": "287204", "url": "https://it.wikipedia.org/wiki?curid=57098", "title": "Eldamar", "text": "Eldamar \u00e8 una regione di Arda, l'universo immaginario fantasy creato dallo scrittore inglese J.R.R. Tolkien.\nSi trova ad Aman ad est delle Pel\u00f3ri dove vivono gli Elfi. Includeva il Calacirya e comprendeva le regioni a nord e ad est del Taniquetil, compresa l'omonima baia nella quale si trovava l'isola di Tol Eress\u00eba.\nIl nome Eldamar significa \"Patria degli Elfi\"."}
{"id": "57099", "revid": "33689", "url": "https://it.wikipedia.org/wiki?curid=57099", "title": "ImageWriter II", "text": ""}
{"id": "57101", "revid": "33689", "url": "https://it.wikipedia.org/wiki?curid=57101", "title": "ImageWriter LQ", "text": ""}
{"id": "57103", "revid": "122341413", "url": "https://it.wikipedia.org/wiki?curid=57103", "title": "Myst", "text": "Myst \u00e8 un videogioco creato dai fratelli Robyn e Rand Miller, fondatori della Cyan, Inc. (poi Cyan Worlds, Inc.) nel 1993. L'obiettivo generale degli sviluppatori era quello di creare un mondo parallelo, in cui il giocatore potesse immergersi completamente e interagirvi nel modo pi\u00f9 realistico possibile.\nTrama.\nIn oscure circostanze, il giocatore, (detto lo Straniero nell'universo di Myst), viene a trovarsi per le mani un antico libro intitolato \"Myst\". Sfogliandolo, a un certo punto gli salta all'occhio una strana immagine in movimento, che mostra la veduta aerea di un'isola oltremodo bizzarra. Appoggiandovi sopra la mano, quasi senza pensarci, il giocatore si ritrova improvvisamente catapultato nel luogo raffigurato dall'immagine. Guardandosi intorno, nota di essere giunto esattamente nel piccolo porticciolo dell'isola che aveva visto fra le pagine del libro; tutto intorno a lui si sentono solo il rumore del mare, e dei gabbiani che garriscono in cielo. Impossibilitato a tornare nel suo mondo, il giocatore non ha quindi altra scelta che cominciare a vagabondare per l'isola.\nOltre a un biglietto scritto da qualcuno che si firma Atrus, contenente delle istruzioni destinate a una certa Catherine, il giocatore non tarda a scoprire che l'Isola delle Nebbie \u00e8 anche sede di molte suggestive costruzioni.\nQuella centrale sembra essere una sorta di biblioteca al cui interno, sui polverosi scaffali di una libreria, sono presenti una gran quantit\u00e0 di tomi, la maggior parte dei quali \u00e8 per\u00f2 stata corrosa dalle fiamme di un probabile incendio. I soli libri rimasti intatti sembrano alcuni diari nei quali lo scrittore descrive con dovizia di particolari le sue esplorazioni di mondi surreali, comprensive di schizzi e mappe topografiche. Tutti i diari sono scritti come se apparentemente quei mondi fossero stati creati dall'autore stesso.\nSu due piedistalli posti ai lati della stanza, si trovano anche un libro rosso e un libro blu, ciascuno con accanto a s\u00e9 una pagina del medesimo colore. Inizialmente aprendo questi libri, il giocatore trova in frontespizio due immagini fortemente disturbate, simili a interferenze sullo schermo di un televisore. Aggiungendo poi le relative pagine, rossa o blu, scopre che all'interno di ognuno dei libri sembra essere intrappolato un individuo. I due personaggi, Sirrus e Achenar, chiedono ciascuno di riportare loro solo le pagine del proprio colore, per liberarli dalla prigionia.\nContinuando a esplorare l'isola, il giocatore finisce con lo scoprire altri libri simili a quello di \"Myst\". Ognuno di questi libri ha il potere di trasportare chi lo sfoglia in un mondo incantato, esattamente come era successo all'inizio dell'avventura, quando il protagonista era stato risucchiato sull'isola ritratta nel libro di \"Myst\". Tutti questi magici libri sono per\u00f2 nascosti in luoghi inaccessibili dell'isola e l'unico modo per scovarli consiste nel risolvere gli enigmi che poi metteranno in funzione dei curiosi marchingegni, rivelandone l'ubicazione.\nNei mondi paralleli che il giocatore sar\u00e0 via via chiamato a visitare sono disseminati indizi su un tetro e oscuro passato di avidit\u00e0 e di violenza legato ai parenti di Atrus, di cui Sirrus e Achenar risultano essere i figli.\nIl giocatore sar\u00e0 quindi costretto a dover scegliere quale strada intraprendere, se fidarsi di Sirrus o Achenar durante il suo viaggio, nella speranza di riuscire anche a trovare un modo per tornare a casa.\nModalit\u00e0 di gioco.\n\"Myst\" si differenzia dagli altri giochi d'avventura contemporanei per molti aspetti. Innanzitutto l'intera vicenda viene proposta in prima persona al giocatore stesso, non ci sono altri personaggi di cui vestire i panni. In virt\u00f9 di questo, sono quindi completamente assenti l'inventario e qualunque altra possibile interfaccia di gioco. L'intero concetto alla base del gioco punta fortemente su queste peculiarit\u00e0, mirando a fornire un'esperienza ai massimi livelli di coinvolgimento. Il giocatore, come qualunque persona in un mondo reale, si trova impossibilitato a trasportare oggetti in grandi quantit\u00e0 ed \u00e8 tagliato fuori da ogni possibile tipo di aiuto fornito da eventuali indicatori o men\u00f9 a scomparsa sulle schermate di gioco.\nIl sistema di controllo di \"Myst\", estremamente semplice e intuitivo, \u00e8 basato interamente sul mouse. Muovendo il puntatore (a forma di mano) sullo schermo e cliccando nelle aree di interesse \u00e8 possibile muoversi e interagire con il mondo circostante.\nIl gioco consiste principalmente nella risoluzione di svariati enigmi volti a far funzionare i pittoreschi macchinari presenti sull'Isola delle Nebbie e nei vari mondi paralleli che \u00e8 possibile visitare. Idealmente parlando, \u00e8 come se il giocatore venisse veramente trasportato in un'altra dimensione, dalla quale dover poi trovare una via di fuga. Per riuscire nell'intento di tornare a casa, il giocatore \u00e8 quindi \"costretto\" a esplorare questi luoghi fantastici, raccogliendo indizi e interagendo con le ambientazioni in modo tale da poter progredire nella storia fino alla fine.\nNon sono presenti avversari che possano \"uccidervi\" come in alcuni altri giochi, sebbene sia effettivamente contemplata la possibilit\u00e0 di giungere a situazioni dalle quali non \u00e8 pi\u00f9 fattibile proseguire verso il lieto fine. Queste occasioni, che fanno parte degli intriganti risvolti della storia, sono comunque immediatamente chiare quando vi ci si imbatte.\nSviluppo.\nIl videogioco, inizialmente realizzato in HyperCard su piattaforma Apple Macintosh, consiste principalmente di immagini statiche pre-renderizzate (alcune occasionali animazioni, come ad esempio le farfalle che volano, sono dei filmati QuickTime Player integrati nell'immagine). Un contributo fondamentale per il realismo dell'intero gioco \u00e8 dato dai suoni delle ambientazioni, assai curati, al pari della suggestiva colonna sonora composta di brani originali.\nSecondo i creatori, il nome del gioco, cos\u00ec come l'atmosfera generale dell'isola deserta e misteriosa, fu ispirata dal libro \"L'isola misteriosa\" di Jules Verne o ancor di pi\u00f9 da \"L'invenzione di Morel\" di Adolfo Bioy Casares. Quest'ultimo romanzo narra di un anonimo viaggiatore che si ritrova su un'isola surreale influenzata da un \"generatore di realt\u00e0\" creato da uno scienziato brillante ma pazzo.\nSerie.\n\"Myst\" ha venduto oltre 10 milioni di copie, ed \u00e8 stato per lungo tempo il videogioco per personal computer pi\u00f9 venduto di tutti i tempi, superato solo nel 2002 da \"The Sims\".\nA causa della sua popolarit\u00e0, sono nati nel corso degli anni:\nRetroscena.\nMan mano che la saga di \"Myst\" si evolveva, fu stabilito che gli eventi in Myst fossero una versione romanzata di reali fatti accaduti attorno agli inizi del 1800. I giochi successivi sono poi ambientati in epoca successiva, sino a \"Uru\" e \"End of Ages\" ambientati agli inizi del XXI secolo.\nDopo la pubblicazione di \"Riven\" da parte di \"Red Orb\" e di \"Exile\" da parte di Ubisoft e Mattel, la distribuzione passa interamente nelle mani di Ubisoft, che far\u00e0 sviluppare i giochi successivi.\n' e ' sono stati sviluppati rispettivamente da Presto Studios e da un gruppo facente capo alla Ubisoft stessa invece che da Cyan che ha creato gli altri giochi, e a causa di questo \u00e8 possibile notare alcune variazioni di stile, peraltro alquanto minori.\n\"Myst 4\" contraddice un aspetto preminente di \"Myst\" e \"Riven\", cio\u00e8 il comportamento dei libri-prigione: comunque, poco dopo l'uscita di Riven fu rivelato da Richard Watson, impiegato di Cyan e \"storico degli D'ni\" che la descrizione presente nei due giochi originali non \u00e8 altro che una semplificazione dei reali libri-prigione compiuta per facilitare la resa dei giochi."}
{"id": "57104", "revid": "486946", "url": "https://it.wikipedia.org/wiki?curid=57104", "title": "StyleWriter II", "text": ""}
{"id": "57106", "revid": "486946", "url": "https://it.wikipedia.org/wiki?curid=57106", "title": "StyleWriter 1200", "text": ""}
{"id": "57107", "revid": "367445", "url": "https://it.wikipedia.org/wiki?curid=57107", "title": "Ingegneria dell'automazione", "text": "L'ingegneria dell'automazione \u00e8 un ramo dell'ingegneria dell'informazione che si occupa principalmente della modellazione, simulazione e controllo di sistemi. \nAvendo un vasto campo di lavoro, l'ingegnere specializzato in questa materia deve avere ampie conoscenze in tutti i settori dell'ingegneria, e una visione di insieme delle leggi fisiche.\nDescrizione.\nAd esempio, la robotica, applicazione tipica di questo ramo dell'ingegneria, si occupa del controllo di quegli apparati automatici che riproducono il lavoro umano. Altre applicazioni dell'ingegneria dell'automazione riguardano gli azionamenti elettrici, le smart grids, il controllo di processi chimici, gli impianti manifatturieri, i sistemi elettronici di miglioramento delle prestazioni o della sicurezza a bordo dei veicoli (come ABS ed ESC) e la domotica.\nStoria.\nNel passato i primi esempi di sistemi di controllo automatico riguardano la realizzazione, quindi il controllo, di orologi e dispositivi per orientare automaticamente i mulini a vento. L'automazione ha avuto un grande sviluppo con la rivoluzione industriale dell'Ottocento con l'introduzione dei telai automatici, delle macchine a vapore: uno dei primi esempi di regolatore industriale \u00e8 il regolatore di Watt. \nJames Clerk Maxwell ne analizz\u00f2 il funzionamento e pubblic\u00f2 nel 1868 uno studio intitolato \"On governors\" che si pu\u00f2 considerare uno dei primissimi articoli scientifici di controllo automatico. In questo articolo Maxwell dice: \n\"Il regolatore \u00e8 una parte della macchina attraverso la quale la velocit\u00e0 della macchina stessa \u00e8 mantenuta costante a dispetto di variazioni della potenza erogata o della resistenza (al moto)\". \nLa parola \"automazione\" (nella forma inglese \"automation\") \u00e8 stata coniata negli Stati Uniti nel 1948 per designare alcuni procedimenti allora molto avanzati introdotti (particolarmente nell'industria automobilistica) e si \u00e8 da allora largamente diffusa con il significato di impiego di macchine per far andare altre macchine. Con l'automazione si persegue l'obiettivo di controllare la potenza generata dalle macchine. Oggi, grazie alla miniaturizzazione e al basso costo dei calcolatori, il ricorso all'automatizzazione \u00e8 sempre pi\u00f9 elevato: si va dai termostati per regolare la temperatura delle abitazioni, ai sistemi che ci aiutano nella guida, all'hardware che permette la vita digitale."}
{"id": "57108", "revid": "486946", "url": "https://it.wikipedia.org/wiki?curid=57108", "title": "Color StyleWriter 1500", "text": ""}
{"id": "57110", "revid": "486946", "url": "https://it.wikipedia.org/wiki?curid=57110", "title": "Color StyleWriter 2200", "text": ""}
{"id": "57111", "revid": "15756", "url": "https://it.wikipedia.org/wiki?curid=57111", "title": "Meridiana (azienda)", "text": "Meridiana \u00e8 stata una compagnia aerea italiana attiva nel trasporto aereo di linea e charter, operante su scala nazionale e internazionale. La sede della compagnia era ad Olbia dove aveva anche una base presso l'Aeroporto di Olbia-Costa Smeralda.\nMeridiana, che controllava interamente anche dal 2013 Air Italy, era controllata completamente da AQA Holding, a sua volta controllata da Alisarda al 51% e Qatar Airways per il 49%.\nIl 1\u00ba marzo 2018 Meridiana fly S.p.A. ha cambiato denominazione sociale in Air Italy S.p.A., mantenendo gli stessi codici di volo.\nStoria.\nL'era Alisarda.\nMeridiana trae le sue origini da Alisarda, fondata il 29 marzo 1963 a Olbia da Kar\u012bm al-Husayn\u012b meglio noto come Imam Aga Khan IV.\nNata con lo scopo di favorire lo sviluppo della Costa Smeralda in Sardegna, inizi\u00f2 le operazioni di aerotaxi il 1\u00ba aprile 1964 presso l'aeroporto di Venafiorita, una striscia di terra a sud di Olbia, con due bimotori a pistoni Beechcraft C-45 da otto posti. L'esemplare immatricolato I-SARE \u00e8 stato restaurato ed esposto all'interno dell'aerostazione dell'aeroporto di Olbia. Nel primo anno d'attivit\u00e0 i passeggeri trasportati furono 186.\nNel 1966, primo anno di attivit\u00e0 come vettore di linea, furono effettuati sull'unica tratta autorizzata, ovvero la Olbia - Roma Fiumicino - Olbia, 662 voli commerciali per complessive 957 ore di volo e trasportati 5.640 passeggeri.\nDal 30 maggio 1966 entr\u00f2 in funzione anche la tratta Olbia - Milano Linate - Olbia e i velivoli impiegati furono due Nord 262 prodotti dalla Nord Aviation; i nuovi aerei turboelica erano capaci di 26 passeggeri.\nNel 1968 la compagnia si espanse anche all'estero e ai tre citati scali nazionali si aggiunse quello di Nizza; furono acquistati due turboelica Fokker F27 da 44 passeggeri. \nNel 1971 entr\u00f2 in funzione la tratta Olbia - Torino con scalo a Nizza e nel 1972 i velivoli dell'Alisarda giunsero anche a Genova, Bologna e Pisa; la flotta nel frattempo era stata ampliata a tre Fokker F27 ed effettuava anche servizio charter.\nNel 1974, i Fokker F27 furono sostituiti con due McDonnell Douglas DC-9/14 che entrarono in linea contestualmente all'apertura del nuovo aeroporto di Olbia-Costa Smeralda. Nell'ambito delle nuove strutture aeroportuali, Alisarda realizz\u00f2 un grande hangar con sofisticate attrezzature che consentirono alla compagnia di effettuare autonomamente l'assistenza tecnica ai propri aerei.\nNel 1978 fu assegnata ad Alisarda la rotta Cagliari - Milano Linate - Cagliari in concessione governativa; la capacit\u00e0 operativa della Compagnia era inoltre raddoppiata grazie al potenziamento della flotta con due DC-9/32. Questi rimasero operativi fino alla primavera del 1981, quando furono sostituiti da tre pi\u00f9 capienti (139 posti) DC-9/51. I collegamenti furono estesi anche in Europa con voli da e per la Sardegna da Ginevra, Zurigo, Parigi, Francoforte e D\u00fcsseldorf.\nNel maggio 1985 entrarono in flotta i primi due McDonnell Douglas MD-82. Alla fine di quello stesso anno, risultarono trasportati 791.439 passeggeri, su una rete che comprendeva, oltre alle precitate linee, anche quelle verso Catania, Torino, Venezia, D\u00fcsseldorf, Parigi, Nizza, Ginevra, Francoforte e Zurigo.\nL'era Meridiana.\nIl 3 maggio 1991 l'Assemblea Straordinaria dei soci deliber\u00f2 il cambio della ragione sociale in Meridiana. Nello stesso anno furono attivati nuovi voli nazionali e internazionali dagli aeroporti di Verona e Firenze.\nNel 1992 la flotta era composta da sedici aeromobili tra McDonnell Douglas MD-82, McDonnell Douglas DC-9/51 e British Aerospace BAe 146-200 e con un organico di 1414 persone (di cui 264 stagionali) la Compagnia trasport\u00f2 1\u00a0932\u00a0000 passeggeri conseguendo un fatturato operativo di 342 miliardi di lire. Alla fine degli anni novanta i passeggeri erano saliti a 3\u00a0075\u00a0000 per toccare i 3\u00a0531\u00a0000 nel 2000.\nNel 2001 gli effetti negativi dovuti agli eventi dell'11 settembre causarono una consistente contrazione del trasporto aereo a livello mondiale con punte fino al 25%. Nel 2001 Meridiana trasport\u00f2 3\u00a0269\u00a0664 passeggeri.\nIl 2004 vide il rinnovo degli aeromobili presso la base fiorentina con la dismissione dei quadrimotori BAe 146-200 in favore dei pi\u00f9 moderni e capienti Airbus A319 acquisiti in quattro esemplari. I passeggeri trasportati si attestarono a 3\u00a0597\u00a0000.\nNel 2005 l'azienda, sotto la guida dell'AD Gianni Rossi (2005-10), avvi\u00f2 una fase di ristrutturazione organizzativa focalizzata sulla riduzione dei costi e la semplificazione dei processi produttivi e commerciali. Negli anni 2005, 2006 e 2007 la Compagnia aerea Meridiana consegu\u00ec risultati economici e finanziari largamente positivi. Negli stessi anni la Meridiana inizi\u00f2 a fornire servizi e know-how a favore di 3 piccole compagnie aeree africane partecipate dal Fondo Akfed (Fondo Aga Khan per lo sviluppo economico), Air Burkina, Air Mali ed Air Uganda. \nNel gennaio 2007 Meridiana rilev\u00f2 la quota di controllo della compagnia aerea Eurofly con la finalit\u00e0 di entrare nel mercato del lungo raggio e ridurre cos\u00ec la pressione competitiva dei vettori LowCost, dando avvio ad un percorso di integrazione terminato il 28 febbraio 2010 con la nascita di Meridiana fly S.p.a. e Meridiana Maintenance S.p.A., le due societ\u00e0 che inglobano i rami d'azienda rispettivamente di volo e tecnico di Meridiana e di Eurofly.. In seguito a tale integrazione la societ\u00e0 Meridiana S.p.A. \u00e8 diventata una holding che controlla la compagnia aerea, la societ\u00e0 di manutenzione e la societ\u00e0 di gestione dell'Aeroporto di Olbia, Geasar S.p.a.\nIl 19 luglio 2011 fu annunciato un piano di integrazione e acquisizione della compagnia Air Italy e dal settembre dello stesso anno il comandante Giuseppe Gentile, fondatore e proprietario di Air Italy, fu eletto amministratore delegato delle due compagnie aeree della holding Meridiana S.p.A. diventandone nel contempo socio. Nasce cos\u00ec il Gruppo Meridiana che per un primo periodo oper\u00f2 con marchi Meridiana fly e Air Italy distinti, tenendo distinte le realt\u00e0 sindacali e manageriali. Nello stesso anno la compagnia chiuse la base presso l'Aeroporto di Firenze-Peretola.\nNel gennaio 2013, a seguito di risultati finanziari deludenti, il peggioramento della situazione debitoria del gruppo e disaccordi con il principe Aga Khan, Giuseppe Gentile lasci\u00f2 il posto di Amministratore delegato uscendo contestualmente dalla compagine societaria, lasciando Air Italy sotto il controllo di Meridiana fly, che possiede la prima al 100%. Roberto Scaramella, responsabile del settore Aviation del Fondo Akfed (Fondo Aga Khan per lo sviluppo economico) del Principe Aga Khan ne prese le veci. Il principe ismaelita, che cinquant'anni prima aveva creato l'Alisarda dal nulla, riprese in mano l'azienda in un periodo di estrema crisi ricapitalizzandola per circa 190 milioni di euro.\nDopo un primo periodo di distinzione tra le due compagnie, viene avviata un'operazione di rebranding, a partire da marzo 2013. il gruppo Meridiana adotta livrea e marchio comune per le due compagnie, facendo s\u00ec che Air Italy e Meridiana fly risultino operatori aerei di uno stesso marchio commerciale che riprende il nome con il quale la compagnia era conosciuta fino al 2010. Tutti i voli sono da allora operati come \"Meridiana\" con codice IATA IG e ICAO ISS. Sono tuttavia attivi due certificati di operatore aereo separati intestati a Meridiana fly ed Air Italy, con le rispettive strutture operative, personale navigante e contratti di lavoro.\nDal maggio 2013 la compagnia non \u00e8 pi\u00f9 quotata alla Borsa di Milano.\nA seguito delle dimissioni dell'amministratore delegato Roberto Scaramella, il 18 novembre 2014 il consiglio di amministrazione di Meridiana, presieduto da Marco Rigotti, ha nominato Richard W. Creagh come amministratore delegato e Colin Smith e Fabian Bachrach come membri del collegio sindacale. Dal 17 dicembre 2014 inoltre la holding Meridiana S.p.A. ha cambiato nome divenendo Alisarda S.p.A.\nL'amministratore delegato Richard W. Creagh si \u00e8 dimesso nell'aprile 2016 sostituito ad interim dal presidente Marco Rigotti in attesa della conclusione delle trattative per l'ingresso nella compagine di Meridiana di Qatar Airways.\nIl gruppo ha un periodo di assestamento e rilancio in mano all'Aga Khan, che mira all'efficienza e al risparmio in attesa di un accordo di acquisto parziale da parte di investitori.\nNello stesso anno, Meridiana fly inizia la dismissione definitiva degli aerei pi\u00f9 datati, uno dei quali viene donato al museo dell'aviazione di Volandia.\nL'ingresso di Qatar Airways.\nIl 14 luglio 2016 \u00e8 stato firmato l'accordo per l'acquisto del 49% di Meridiana fly da parte di Qatar Airways. L'accordo ha permesso il rilancio delle compagnie aeree dopo anni di crisi, grazie a un piano industriale che mira a risanare i debiti del gruppo e far crescere il marchio. Il 28 settembre 2017 Qatar Airways rileva ufficialmente il 49% di AQA Holding, newco creata appositamente per la nuova gestione di Meridiana da parte di Alisarda e Qatar Airways.\nMeridiana, nel dicembre 2017, ha annunciato la ristrutturazione del suo network; le rotte da Milano-Linate saranno cancellate ad eccezione di Olbia mentre saranno aggiunte le destinazioni da Milano-Malpensa per New York e Miami che saranno effettuate con Airbus A330-200 in arrivo da Qatar Airways. Nel 2018, Meridiana ricever\u00e0 il suo primo Boeing 737 MAX 8 (la prima compagnia italiana ad averlo in flotta) e i restanti Airbus A330-200 provenienti da Qatar Airways che riceverranno un aggiornamento della cabina e un avanzato sistema Wi-Fi.\nL'era Air Italy.\nIl 1\u00ba marzo 2018, Meridiana assume una nuova denominazione ufficiale e diviene \"Air Italy\". Il cambiamento, porta con s\u00e9 il cambio di livrea degli aeromobili e l'aumento delle destinazioni, sia nazionali che internazionali.\nTutto ci\u00f2 servir\u00e0, a detta dell'amministrazione, a rendere la compagnia \"il vettore nazionale d'Italia\".\nL'11 febbraio 2020 viene annunciata la liquidazione della societ\u00e0 a causa di risultati finanziari deludenti.\nFlotta.\nAl momento del cambio di denominazione sociale in Air Italy, il 28 febbraio 2018, la flotta Meridiana era costituita da 12 aeromobili. L'et\u00e0 media degli aeromobili era di 18,7 anni.\nFlotta storica.\nNel corso degli anni Meridiana ha utilizzato i seguenti tipi di aeromobile:\nVelivoli musealizzati.\nIl 14 novembre 2016 il primo MD-82 acquistato dall'Alisarda nel 1984 (matricola I-SMEL) ha concluso la propria vita operativa effettuando un volo mattutino da Olbia-Costa Smeralda a Milano-Malpensa; il suo destino finale sar\u00e0 la musealizzazione nel polo espositivo di Volandia, situato nei pressi dell'aeroporto lombardo.\nProgramma fedelt\u00e0.\nIl 16 maggio 2014 venne lanciato Meridiana Club, il nuovo programma fedelt\u00e0 di Meridiana in collaborazione con Avios, British Airways ed Iberia. Il programma era basato su tre diversi livelli di partecipazione (Club, Silver e Gold) e permetteva l'accumulo di punti Avios spendibili per voli Meridiana, British Airways ed Iberia o per servizi dei partner commerciali. Dal 18 novembre 2014, inoltre, fu possibile per tutti gli iscritti al programma Meridiana Club accumulare punti Avios volando British Airways; allo stesso modo gli iscritti al programma frequent flyer Executive Club di British Airways potevano accumulare punti Avios con i voli effettuati con Meridiana. Dal gennaio 2015, tutti i membri di Meridiana Club poterono accumulare punti Avios usufruendo dei servizi di autonoleggio di Avis Car Rental.\nManutenzione aeromobili.\nLa manutenzione dei velivoli Meridiana fly ed Air Italy era affidata ad una societ\u00e0 del gruppo Alisarda, Meridiana Maintenance, nata nel 2010 dalla fusione dei settori manutentivi di Meridiana ed Eurofly con una partecipazione minoritaria di Iberia. In seguito ha inglobato le attivit\u00e0 di Air Italy AMO, ex divisione tecnica di Air Italy. L'azienda era certificata EASA Part 145 e aveva sede all'aeroporto di Olbia dove svolgeva le attivit\u00e0 di \"engineering\", manutenzione pesante, logistica e gestione materiali. Sugli aeroporti di Milano Malpensa, Milano Linate, Verona, Venezia, Firenze, Napoli, Alghero, Cagliari, Palermo e Catania Meridiana Maintenance forniva servizi di supporto e manutenzione in linea alle compagnie del gruppo e a terzi.\nIncidenti e inconvenienti.\nMeridiana non ha avuto alcun incidente con vittime ma solo inconvenienti pi\u00f9 o meno gravi. Di seguito quelli pi\u00f9 noti:"}
{"id": "57112", "revid": "486946", "url": "https://it.wikipedia.org/wiki?curid=57112", "title": "Color StyleWriter 2400", "text": ""}
{"id": "57113", "revid": "486946", "url": "https://it.wikipedia.org/wiki?curid=57113", "title": "Color StyleWriter 2500", "text": ""}
{"id": "57114", "revid": "486946", "url": "https://it.wikipedia.org/wiki?curid=57114", "title": "Color StyleWriter 4100", "text": ""}
{"id": "57115", "revid": "486946", "url": "https://it.wikipedia.org/wiki?curid=57115", "title": "Color StyleWriter 4500", "text": ""}
{"id": "57116", "revid": "486946", "url": "https://it.wikipedia.org/wiki?curid=57116", "title": "Color StyleWriter 6500", "text": ""}
{"id": "57117", "revid": "33689", "url": "https://it.wikipedia.org/wiki?curid=57117", "title": "LaserWriter Plus", "text": ""}
{"id": "57120", "revid": "290818", "url": "https://it.wikipedia.org/wiki?curid=57120", "title": "LaserWriter IISC", "text": ""}
{"id": "57121", "revid": "33689", "url": "https://it.wikipedia.org/wiki?curid=57121", "title": "LaserWriter IINT", "text": ""}
{"id": "57122", "revid": "33689", "url": "https://it.wikipedia.org/wiki?curid=57122", "title": "LaserWriter IINTX", "text": ""}
{"id": "57123", "revid": "290818", "url": "https://it.wikipedia.org/wiki?curid=57123", "title": "LaserWriter IIf", "text": ""}
{"id": "57124", "revid": "290818", "url": "https://it.wikipedia.org/wiki?curid=57124", "title": "LaserWriter IIg", "text": ""}
{"id": "57125", "revid": "33689", "url": "https://it.wikipedia.org/wiki?curid=57125", "title": "LaserWriter 4/600 PS", "text": ""}
{"id": "57126", "revid": "287204", "url": "https://it.wikipedia.org/wiki?curid=57126", "title": "Beato di Liebana", "text": ""}
{"id": "57127", "revid": "6923", "url": "https://it.wikipedia.org/wiki?curid=57127", "title": "LaserWriter 16/600 PS", "text": "La LaserWriter 16/600 PS \u00e8 una stampante laser prodotta da Apple nel 1994. Nel nome del modello sono elencate le sue caratteristiche principali, infatti \u00e8 in grado di stampare fino a sedici pagine al minuto a 600 punti per pollice. Per ottenere queste prestazioni Apple ha profondamente rivisto la meccanica e l'elettronica della stampante. Infatti questo modello \u00e8 dotato di un processore RISC AMD 29300 a differenza delle precedenti stampanti che erano basate su processori CISC prodotti da Motorola.\nInoltre, a differenza delle precedenti LaserWriter, la 16/600 non nasce per essere utilizzata solo in ambiente Macintosh, ma pu\u00f2 fare da stampante di rete di utilizzo generale, con il software di gestione fornito anche in versione Windows.\nAltri modelli.\nLa LaserWriter 4/600 PS (1995) \u00e8 la versione economica della stampante LaserWriter 16/600 PS, infatti \u00e8 in grado di stampare solo quattro pagine per minuto. La stampante \u00e8 dotata di un processore AMD 29200, pi\u00f9 lento del modello 16/600 PS, ed \u00e8 dotata di meno memoria in modo da poterne ridurre i costi di produzione. Inoltre per rimarcarne l'utilizzo pi\u00f9 casalingo di questo modello la stampante \u00e8 dotata solo della connessione LocalTalk.\nLa LaserWriter 12/640 PS (1996) \u00e8 l'evoluzione del modello LaserWriter 16/600 PS, infatti \u00e8 dotata di un processore AMD 29040 pi\u00f9 veloce, di maggior memoria e di una meccanica migliore che permette di stampare anche il rovescio delle pagine senza costringere l'utente a reinserire i fogli a mano."}
{"id": "57128", "revid": "1573940", "url": "https://it.wikipedia.org/wiki?curid=57128", "title": "Teodaldo", "text": "Biografia.\nNacque intorno al 990 da Tedaldo e Giulia, della nobile famiglia longobarda dei signori di Canossa: era infatti fratello di Bonifacio III, marchese di Toscana; quindi zio della contessa Matilde, nata per\u00f2 dopo la sua morte.\nResse la diocesi aretina dal 1023 al 1036. Incoraggi\u00f2 e protesse la vita monastica, tanto che chiese a San Romualdo di fondare il suo eremo a Camaldoli, nel territorio della diocesi.\nOspit\u00f2 Guido monaco, al quale forn\u00ec i mezzi per completare i suoi studi sulla musica.\nSotto di lui oper\u00f2 l'architetto Maginardo, che ampli\u00f2 la cattedrale. \nMor\u00ec il 12 giugno 1036."}
{"id": "57129", "revid": "599013", "url": "https://it.wikipedia.org/wiki?curid=57129", "title": "Tedaldo", "text": ""}
{"id": "57130", "revid": "33689", "url": "https://it.wikipedia.org/wiki?curid=57130", "title": "LaserWriter 12/640 PS", "text": ""}
{"id": "57131", "revid": "6923", "url": "https://it.wikipedia.org/wiki?curid=57131", "title": "LaserWriter 8500", "text": "La LaserWriter 8500 \u00e8 una stampante laser prodotta da Apple Computer. Questa stampante \u00e8 la massima evoluzione delle stampanti LaserWriter in bianco e nero. Infatti \u00e8 il modello con il processore pi\u00f9 veloce, con pi\u00f9 memoria e con l'interprete Postscript migliore tra i modelli in bianco e nero. La stampante gestiva anche le pagine in formato A3 e per facilitare il transito dell'elevato numero di informazioni legato alla stampa delle pagine A3 la stampante era fornita anche di una porta SCSI."}
{"id": "57132", "revid": "640277", "url": "https://it.wikipedia.org/wiki?curid=57132", "title": "Colonizzazione dello spazio", "text": "La colonizzazione dello spazio, anche identificata come insediamento nello spazio, \u00e8 l'ipotetica sistemazione permanente e autosufficiente dell'uomo in sedi esterne alla Terra, sia viaggianti nello spazio che residenti su altri pianeti abitabili.\nIl problema pi\u00f9 importante da affrontare nel viaggio spaziale sono le modificazioni del corpo umano in assenza di gravit\u00e0, in quanto prolungate permanenze nello spazio provocano osteoporosi grave e irreversibile. Dunque la creazione di una gravit\u00e0 artificiale sembra essere il problema di maggiore difficolt\u00e0. Nelle pi\u00f9 ardue fantasie questo problema \u00e8 risolto creando un pianeta artificiale.\nPer quanto riguarda la colonizzazione di altri pianeti il problema pi\u00f9 importante \u00e8 la distanza della Terra dal pianeta nell'Universo. Le agenzie spaziali di vari Paesi, e in particolare la statunitense NASA, impiegano un'ingente quantit\u00e0 di scienziati e risorse per progettare la colonizzazione del satellite della Terra, la Luna, e del pianeta Marte, nel Sistema Solare.\nPer quanto riguarda la possibilit\u00e0 dell'esistenza di pianeti abitati nella nostra galassia, si considera l'equazione di Drake che a seconda delle quantit\u00e0 considerate nei parametri, pu\u00f2 dare come risultato, nella migliore delle ipotesi, calcolata da Isaac Asimov, 530.000 pianeti con una civilt\u00e0 tecnologicamente evoluta e nella peggiore delle ipotesi 660 pianeti abitati.\nStoria.\nDal XIX al XX secolo.\nGiulio Verne nella seconda met\u00e0 dell'Ottocento ha immaginato e scritto il viaggio \"Dalla Terra alla Luna\" e la circumnavigazione \"Intorno alla Luna\"; questi sogni nel secolo successivo si sono regolarmente realizzati, con la conquista della Luna e l'allunaggio.\nKennedy e la conquista dello spazio.\nLa corsa allo spazio sembra essere uno dei progetti chiave di economia globale per riconvertire l'industria bellica in industria spaziale secondo un progetto statunitense degli anni 1960, di John F. Kennedy, riportato nel suo discorso, del 26 maggio 1961, che riteneva l'uso pacifico dello spazio e il progresso tecnologico essere la Nuova Frontiera verso i quali l'umanit\u00e0 doveva progredire.\nAnni 2000.\nUn primo passo verso questi obiettivi \u00e8 la Stazione Spaziale Internazionale (ISS) orbitante, nella quale si stanno studiando in un primo approccio i problemi del corpo umano legati all'assenza di gravit\u00e0.Esistono anche diversi progetti della NASA e dell'ESA sulla possibilit\u00e0 di colonizzare lo spazio esterno.\nL'accordo e l'amicizia, in una rinnovata tavola rotonda delle nazioni, ha portato a tutti grandi vantaggi economici, politici e sociali.\nLe nazioni che stanno partecipando al progetto sono Stati Uniti (NASA), Russia (RKA), Italia (ASI), Giappone (JAXA), Brasile, Canada (CSA), Austria, Finlandia, Francia, Germania, Irlanda, Grecia, Lussemburgo, Portogallo, Svizzera (ESA). Mentre sono in attesa di unirsi all'impresa altri paesi, come la Cina e l'Inghilterra.\nDall'inizio del XXI secolo la Colonizzazione dello spazio \u00e8 divenuta materia d'interesse anche per le aziende private, come ad esempio la SpaceX, la Blue Origin, la Planetary Resources che lavorano attivamente a progetti autonomi (ma spesso anche in collaborazione con enti spaziali pubblici) per lo sfruttamento delle risorse allocate nello spazio extra-atmosferico. Questo specifico campo economico (space economy) prende il nome di NewSpace.\nMotivazioni.\nConservazione della specie.\nNel lungo termine, nell'arco di migliaia o decine di migliaia di anni, la specie umana potrebbe rischiare l'estinzione per diverse cause, sia antropologiche che naturali. Lo sviluppo della civilt\u00e0 in posti lontani dalla Terra potrebbe salvaguardare dall'estinzione dell'umanit\u00e0. I rischi di un'estinzione di massa possono essere di natura antropologica, come ad esempio una guerra globale, naturale, come l'impatto con un asteroide di dimensioni considerevoli, o ibride. Molte personalit\u00e0 illustri hanno espresso la loro opinione in merito, facendo previsioni pi\u00f9 o meno azzardate. Stephen Hawking ha previsto che la razza umana si estinguer\u00e0 entro mille anni se entro 200 anni non inizier\u00e0 la colonizzazione spaziale. Lo stesso direttore della NASA nel 2005 annunci\u00f2 che la colonizzazione spaziale deve essere l'obiettivo ultimo dell'esplorazione spaziale. L'imprenditore Elon Musk suggerisce l'importanza della colonizzazione di un altro pianeta come piano di riserva per l'umanit\u00e0 e sta investendo gran parte del suo patrimonio per raggiungere questo obiettivo.\nSfruttamento di risorse.\nLo spazio \u00e8 ricco di risorse in qualche misura diverse da quelle comuni sulla superficie della Terra, sia materiali che energetiche. L'industria mineraria spaziale potrebbe generare un nuovo boom economico grazie all'estrazione di materiali rari sulla Terra, come i metalli del gruppo del platino. La Luna presenta concentrazioni di elio-3 molto pi\u00f9 abbondanti della Terra che in futuro potrebbe costituire un combustibile alternativo per la produzione di energia elettrica. In orbita alla Terra, invece, la radiazione solare \u00e8 maggiore in quanto \u00e8 assente l'attenuazione dell'atmosfera e la produzione di energia tramite impianto fotovoltaico \u00e8 pi\u00f9 efficiente.\nCondizioni.\nPer la permanenza della vita umana nello spazio, l'habitat scelto deve avere determinate caratteristiche essenziali, come ad esempio la biodiversit\u00e0. Deve cio\u00e8 ospitare specie non umane, microrganismi e una notevole variet\u00e0 di piante.\nIl rapporto tra \"organismi\", il loro \"habitat\" e l\"'ambiente esterno\" non-terrestre possono essere di diverso tipo:\n\u00c8 possibile anche una combinazione di questi tre tipi.\nUn altro attributo, facoltativo ma molto auspicabile, \u00e8 l'autoreplicazione, perch\u00e9 permette un aumento esponenziale nelle colonie. Si potrebbe discutere se la costruzione di una colonia sia il primo atto di autoreplicazione terrestre oppure no.\nNel 2002, l'antropologo John Moore stim\u00f2 che una popolazione di 150-180 individui permetterebbe una riproduzione normale per 60-80 generazioni (circa 2000 anni).\nLuoghi.\nIl luogo \u00e8 un frequente punto di discussione tra i fautori della colonizzazione spaziale. Esso pu\u00f2 essere:\nPianeti, satelliti naturali e asteroidi.\nI piccoli asteroidi sono stati spesso visti come un luogo \"privilegiato\" in quanto hanno il vantaggio di passare pi\u00f9 vicini alla Terra diverse volte in un decennio. Tra questi avvicinamenti alla Terra, un asteroide (ad esempio della fascia principale) comunque pu\u00f2 trovarsi anche ad una distanza di circa 350 milioni di chilometri dal Sole (il relativo afelio) e di 500 milioni dalla Terra."}
{"id": "57136", "revid": "2812", "url": "https://it.wikipedia.org/wiki?curid=57136", "title": "Colonizzazione spaziale", "text": ""}
{"id": "57139", "revid": "438678", "url": "https://it.wikipedia.org/wiki?curid=57139", "title": "Arda (Terra di Mezzo)", "text": "Nelle opere letterarie di J. R. R. Tolkien, Arda \u00e8 il mondo nel quale accade ogni evento; parte di E\u00e4, ospita i continenti della Terra di Mezzo e di Aman. Tolkien ha dichiarato che Arda non \u00e8 nient'altro che la Terra immaginata in modo diverso (le sue precise parole sono \"a un differente stadio dell'immaginazione\"). Arda non \u00e8 dunque altro che, in qualche modo, la Terra come avrebbe potuto essere in ere passate.\nStoria e geografia.\nNell'immaginaria storia tolkieniana, Arda fu creata insieme col resto di E\u00e4 dopo la \"Musica degli Ainur\".\nInizialmente era un luogo caotico, infuocato, arido e inospitale. Dopo ere di fatica nel resto di E\u00e4, i Valar e i primi Maiar scesero su Arda e vi posero ordine, cominciando a renderla cos\u00ec come la ricordavano dalla Visione generata durante l'Ainulindal\u00eb.\nAl momento della creazione delle Lampade, che segna il completamento della creazione di Arda e che diede inizio agli Anni delle Lampade, Arda era un mondo piatto i cui continenti erano circondati da un oceano, Ekkaia o Mare Accerchiante, il \"Mare Esterno\", e separati da Belegaer, il \"Grande Mare\".\nDurante la Prima Era, l'area a nord-ovest della Terra di Mezzo era occupata dalla regione del Beleriand, che fu per\u00f2 distrutta durante la Guerra d'Ira.\nDurante la Seconda Era, N\u00famenor sorse nel Grande Mare come ricompensa per gli Edain. Quest'isola rimase per quasi tutta la Seconda Era, ma fu infine distrutta da Eru Il\u00favatar a causa dell'orgoglio dei N\u00famen\u00f3reani, che avevano infranto il Divieto dei Valar di veleggiare verso Aman.\nDopo la distruzione di N\u00famenor, Il\u00favatar rese Arda sferica. Le terre di Aman e di Tol Eress\u00eba furono portate fuori dal mondo, e da allora in poi poterono essere raggiunte soltanto dagli Elfi, seguendo la \"Strada Diritta\" che fu loro assegnata.\nA sud della Terra di Mezzo ci sono le Terre Oscure e ad est di queste le Terre Orientali (i piccoli continenti, rispettivamente, di Hyarmenor e di Romenor).\nLe fasi del mondo.\nLa storia di Arda fa s\u00ec che in essa vengano individuate, all'interno delle stesse opere di Tolkien, tre grandi \"fasi\" che scandiscono la sua stessa evoluzione, corrispondenti ognuna ad una diversa condizione del mondo.\nArda Incorrotta.\nIl mondo come fu costruito originariamente dai Valar \u00e8 chiamato, nelle opere di Tolkien, Arda Incorrotta, in contrapposizione ad Arda Corrotta. Questo mondo ebbe il suo inizio con il completamento della creazione di Arda e fin\u00ec con l'ultimo degli Anni delle Lampade e con la fine della cosiddetta Primavera di Arda, distrutto e contaminato da Melkor. Esso \u00e8 chiamato cos\u00ec a causa della sua natura, conforme al progetto originario dei Valar: doveva essere un paradiso terrestre in cui la bellezza, l'abbondanza, l'armonia, la felicit\u00e0 e la pace avrebbero regnato ovunque e in modo imperituro, tra le razze parlanti e le specie non-parlanti, sotto il benevolo governo e la benevole guida dei Valar. Dopo la fine della Primavera di Arda, questa condizione perfetta esister\u00e0 solo in Valinor e nell'isola di Tol Eress\u00eba.\nArda Corrotta.\nLa Arda corrotta \u00e8 la \"forma mundi\" che pi\u00f9 si avvicina alla reale Terra, un mondo dove esistono sia il Bene che il Male in tutte le loro rispettive forme. Essa consegue dalla contaminazione sia morale (nei confronti di Elfi e Uomini, inizialmente tutti estranei al Male), che spirituale, fisica e magica del Mondo (originariamente \"Arda Incorrotta\") attuata da Melkor, il Principio del Male, e dai suoi servi. \nL'effetto pi\u00f9 evidente della decaduta condizione di questo tipo di Mondo \u00e8 la degenerazione, attuata comunque nell'arco di lunghi eoni di tempo, della razza elfica, una sorta di invecchiamento che nell'originario schema dei Valar (Arda Incorrotta), doveva essere del tutto inesistente.\nLa fase della corruzione di Arda dura per tutti gli Anni degli Alberi e del Sole fino all'avvento della Dagor Dagorath, la Battaglia del Giudizio.\nArda Guarita.\nLo stato che verr\u00e0 raggiunto da Arda in seguito al ristabilimento di Arda Incorrotta dopo la Fine del Mondo \u00e8 indicato dal titolo Arda Guarita. Sar\u00e0 simile alla condizione di Arda Incorrotta ma nei fatti migliore, in quanto includer\u00e0 anche tutte le cose buone generate da e in Arda Corrotta. Arda Guarita verr\u00e0 creata dopo la Dagor Dagorath, quando Morgoth verr\u00e0 definitivamente sconfitto e il Male totalmente sradicato.\nDr\u00fawaith Iaur.\nIl Dr\u00fawaith Iaur \u00e8 una regione di Arda. \u00c8 la zona tradizionalmente abitata dal popolo dei Dr\u00faedain.\nGeografia.\nLa regione, povera e poco densamente popolata, si trova ai confini occidentali del reame di Gondor. La delimitano a nord il fiume Isen e a sud dalle estreme propaggini degli Ered Nimrais, oltre le Montagne Nebbiose. Si affaccia sul mare in corrispondenza della breccia di Rohan.\nContinenti.\nArda ospita i continenti della Terra di Mezzo e di Aman."}
{"id": "57142", "revid": "486946", "url": "https://it.wikipedia.org/wiki?curid=57142", "title": "LaserWriter Pro 630", "text": ""}
{"id": "57143", "revid": "486946", "url": "https://it.wikipedia.org/wiki?curid=57143", "title": "LaserWriter Pro 810", "text": ""}
{"id": "57144", "revid": "438678", "url": "https://it.wikipedia.org/wiki?curid=57144", "title": "DPI", "text": ""}
{"id": "57145", "revid": "486946", "url": "https://it.wikipedia.org/wiki?curid=57145", "title": "LaserWriter Select 310", "text": ""}
{"id": "57146", "revid": "486946", "url": "https://it.wikipedia.org/wiki?curid=57146", "title": "LaserWriter Select 360", "text": ""}
{"id": "57148", "revid": "33689", "url": "https://it.wikipedia.org/wiki?curid=57148", "title": "Color LaserWriter 12/660 PS", "text": ""}
{"id": "57149", "revid": "47767", "url": "https://it.wikipedia.org/wiki?curid=57149", "title": "Ospizio (nome)", "text": ". \nOrigine e diffusione.\nNome di scarsissima diffusione in Italia, di matrice devota e augurale; deriva dal latino \"hospes\", che significa sia \"ospitato\", sia \"che d\u00e0 rifugio\". Inoltre, al pari di altri nomi come Esposito, era anche utilizzato per i bambini trovatelli.\nOnomastico.\nL'onomastico viene festeggiato il 21 maggio in ricordo di sant'Ospizio, confessore a Saint-Jean-Cap-Ferrat, presso Nizza."}
{"id": "57157", "revid": "1776051", "url": "https://it.wikipedia.org/wiki?curid=57157", "title": "Osvaldo", "text": "Origine e diffusione.\nDeriva dal nome anglosassone \"Oswald\", composto dagli elementi inglesi antichi \"os\" (\"dio\") e \"weald\" (\"potere\", \"dominio\"), quindi il significato pu\u00f2 essere interpretato come \"potere divino\", \"dominio divino\", \"potente per volont\u00e0 di Dio\", \"potere donato da Dio\", oppure \"Dio regna\". Alcune fonti riconducono il primo elemento a \"ost\" (\"est\"), dando al nome il significato di \"re dei paesi dell'est\". Dei nomi imparentati esistevano sia in norreno (\"\u00c1svaldr\"), sia in germanico (\"Ansovald\", l'odierno Ansaldo).\nIn Italia \u00e8 giunto tramite il francese \"Oswald\", diffusosi grazie al successo di un romanzo di Madame de Sta\u00ebl \"Corinna o l'Italia\", e di un dramma di Ibsen, \"Spettri\", in entrambi i quali figura un personaggio chiamato appunto \"Oswald\"; irrilevante, ai fini della diffusione sul suolo italiano, il raro culto verso sant'Osvaldo di Northumbria. Ad oggi \u00e8 ben attestato in tutta la penisola, con meno frequenza in Italia meridionale. Per quanto riguarda la diffusione in Inghilterra, alla fine del Medioevo il nome era pressoch\u00e9 scomparso, e venne rispolverato nel XIX secolo.\nOnomastico.\nL'onomastico viene festeggiato il 5 agosto in ricordo di sant'Osvaldo, re di Northumbria e martire, che cristianizz\u00f2 l'Inghilterra nordorientale. Si ricorda con questo nome anche, in data 29 febbraio (28 negli anni non bisestili), sant'Oswald di Worcester (nato \"\u00c1svaldr\", avendo origini danesi), arcivescovo di York e vescovo di Worcester."}
{"id": "57158", "revid": "712828", "url": "https://it.wikipedia.org/wiki?curid=57158", "title": "Pel\u00f3ri", "text": ""}
{"id": "57159", "revid": "47767", "url": "https://it.wikipedia.org/wiki?curid=57159", "title": "Otilia", "text": ""}
{"id": "57161", "revid": "47767", "url": "https://it.wikipedia.org/wiki?curid=57161", "title": "Ottilia", "text": ""}
{"id": "57162", "revid": "47767", "url": "https://it.wikipedia.org/wiki?curid=57162", "title": "Otmaro", "text": ""}
{"id": "57163", "revid": "226458", "url": "https://it.wikipedia.org/wiki?curid=57163", "title": "Ottato", "text": "Origine e diffusione.\nDeriva dal latino \"Optatus\", e significa \"desiderato\", \"desiderabile\", in senso letterale \"che \u00e8 stato scelto\".\nOnomastico.\nL'onomastico si pu\u00f2 festeggiare il 16 aprile in ricordo di sant'Ottato, martire con altri compagni a Saragozza, oppure il 4 giugno in memoria di sant'Ottato, vescovo di Milevi. "}
{"id": "57164", "revid": "121657513", "url": "https://it.wikipedia.org/wiki?curid=57164", "title": "Ottavio", "text": "Origine e diffusione.\nDeriva dal \"cognomen\" romano \"Octavius\", che significa letteralmente \"ottavo\" (dall'aggettivo \"octavus\", \"ottavo\"); in origine veniva attribuito o all'ottavogenito della famiglia oppure all'ottavo o pi\u00f9 giovane fra diversi membri omonimi della stessa famiglia - qualora i loro \"praenomina\" e i loro \"nomina\" fossero ricorrenti nella genealogia familiare (cosa molto frequente in tempi antichi). La stessa logica, per maggior chiarezza, fa da sfondo anche ai nomi Primo, Secondo, Terzo, Quarto, Quinto, Sesto, Settimo, Nono e Decimo.\nIl nome Ottaviano \u00e8 un derivato di Ottavio.\nOnomastico.\nL'onomastico viene generalmente festeggiato il 20 novembre, in ricordo di sant'Ottavio, soldato della legione tebea, martire con Avventore e Solutore a Torino sotto Massimiano. Con questo nome si ricordano anche altri santi, alle date seguenti:"}
{"id": "57169", "revid": "125754245", "url": "https://it.wikipedia.org/wiki?curid=57169", "title": "Papa Lucio III", "text": "Biografia.\nNativo della citt\u00e0 di Lucca, era figlio di Orlando Allucingoli. \nNon si hanno notizie se fosse imparentato con i nobili lucchesi.\nCarriera ecclesiastica.\nMonaco dell'Ordine cistercense, venne nominato cardinale presbitero di Santa Prassede da papa Innocenzo II nel maggio del 1141 e nel 1158 fu nominato cardinale-vescovo di Ostia e Velletri da papa Adriano IV. Ricevette la consacrazione episcopale nel 1159. Fu uno dei cardinali pi\u00f9 influenti durante il pontificato di papa Alessandro III. Nel 1156 condusse a Benevento le trattative con Guglielmo I di Sicilia. Fu legato apostolico in Sicilia nel 1166 e 1167. Nel medesimo anno e nei due seguenti fu legato pontificio a Costantinopoli. Fu Decano del Sacro Collegio dal 1163 alla sua elezione al Soglio Pontificio.\nLa sua elezione fu la prima nel medioevo (non solo fra quelle papali, ma anche di quelle di re e imperatori) in cui fosse stato fissato il principio di maggioranza, nel caso del conclave maggioranza qualificata di due terzi dei votanti, sulla base del \"licet de vitanda discordia\" di Alessandro III del 1179; fino a quel momento tutte le nomine, anche quando si parla di \"elezione\", avvenivano invece col metodo che oggi definiamo \"acclamazione\".\nConclavi.\nCome cardinale, Ubaldo Allucingoli partecip\u00f2 ai seguenti conclavi:\nPontificato.\nDopo essere stato eletto papa, a 84 anni, fu incoronato a Velletri, citt\u00e0 dov'era vescovo, tenne qui anche la sede pontificia per due anni, e qui fece le sue prime promozioni cardinalizie. Visse a Roma dal novembre 1181 al marzo 1182, ma il dissenso che regnava in citt\u00e0 lo spinse a passare il resto del suo pontificato fuori dall'Urbe, principalmente a Velletri e Anagni, infine a Verona.\nRelazioni con l'imperatore.\nLucio si scontr\u00f2 con l'imperatore Federico I per il possesso dei territori che erano appartenuti alla contessa Matilde di Toscana. La controversia sulla successione all'eredit\u00e0 della contessa era rimasta in sospeso dalla Pace di Venezia (conclusa dal suo predecessore Alessandro III nel 1177), e l'imperatore Federico propose nel 1182 che la Santa Sede dovesse rinunciare alle sue pretese, ricevendo in cambio due decimi delle entrate imperiali dell'Italia: un decimo per il Papa e l'altro per i cardinali. Lucio non acconsent\u00ec n\u00e9 a questa proposta, n\u00e9 ad un compromesso avanzato da Federico l'anno successivo; tantomeno la discussione personale tra i due potenti, che si svolse a Verona nell'ottobre del 1184, port\u00f2 a risultati definitivi.\nNel frattempo apparvero altri motivi di disaccordo nel rifiuto del Papa a soddisfare i desideri di Federico circa la regolamentazione delle elezioni episcopali tedesche, che si erano svolte durante lo scisma, e in particolare delle contestate elezioni per la sede episcopale di Treviri nel 1183.\nNel perseguimento della sua politica di difesa delle prerogative pontificie, Lucio infine declin\u00f2, nel 1185, l'invito a incoronare Enrico VI come successore predestinato di Federico, e la frattura tra impero e Santa Sede divenne ancor pi\u00f9 ampia sulle questioni della politica italiana.\nUltimi anni.\nNel novembre 1184 Lucio III tenne un sinodo a Verona, che condann\u00f2 C\u00e0tari, Patarini, Valdesi e Arnaldisti, e anatemizz\u00f2 tutti quelli che erano stati dichiarati come eretici e i loro sostenitori. Al termine del sinodo con la bolla \"Ad abolendam\" condann\u00f2 tutte le forme di eresia e ingiunse a tutti i vescovi di compiere accurate inchieste sull'eresia nella loro diocesi, una o due volte all'anno.\nNel 1185 cominciarono i preparativi per la Terza crociata, in risposta agli appelli di Baldovino IV di Gerusalemme. Prima che questi venissero completati, Lucio mor\u00ec a 88 anni a Verona e fu sepolto nella cattedrale di quella citt\u00e0.\nConcistori per la creazione di nuovi cardinali.\nPapa Lucio III durante il suo pontificato ha creato 17 cardinali nel corso di 5 distinti concistori."}
{"id": "57172", "revid": "767487", "url": "https://it.wikipedia.org/wiki?curid=57172", "title": "Omero (nome)", "text": "Origine e diffusione.\nRiprende il nome di Omero, l'autore dell'\"Iliade\" e dell'\"Odissea\", considerato il padre della poesia occidentale, la cui reale esistenza \u00e8 per\u00f2 dubbia. L'etimologia del suo nome, in greco \u1f4d\u03bc\u03b7\u03c1\u03bf\u03c2 (\"Homeros\"), viene generalmente ricercata nel termine \u1f45\u03bc\u03b7\u03c1\u03bf\u03c2 (\"homeros\", \"ostaggio\", \"pegno\"), ma non \u00e8 escluso che possa essere pregreca. Il termine \u1f45\u03bc\u03b7\u03c1\u03bf\u03c2 ha preso poi anche il significato di \"cieco\" (a causa del fatto di essere costretti ad andare accompagnati da qualcuno per via della cecit\u00e0), ed infatti il celebre poeta greco \u00e8 tradizionalmente considerato cieco. In rari casi si pu\u00f2 considerare come una forma vernacolare del nome di origine germanica Audomaro.\nIn Italia \u00e8 diffuso per un terzo delle occorrenze in Toscana e per il resto sparso nel Nord e, meno, nel Centro; \u00e8 attestata anche la forma femminile \"Omera\", comunque quasi inutilizzata. La forma inglese \"Homer\" \u00e8 in uso, prevalentemente negli Stati Uniti, sin dal XVIII secolo, ed \u00e8 molto nota per essere portata da Homer Simpson, il capofamiglia dell'omonima famiglia americana protagonista della serie animata \"I Simpson\".\nOnomastico.\nL'onomastico si pu\u00f2 festeggiare il 9 settembre in ricordo di sant'Audomaro od Omero, vescovo di Th\u00e9rouanne."}
{"id": "57173", "revid": "2138421", "url": "https://it.wikipedia.org/wiki?curid=57173", "title": "Orazio (nome)", "text": "Origine e diffusione.\nDal gentilizio latino \"Horatius\", di origine incerta e ampiamente discussa.\nFra le ipotesi pi\u00f9 plausibili, si pensa che il nome derivi dall'etrusco \"Huras\", il cui significato, tuttavia, \u00e8 ormai ignoto ai giorni nostri (come capita spesso nell'onomastica latina di origine etrusca); potrebbe alternativamente basarsi sul latino \"hora\" (\"ora\", \"tempo\", \"stagione\"), mentre altre ipotesi lo accostano al verbo greco antico \"\u1f41\u03c1\u03ac\u03c9\" (\"or\u00e1\u014d\", \"vedere\") e, secondo questa interpretazione, il suo significato andrebbe \"chiaroveggente\" - in senso largamente figurato e tendenzialmente folcloristico.\nOggi \u00e8 accentrato in Sicilia, dove \u00e8 associato al culto della Madonna delle Grazie. La forma inglese \"Horatio\", formatasi sotto l'influsso di quella italiana, viene talvolta usata in onore del noto ammiraglio Horatio Nelson.\nOnomastico.\nNon c'\u00e8 un santo chiamato Orazio, che quindi \u00e8 un nome adespota; l'onomastico pu\u00f2 essere festeggiato il 1\u00ba novembre, festa di Ognissanti."}
{"id": "57174", "revid": "2145227", "url": "https://it.wikipedia.org/wiki?curid=57174", "title": "Papa Urbano III", "text": "Biografia.\nUberto Crivelli (indicato anche nelle varianti di \"Oberto\" e \"Lamberto\") nacque a Cuggiono, una piccola cittadina nell'arcidiocesi di Milano, membro di una nobile casata milanese che disponeva di propriet\u00e0 fondiarie in queste terre. Il padre era Guala Crivelli; i fratelli avevano per nome Pietro, Domenico, Pastore e Guala. Uberto fu inoltre zio del futuro Papa Celestino IV per parte di madre.\nDa sacerdote ad arcivescovo di Milano.\nDecise di vestire l'abito sacerdotale e comp\u00ec gli studi a Bologna; tornato a Milano ricevette la tonsura. La famiglia Crivelli era da tempo di parte guelfa e sosteneva il Papa contro l'imperatore Federico Barbarossa; molti suoi membri (tra cui lo stesso Uberto), furono costretti all'esilio in Francia quando Federico I saccheggi\u00f2 Milano nel marzo del 1162. Nominato arcidiacono della Cattedrale di Bourges, Uberto ritorn\u00f2 a Milano dopo la ricostruzione della citt\u00e0, divenendo canonico e poi arcidiacono della Cattedrale di Milano. Nel 1170 si prodig\u00f2 per la fondazione del monastero di San Pietro all'Olmo, costruito su terreni di sua propriet\u00e0 ed ancora oggi esistente.\nPer l'influenza politica di cui la sua famiglia godeva a Milano, nel concistoro convocato da papa Alessandro III nel settembre 1173 venne creato cardinale presbitero (il suo titolo iniziale rimane sconosciuto). Nel 1181 partecip\u00f2 al conclave che elesse papa Lucio III. Nell'agosto del 1182 opt\u00f2 per il titolo di San Lorenzo in Damaso.\nVerso la fine del 1182 fu eletto vescovo di Vercelli ed il 9 maggio 1185 venne nominato arcivescovo di Milano.\nPontificato.\nIl 25 novembre 1185 mor\u00ec a Verona Papa Lucio III. Lo stesso giorno 18 cardinali presenti al suo letto di morte iniziarono le procedure per l'elezione del successore. Al secondo scrutinio venne eletto Uberto, che assunse il nome di Urbano III. Fu incoronato nella stessa Verona il 1\u00ba dicembre.\nEgli non riusc\u00ec mai a raggiungere Roma a causa del controllo che l'imperatore Federico I Barbarossa ed i suoi alleati esercitavano su tutte le vie di comunicazione. Govern\u00f2 la Chiesa, quindi, dalla citt\u00e0 veneta.\nUrbano III riprese vigorosamente le diatribe del suo predecessore con il Barbarossa, inclusa l'annosa disputa sui diritti di propriet\u00e0 dei territori appartenuti alla contessa Matilde di Canossa. Anche dopo la sua elevazione al Papato conserv\u00f2 la carica di arcivescovo di Milano, presumibilmente nel timore che nel periodo di vacanza della sede milanese l'imperatore avocasse all'impero le prebende connesse all'arcidiocesi, com'era d'uso a quei tempi.. Nella veste di arcivescovo si rifiut\u00f2 di incoronare come re d'Italia il figlio di Federico, Enrico, che aveva sposato Costanza d'Altavilla, erede del regno di Sicilia. Mentre Enrico a sud cooperava con il Senato ribelle di Roma, Federico a nord blocc\u00f2 tutti i valichi alpini, tagliando cos\u00ec le comunicazioni tra il papa, che risiedeva a Verona, e i suoi aderenti tedeschi. Urbano era ora risoluto a scomunicare Federico, ma i veronesi protestarono contro un tale procedimento preso all'interno delle loro mura e lo costrinsero a lasciare la citt\u00e0. Aggredito dal camerlengo, Urbano si ritir\u00f2 a Ferrara, ospite di Obizzo I d'Este, ma mor\u00ec prima che potesse dare corso alle sue intenzioni il 20 ottobre 1187, diciotto giorni dopo la caduta di Gerusalemme. \nA succedergli fu Gregorio VIII.\nConcistori per la creazione di nuovi cardinali.\nPapa Urbano III durante il suo pontificato ha creato 5 cardinali nel corso di 2 distinti concistori."}
{"id": "57175", "revid": "110157", "url": "https://it.wikipedia.org/wiki?curid=57175", "title": "Ovidio (nome)", "text": "Origine e diffusione.\nDeriva dal latino \"Ovidius\", forse basato su \"ovis\", \"pecora\", nel qual caso potrebbe significare \"proprietario di ovini\", \"pastore\". Potrebbe per\u00f2 avere anche origine sabellica.\nDeve la sua notoriet\u00e0 principalmente allo scrittore latino Publio Ovidio Nasone.\nOnomastico.\nL'onomastico si festeggia il 3 giugno in ricordo di sant'Ovidio (o Audito), vescovo e martire a Braga. Il 18 novembre si ricorda invece il beato Ovidio Beltran, religioso e martire a Lorca."}
{"id": "57176", "revid": "1226", "url": "https://it.wikipedia.org/wiki?curid=57176", "title": "Lloyd Alexander", "text": "Ha pubblicato pi\u00f9 di quaranta libri, soprattutto romanzi fantasy per bambini e adolescenti oltre a numerosi volumi per adulti. Il suo pi\u00f9 famoso contributo nel campo della letteratura per ragazzi \u00e8 la serie \"Le cronache di Prydain\". I primi due libri in questa serie hanno costituito la base del film di animazione della Disney \"Taron e la pentola magica\".\nIl volume conclusivo della serie \"The High King\" ha vinto la \"The John Newbery Medal\" nel 1969. Altri suoi libri hanno ottenuto il \"National Book Award\" e l\"'American Book Award\". Gli \u00e8 stato inoltre tributato il premio alla carriera World Fantasy Life Achievement 2003.\n\u00c8 inoltre colui che ha coniato il termine \"High fantasy\", sottogenere appartenente alla pi\u00f9 ampia categoria della narrativa fantastica, nel saggio \"High Fantasy and Heroic Romance\" (1971).\nBiografia.\nAlexander nacque a Philadelphia, in Pennsylvania, nel 1924 e crebbe nel sobborgo di Drexel Hill. Suo padre era un agente di cambio e la famiglia era quindi stata duramente colpita dalla Grande depressione. A quanto racconta lo scrittore, i suoi genitori non leggevano libri e prendevano quelli che venivano dati loro dall'Esercito della Salvezza solo per \"riempire gli scaffali vuoti\".\nAlexander si diplom\u00f2 alla Upper Darby High School nel 1940 e venne introdotto nella \"Hall of fame\" della scuola nel 1995. Decise di diventare uno scrittore quando aveva 15 anni, ma i suoi genitori non ne furono contenti ed inoltre erano in tali difficolt\u00e0 economiche da poterlo iscrivere solo all'Haverford College che si trovava alla fine della via in cui abitavano (scuola che egli abbandon\u00f2 dopo solo un trimestre).\nDesideroso di nuove avventure prest\u00f2 servizio nell'esercito nel corso della seconda guerra mondiale diventando \"Staff Sergeant\" addetto allo spionaggio e al controspionaggio dopo essersi addestrato in Galles, paese che avrebbe poi utilizzato come ambientazione di molti dei suoi romanzi. Frequent\u00f2 poi l'Universit\u00e0 di Parigi, dove incontr\u00f2 la sua futura moglie Janine Denni, che spos\u00f2 nel 1946.\nAlexander \u00e8 scomparso il 17 maggio 2007, due settimane dopo il decesso della moglie. \u00c8 sepolto nel cimitero di Arlington a Drexel Hill in Pennsylvania.\nOpera letteraria.\nI romanzi pi\u00f9 noti di Alexander possono essere classificati come letteratura per ragazzi; il suo lavoro pi\u00f9 conosciuto \u00e8 la saga delle \"Cronache di Prydain\". I cinque volumi della serie raccontano le avventure di un giovane di nome Taran che \u00e8 un semplice assistente-custode di maiali, ma che sogna di essere un grande eroe, e dei suoi compagni, la Principessa Eilonwy, Fflewddur Fflam il bardo girovago, Gurgi una creatura dall'aspetto feroce ma in realt\u00e0 mite, e un nano di nome Doli. Il libro narra la crescita di Taran dalla giovinezza alla maturit\u00e0 e la serie \u00e8 chiaramente ispirata alla mitologia gallese e al \"Mabinogion\".\nAltri suoi romanzi di successo sono la trilogia del \"Westmark\", che narrano di un apprendista tipografo coinvolto in intrighi politici in vari regni europei, e la saga di \"Vesper Holly\" che tratta dei viaggi in un mondo fantastico basato sul XIX secolo di un orfano di Philadelphia. Il suo ultimo romanzo, \"The Golden Dream of Carlo Chuchio\", \u00e8 stato pubblicato nell'agosto 2007. Prima di morire Alexander disse del libro \"Ho finito il mio lavoro\".\nCritica.\nIl \"Dictionary of Literary Biography\" dice che i libri di Alexander possiedono \"la speciale profondit\u00e0 loro donata da personaggi che non solo agiscono, ma pensano, vivono e lottano con lo stesso tipo di problemi che confondono e affliggono le persone nel XX secolo.\"\nDescrivendo le proprie influenze letterarie Alexander una volta disse: \nOpere.\nLe cronache di Prydain.\nIn Italia, \"Il libro dei tre\" fu pubblicato originariamente dalla Salani nella collana \"Le Linci Fantasy\". In seguito, assieme a questo, i seguenti due libri furono pubblicati in un unico volume con il nome \"La Saga di Prydain\" dalla casa editrice Nord. Il quarto e il quinto libro furono riuniti in un solo volume con il nome \"Taran di Prydain\" e pubblicati sempre dalla Nord. Nel 1998 la Nord ripubblic\u00f2 in un unico tomo tutti e cinque i libri presentandoli con il titolo di \"Storie della terra di Prydain\". Ovviamente, nessuno dei tre tomi presi in considerazione presenta la reale traduzione dall'inglese del titolo \" The chronicles of Prydain\".\nCollegamenti esterni.\n[[Categoria:Autori fantasy]]\n[[Categoria:Vincitori del National Book Award]]\n[[Categoria:Le cronache di Prydain]]"}
{"id": "57177", "revid": "2145227", "url": "https://it.wikipedia.org/wiki?curid=57177", "title": "Papa Gregorio VIII", "text": "Biografia.\nFormazione e carriera ecclesiastica.\nFiglio del nobile Sartorius di Morra, studi\u00f2 in Francia. Mantenne frequenti contatti con i Canonici regolari premostratensi di Laon; \u00e8 possibile che abbia pronunciato i voti presso di loro. Tornato in Italia si laure\u00f2 all'Universit\u00e0 di Bologna, ove fu anche professore di diritto.\nIn et\u00e0 avanzata, la fama raggiunta nel magistero giuridico favor\u00ec il suo ingresso nella Curia romana. Nel concistoro del dicembre 1155 papa Adriano IV lo nomin\u00f2 cardinale diacono con il titolo di Sant'Adriano. Nel 1158 opt\u00f2 per il titolo presbiterale di San Lorenzo in Lucina. Tra il 1161 ed il 1162 fu legato pontificio in Dalmazia ed Ungheria e tra il 1171 e il 1173 in Francia. Nel 1172, in qualit\u00e0 di legato pontificio, partecip\u00f2 ad un concilio ad Avranches, che assolse Enrico II d'Inghilterra dalla colpa di aver assassinato san Tommaso Becket.\nFu inoltre il proponente della Terza crociata. Fervente sostenitore della costituzione dell'ordine monastico-militare dei Cavalieri di Santiago, ne compose la regola nel 1175. Negli anni fra il 1177 e 1180 fu legato pontificio in nord Italia. Fu Cancelliere della Santa Sede dal 1178.\nNel 1182 divenne cardinale protopresbitero, carica che mantenne fino alla sua elezione al soglio pontificio.\nConclavi.\nIl cardinale Alberto Morra partecip\u00f2 a tutte e quattro le elezioni pontificie che si svolsero durante il periodo del suo cardinalato:\nPontificato.\nVenne consacrato papa come successore di Urbano III al conclave tenutosi a Ferrara il 25 ottobre 1187. Mor\u00ec di febbre il 17 dicembre dello stesso anno a Pisa (nella cui cattedrale \u00e8 oggi sepolto), mentre era intento nell'opera di riappacificazione tra Pisa stessa e Genova, che voleva coalizzate nella guerra santa contro i musulmani. Stessa opera di riappacificazione aveva intrapreso nei confronti di Federico Barbarossa, che della crociata avrebbe dovuto essere il perno, almeno nelle intenzioni del Papa, ma che invece continuava nel suo intransigente atteggiamento di ostilit\u00e0 nei confronti della Sede romana.\nGli succedette Clemente III.\nConcistori per la creazione di nuovi cardinali.\nNon risulta dalle fonti documentarie che Papa Gregorio VIII durante il suo pontificato abbia creato dei cardinali."}
{"id": "57180", "revid": "6923", "url": "https://it.wikipedia.org/wiki?curid=57180", "title": "Apple Set Top Box", "text": "L'Apple Set Top Box era un progetto di Apple riguardante un terminale interattivo per la televisione digitale via cavo. Il progetto venne avviato nel 1995 e si basava sulla scheda madre di un PowerBook della serie 500. Il ricevitore era in grado di decodificare filmati QuickTime e tramite una scheda integrata poteva decodificare filmati MPEG-2 in tempo reale. Era dotato di un hard disk per immagazzinare il sistema operativo e i programmi, oltre ovviamente alle preferenze dell'utente. Era fornito anche di una porta seriale proprietaria in grado di trasmettere informazioni a 40 Mbit/s.\nL'idea che stava alla base del Set Top Box era quella di fornire all'utente la possibilit\u00e0 di interagire con il terminale per ricevere informazioni e per effettuare delle scelte utilizzando il telecomando; queste scelte sarebbero state trasmesse alla centrale di trasmissione in modo da fornire un'interazione fra utente e televisione.\nIl progetto \u00e8 molto simile a quello della moderna televisione digitale terrestre, solo che in quest'ultima il segnale viaggia via onde radio, mentre il Set Top Box era progettato per ricevere via cavo il segnale digitale.\nL'idea era quella di distribuire mille Set Top Box per effettuare una fase di test in modo da affinare l'apparecchio, ma Apple nel 1996 abbandon\u00f2 il progetto per problemi finanziari e anche perch\u00e9 la messa in opera dell'infrastruttura necessaria al Set Top Box avrebbe avuto costi proibitivi."}
{"id": "57181", "revid": "1305772", "url": "https://it.wikipedia.org/wiki?curid=57181", "title": "Vittorio Curtoni", "text": "Biografia.\nEntr\u00f2 nel piccolo mondo della fantascienza italiana giovanissimo: dopo avere collaborato ad alcune delle prime fanzine italiane assieme a Luigi Naviglio, inizialmente suo mentore, fece parte della redazione della collana Galassia (con Gianni Montanari) dal 1970 al 1973, dirigendo successivamente la rivista \"Robot\" dall'aprile 1976 all'ottobre 1978.\nCome scrittore si concentr\u00f2 soprattutto su racconti, esordendo su una pubblicazione professionale nel 1966, con il racconto \"Danzate, morituri!\" sulla rivista romana \"Oltre il Cielo\". Seguirono nel 1968 alcuni racconti pubblicati sul quotidiano veneziano \"Il Gazzettino\", lo stesso anno il racconto \"L'uomo, l'ombrello e altre cose\" arriv\u00f2 terzo al premio Nova SF* indetto dall'omonima rivista, su cui venne pubblicato nel marzo del 1970. Un nuovo racconto usc\u00ec su \"Oltre il Cielo\" nel 1969: \"Due donne in riva al lago\". Durante il decennio settanta in alcuni numeri di \"Galassia\", curata da Curtoni e Montanari, comparvero opere del Curtoni autore: in \"Destinazione uomo\" (1970) il racconto \"Ritratto del figlio\", in \"Amore a quattro dimensioni\" (1971) \"L'esplosione del Minotauro\", in \"Fanta-Italia\" (1972) \"La vita considerata come un'interferenza tra nascita e morte\". Il racconto \"Ipotesi su un inconscio lunare\" usc\u00ec in appendice a \"Il satellite stregato\" di l. M. Janifer e s. J. Treibich. Un fascicolo di \"Galassia\" nel 1972 ospit\u00f2 inoltre la prima edizione dell'unico romanzo mai scritto da Curtoni, \"Dove stiamo volando\", ripubblicato in \"Urania Collezione\" assieme ad alcuni racconti nel 2009. Nel 1978 una versione rivista della sua tesi di laurea dedicata agli scrittori italiani di fantascienza usc\u00ec per i tipi della Nord col titolo \"Le frontiere dell'ignoto\". Lo stesso anno come supplemento al n. 22 della rivista \"Robot\", usc\u00ec il sesto Robot Speciale: l'antologia personale di Curtoni \"La sindrome lunare\". Verso la fine del decennio cominci\u00f2 l'attivit\u00e0 di traduttore per la collana \"Urania\" di Mondadori; dopo la breve esperienza alla cura di \"Aliens\" (rivista pubblicata da Armenia tra 1979 e 1980), si ritir\u00f2 progressivamente dalla scena editoriale e si dedic\u00f2 principalmente all'attivit\u00e0 traduttiva.\nNel corso degli anni ottanta uscirono pochi altri racconti, e Curtoni, sino a met\u00e0 degli anni novanta, si ritir\u00f2 anche dal fandom. Una nuova stagione pubblica cominci\u00f2 verso la met\u00e0 degli anni novanta, con la scoperta dei BBS italiani dedicati alla fantascienza; venne coinvolto nella partecipazione alle nuove Italcon \u2013 convention fantascientifiche organizzate a Courmayeur, cominci\u00f2 a collaborare a \"Carmilla\", rivista diretta da Valerio Evangelisti. Segu\u00ec una ripresa di attivit\u00e0 come scrittore, con la pubblicazione dell'antologia \"Retrofuturo\" (ed. Shake, Milano); nel 2001 Urania pubblic\u00f2 l'antologia \"Ciao futuro\" anch'essa composta, come la precedente, di racconti editi e inediti. Nel 2011, l'anno della sua scomparsa, pubblic\u00f2 la sua ultima antologia, \"Bianco su nero e altre storie\" (ed. Delos).\nNei suoi ultimi anni diresse la nuova versione di \"Robot\", che aveva ripreso le pubblicazioni nel 2003 con Delos e per la quale Curtoni ricevette il premio europeo del Grand Prix de l'Imaginaire 2006. Collabor\u00f2 inoltre con la rivista online \"Delos\" e col quotidiano di Piacenza \"Libert\u00e0\" scrivendo la rubrica \"Trappole\".\nHa tradotto generalmente fantascienza, ma anche narrativa non di genere. Ha tradotto tra l'altro opere di Philip K. Dick, Joe R. Lansdale, Matt Ruff, Joyce Carol Oates, David Ambrose, Ron Goulart. Viveva a Piacenza ed era un collezionista di libri e cimeli beatlesiani."}
{"id": "57184", "revid": "125079646", "url": "https://it.wikipedia.org/wiki?curid=57184", "title": "Papa Celestino III", "text": "Biografia.\nGiacinto nacque da Pietro della nobile famiglia romana dei Bobone, da un ramo della quale discesero gli Orsini, per questo talvolta viene attribuito a questo papa il cognome \"Orsini\" o addirittura \"Boboni Orsini\". Gli viene attribuito anche il nome di \"Giacinto Boccardi\".\nFormazione e carriera ecclesiastica.\nSuddiacono della Basilica lateranense dal 1126, studi\u00f2 dialettica e teologia a Parigi alla scuola di Pietro Abelardo (1138-1140); Arnaldo da Brescia e Guido di Castello, futuri cardinale e Papa Celestino II, furono suoi condiscepoli. Nel 1140 Giacinto difese Abelardo al Concilio di Sens.\nFu creato cardinale diacono di Santa Maria in Cosmedin da papa Celestino II nel 1144.\nConclavi.\nAncora cardinale Giacinto Bobone, papa Celestino III partecip\u00f2 ai seguenti conclavi:\nIl pontificato.\nRelazioni con l'imperatore.\nFu eletto al Soglio pontificio il 30 marzo 1191, all'et\u00e0 di 85 anni, quando era ancora solo un diacono. Fu quindi uno dei pochi pontefici che, al momento dell'elezione, non erano n\u00e9 vescovi n\u00e9, addirittura, sacerdoti, nonch\u00e9 uno dei pi\u00f9 vecchi al momento dell'elezione; ricevette quindi l'ordinazione sacerdotale il 13 aprile, Sabato Santo, e la consacrazione episcopale il giorno seguente, domenica di Pasqua del 1191. Scelse il nome di \"Celestino III\" in omaggio all'ex compagno di studi e benefattore Celestino II.\nIl collegio cardinalizio aveva deciso in fretta la sua elezione, poich\u00e9 l'imperatore Enrico VI era ormai alle porte di Roma: Enrico pretendeva la corona imperiale. L'autorit\u00e0 papale era in quel momento molto bassa, avendo pi\u00f9 autorevolezza il Senato romano che seppe opporsi a Enrico VI, chiedendo a sua volta la rimozione della guarnigione imperiale stanziata nella vicina cittadina di Tuscolo. Enrico VI acconsent\u00ec a tale richiesta, pertanto il 15 aprile fu incoronato imperatore del Sacro Romano Impero. Quindi part\u00ec lasciando la citt\u00e0 di Tuscolo alla vendetta devastatrice dei Romani.\nCelestino si dimostr\u00f2 debole nei confronti dell'imperatore in almeno un paio di occasioni: quando nel novembre 1192 Enrico VI fece uccidere il vescovo di Liegi, Alberto di Lovanio, egli non os\u00f2 protestare, e quando Enrico fece prigioniero Riccardo I d'Inghilterra, costringendolo a sborsare un favoloso riscatto (1193-1194), il pontefice non utilizz\u00f2 l'arma della scomunica nei confronti dell'imperatore.\nNel 1196 Enrico VI, che dopo la morte di Tancredi aveva strappato la Sicilia ai Normanni, and\u00f2 a Roma per ottenere un accordo con il papa, che non aveva mai approvato la conquista dell'isola e che lamentava lo stato di prigionia cui Enrico aveva sottoposto alcuni vescovi siciliani e Guglielmo figlio di Tancredi. L'imperatore offr\u00ec alla Santa Sede, in cambio dell'approvazione del suo dominio in Italia (inclusi alcuni territori gi\u00e0 sotto la signoria papale), un contributo permanente in denaro da parte di tutte le cattedrali dell'impero. Celestino tuttavia rifiut\u00f2 l'offerta. Enrico mor\u00ec a Messina quello stesso anno dopo aver ferocemente represso alcuni moti insurrezionali in Sicilia.\nDecreti e atti ufficiali.\nNel 1192 Celestino III conferm\u00f2 lo statuto dell'Ordine Teutonico.\nNel 1195 Celestino III annull\u00f2 il ripudio, da parte di Filippo II di Francia, della moglie Ingeburge di Danimarca, sposata nel 1193 e dalla quale non aveva ancora avuto figli.\nCelestino III consolid\u00f2 l'amministrazione romana e ne risan\u00f2 le finanze, riuscendo a far rispettare l'obbligo del versamento dei tributi; cens\u00ec, con l'aiuto del cardinale Cencio Savelli, futuro papa Onorio III, le propriet\u00e0 della Santa Sede con il \"Liber censuum\".\nConcistori per la creazione di nuovi cardinali.\nPapa Celestino III durante il suo pontificato cre\u00f2 11 cardinali nel corso di 4 distinti concistori.\nLa fine.\nPrima di morire avrebbe espresso l'intenzione di abdicare indicando quale suo successore il cardinale Giovanni di San Paolo, ma i cardinali non glielo avrebbero permesso.\nVenne sepolto nella basilica di San Giovanni in Laterano."}
{"id": "57186", "revid": "919135", "url": "https://it.wikipedia.org/wiki?curid=57186", "title": "Storia del determinante", "text": "In algebra lineare, il determinante \u00e8 una funzione che\nassocia ad ogni matrice quadrata formula_1 uno scalare che ne sintetizza alcune propriet\u00e0 algebriche.\nStoricamente i determinanti sono stati studiati prima delle matrici. In origine il determinante \u00e8 stata considerata una costruzione riguardante un sistema di equazioni lineari. Questa funzione del sistema \"determina\" se il sistema possiede una soluzione unica (fatto che si verifica se e solo se il determinante \u00e8 diverso da zero).\nPer questo scopo Girolamo Cardano ha considerato determinanti di ordine 2 verso la fine del secolo XVI e Leibniz ne ha considerati di ordini superiori circa 100 anni pi\u00f9 tardi. Sulle sue orme Gabriel Cramer (1750) ha esteso la loro teoria, sempre in relazione ai sistemi di equazioni. La legge di ricorrenza per il loro calcolo \u00e8 stata annunciata per la prima volta da \u00c9tienne B\u00e9zout (1764).\nVandermonde (1771) per primo ha trattato i determinanti come funzioni autonome. Laplace (1772) ha formulato il procedimento generale per lo sviluppo di un determinante in termini dei suoi minori complementari: Vandermonde ne aveva dato un caso particolare in precedenza. Immediatamente dopo Joseph-Louis Lagrange (1773) ha trattato i determinanti del secondo e del terzo ordine. Lagrange \u00e8 stato il primo ad applicare i determinanti a questioni al di fuori della teoria della eliminazione delle variabili; egli ha dimostrato molti casi di identit\u00e0 di portata generale.\nCarl Friedrich Gauss (1801) ha dato il successivo contributo. Come Lagrange egli ha utilizzato ampiamente i determinanti nella teoria dei numeri. Fu lui ad introdurre il termine \"determinante\" (Laplace aveva utilizzato \"risultante\"), non con il significato attuale generale, ma applicandolo al discriminante di un polinomio omogeneo. Gauss \u00e8 arrivato anche alla nozione di determinanti reciproci (inversi), ed \u00e8 giunto molto vicino al teorema di moltiplicazione.\nIl successivo contributore di rilievo \u00e8 Jacques Philippe Marie Binet (1811, 1812), il quale ha enunciato formalmente il teorema che concerne il prodotto di due matrici di formula_2\ncolonne ed formula_3 righe, che nel caso particolare formula_4 si riduce al teorema di moltiplicazione. Lo stesso giorno 30 novembre 1812 nel quale Binet presentava il suo articolo alla Academie de Sciences, Augustin-Louis Cauchy ne presentava uno suo sullo stesso argomento (vedi formula di Cauchy-Binet). Nel suo lavoro Cauchy utilizza il termine \"determinant\" nel suo significato attuale, riassume e semplifica quello che era finora noto sull'argomento, migliora le notazioni e presenta il teorema di moltiplicazione con una dimostrazione pi\u00f9 soddisfacente di quella di Binet. Con lui inizia la teoria nella sua generalit\u00e0.\nLa successiva figura di spicco \u00e8 Carl Gustav Jakob Jacobi che studia l'argomento dal 1827. Egli per primo tratta il determinante funzionale che successivamente Sylvester chiamer\u00e0 Jacobiano e nella sua memoria sul \"Journal di Crelle\" fino al 1841 egli si occupa specialmente questo argomento insieme alla classe di funzioni alternanti che Sylvester chiama, appunto, \"alternanti\". Nel periodo delle ultime memorie di Jacobi, Sylvester (1839) e Arthur Cayley cominciano a lavorare su questi temi.\nLo studio dei determinanti di matrici di forma speciale \u00e8 stato il naturale sbocco del completamento della teoria generale. Determinanti asimmetrici sono stati studiati da Lebesgue, Hesse e Sylvester; determinanti persimmetrici da Sylvester e Hermann Hankel; circolanti da Eug\u00e8ne Charles Catalan, William Spottiswoode, James Whitbread Lee Glaisher e Scott; determinanti antisimmetrici e pfaffiani, in connessione con la teoria delle trasformazione ortogonale, da Cayley; continuanti da Sylvester; wronskiani (battezzati in questo modo da Thomas Muir) da Elwin Bruno Christoffel e Ferdinand Georg Frobenius; determinanti composti da Sylvester, Reiss e Picquet; jacobiani ed hessiani da Sylvester; determinanti simmetrici a sinistra da Trudi. Il primo libro di testo su questi argomenti \u00e8 stato scritto da Spottiswoode. Negli Stati Uniti sono comparsi i primi trattati di Hanus (1886) e Weld (1893)."}
{"id": "57187", "revid": "124423885", "url": "https://it.wikipedia.org/wiki?curid=57187", "title": "Manierismo", "text": "Il manierismo \u00e8 una corrente artistica, prima italiana e poi europea, del XVI secolo. La definizione di manierismo ha subito varie oscillazioni nella storiografia artistica, arrivando, da un lato, a comprendere tutti i fenomeni artistici dal 1520 circa fino all'avvento dell'arte controriformata e del barocco, mentre nelle posizioni pi\u00f9 recenti si tende a circoscriverne l'ambito, facendone un aspetto delle numerose tendenze che animarono la scena artistica europea in poco meno di un secolo.\nDefinizione.\nIl termine \"maniera\" \u00e8 presente gi\u00e0 nella letteratura artistica quattrocentesca ed era sostanzialmente sinonimo di stile (stile di un artista, stile dominante in un'epoca). Con tale accezione venne ripreso da Vasari, nella cui monumentale opera (\"Le Vite\") incomincia ad assumere un significato pi\u00f9 specifico e, per certi versi, fondamentale nell'interpretazione dei fenomeni artistici. Nella terza parte della \"Vite\" lo storico aretino incomincia a parlare della \"Maniera moderna\" o \"grande maniera\" dei suoi tempi, indicando in artisti come Leonardo da Vinci, Michelangelo e Raffaello i fautori di un culmine della progressione artistica, incominciata come una parabola ascendente alla fine del Duecento, con Cimabue e Giotto. Agli artisti del primo Cinquecento attribuisce infatti il merito di essere arrivati a una perfezione formale e a un ideale di bello in grado di superare gli \"antichi\", cio\u00e8 i mitici artefici dell'arte classica, e la natura stessa. Vasari si raccomand\u00f2 dunque, ai nuovi artisti, di riferirsi a questi modelli per acquisire la \"bella maniera\".\nIl significato di \"maniera\", dunque positivo nell'opera vasariana, venne poi trasformato in \"manierismo\" nei secoli XVII e XVIII, assumendo una connotazione negativa: i \"manieristi\" erano infatti quegli artisti che avevano smesso di prendere a modello la natura, secondo l'ideale rinascimentale; ispirandosi esclusivamente allo stile dei tre grandi maestri: la loro opera venne cos\u00ec banalizzata come una sterile ripetizione delle forme altrui, veicolata spesso da un'alterazione del dato naturale e quindi fortemente biasimata.\nPer assistere a un cambiamento di rotta sul giudizio di questa fase si dovette attendere il primo Novecento, quando si inizi\u00f2 a guardare al \"manierismo\" (termine ormai consolidato) sotto un'altra luce, che evidenziava le componenti anticlassiche di tale movimento, la loro eleganza superiore alla \"Natura\" e la loro straordinaria modernit\u00e0, intesa come emancipazione dai coercitivi canoni classici che anticipava nello spirito le avanguardie del XX secolo.\nCol progredire degli studi si \u00e8 arrivati a posizioni pi\u00f9 distaccate, ma inevitabilmente la definizione di \"manierismo\" \u00e8 divenuta sempre pi\u00f9 problematica, rendendosi ormai insufficiente a raggruppare sotto un'unica sigla fenomeni disparati. Molti storici dell'arte preferiscono ormai definire la portata pi\u00f9 ampia, che abbraccia buona parte del XVI secolo, come la \"crisi del Rinascimento\".\nProfilo storico.\nLa data di inizio dell'era moderna \u00e8 convenzionalmente posta al 1492, anno della Scoperta delle Americhe, della fine della Reconquista e della morte di Lorenzo il Magnifico, ago della bilancia nella scacchiera politica italiana. Negli anni vicini, prima e soprattutto dopo, avvennero una serie di fatti di gravit\u00e0 epocale che demolirono, uno dopo l'altro il sistema di certezze che era stato alla base del mondo umanistico. La presa di Costantinopoli (1453), la discesa in Italia dell'esercito di Carlo VIII di Francia (1494), l'invasione di Carlo V d'Asburgo con il suo esercito di mercenari tedeschi e spagnoli, propriamente detti lanzichenecchi, culminata col Sacco di Roma del 1527 segnarono duramente la societ\u00e0 europea, e in particolare quella italiana, inaugurando un periodo di guerre, instabilit\u00e0 e smarrimento, dove anche punti di riferimento intoccabili come il papato sembrarono vacillare.\nNei fatti artistici italiani assumono una rilevanza particolare il 1498, anno dell'esecuzione di Savonarola a Firenze, e il 1520, anno della morte di Raffaello Sanzio a Roma, nonch\u00e9 la diaspora del 1527 degli artisti alla corte di Clemente VII, dovuta al Sacco. Il primo avvenimento segn\u00f2 l'inizio della crisi politica e religiosa della citt\u00e0 di Firenze (dove il Rinascimento era nato), mentre i secondi due testimoniano rispettivamente la formazione e la diaspora della scuola di allievi dell'urbinate, che diffuse il nuovo stile in tutta la penisola: tra questi Perin del Vaga a Genova e poi di nuovo a Roma, Polidoro da Caravaggio a Napoli e poi in Sicilia, Parmigianino a Bologna e Parma, fino a Rosso Fiorentino e Francesco Primaticcio che lavorano nel castello di Fontainebleau per il re di Francia. Anche prima del Sacco si ebbero fermenti manieristici: nel 1521, con l'apertura del cantiere alla villa Imperiale a Pesaro per volont\u00e0 del duca di Urbino Francesco Maria I della Rovere, sotto la direzione di Gerolamo Genga lavor\u00f2 un eterogeneo gruppo di pittori, il programma decorativo segu\u00ec le direttive del cardinale e letterato Pietro Bembo. Importanti anche i lavori intrapresi a Mantova da Giulio Romano, trasferitosi da Roma nella citt\u00e0 dei Gonzaga nel 1524.\nIl gusto per l'inconsueto, la contaminazione e l'anticlassicismo, nato nel gruppo degli \"eccentrici\" fiorentini d'inizio del secolo e sviluppato a Roma sotto Clemente VII, fin\u00ec quindi con la diaspora degli artisti a entrare al servizio delle varie corti, assumendo di luogo in luogo connotati diversi e diffondendosi per tutta la penisola e oltre, non senza reazioni e resistenze. Il fenomeno \u00e8 noto anche come \"Manierismo internazionale delle corti\", arrivando a durare in alcuni casi anche oltre l'inizio del XVII secolo.\nL'et\u00e0 della maniera subisce dei forti contraccolpi con la fine del Concilio di Trento nel 1563, ma il gusto manierista, sempre pi\u00f9 raffinato, autoreferenziale e decorativo, si consumer\u00e0 in imprese di estremo virtuosismo commissionate dalle grandi corti europee per una fruizione privata ed estremamente elitaria, cos\u00ec per lo Studiolo di Francesco I in Palazzo Vecchio a Firenze o la collezione di Rodolfo II a Praga.\nElementi stilistici.\nSecondo Vasari l'imitazione della \"buona maniera\" doveva muoversi entro gli estremi della \"regola\" (analogia) e \"licenza\" (contraddizione): attraverso la piena padronanza del disegno, del colore e della composizione l'artista doveva districarsi tra le costrizioni degli esempi esistenti, contraddicendoli con eleganza per arrivare a nuovi esiti mai scontati.\nLa licenza va intesa come una continua ricerca di grazia, eleganza e artificio, che porta a esiti decisamente innaturali, ma raffinatissimi. Espressione tipica di questo stile \u00e8 la figura \"serpentinata\", ossia un modo di rappresentare il corpo umano contrapponendo le membra in torsioni a vite, che esaltava come non mai l'espediente classico del contrapposto. Come ben descrisse Giovanni Paolo Lomazzo nel 1584, le figure somigliavano \"alle tortuosit\u00e0 di una serpe quando cammina, che \u00e8 la propria forma de la fiamma nel foco che ondeggia. Il che vuol dire che la figura ha di rappresentare la forma de la lettera S\". Applicato inizialmente da Michelangelo e poi ampiamente riutilizzato, la figura serpentinata rappresentava la \"licenza\" rispetto alla regola normale, poich\u00e9 le membra raggiungevano posizioni innaturali, pur restando verosimili (per usare le parole di Vasari, la \"licentia che fosse ordinata nella regola\").\nPittura del Manierismo.\nSono la facilit\u00e0 d'esecuzione e la rapidit\u00e0 le caratteristiche pi\u00f9 apprezzate da Vasari, e trovano un parallelo nella \"sprezzatura\" (ovvero l'atteggiamento di studiata noncuranza da parte di chi si sente molto sicuro di s\u00e9) che permea \"Il Cortegiano\" di Baldassarre Castiglione. L'opera manieristica deve inoltre contenere \"la variet\u00e0 di tante bizzarrie, la vaghezza de' colori, la universit\u00e0 de' casamenti, e la lontananza e variet\u00e0 ne' paesi\", poi: \"una invenzione copiosa di tutte le cose\" (Giorgio Vasari, Vite).\nLa preparazione richiesta a un pittore nel Cinquecento non si fermava all'abilit\u00e0 artistica, ma comprendeva anche la cultura, una formazione universale, anche religiosa, nonch\u00e9 le norme di comportamento etico e sociale che gli consentissero di rapportarsi alle istituzioni e ai committenti. Anche questo si traduceva nella \"maniera\" di dipingere; e per il Vasari, l'espressione pi\u00f9 alta della \"buona maniera\" di dipingere era in Raffaello e Michelangelo.\nLa \"maniera\", o lo \"stile\" che dir si voglia, si tradusse negli autori successivi in affettazione, inventiva, ricercatezza, artificioso preziosismo: caratteristiche queste che sono state successivamente attribuite a questi pittori in varia misura e con valutazioni diverse, a seconda dei tempi.\nIl termine manierismo, al contrario di \"maniera\", comparve molto pi\u00f9 tardi, con l'affermarsi del neoclassicismo alla fine del Settecento, per definire quella che veniva intesa come una deviazione dell'arte dal proprio ideale; e fu usato successivamente dello storico d'arte Jacob Burckhardt per definire in modo sprezzante l'arte italiana fra il Rinascimento e il Barocco. \nSolo negli anni dieci e venti i pittori manieristi furono riabilitati e, sotto l'influsso dell'espressionismo e del surrealismo, si valut\u00f2 positivamente la cultura sottostante al manierismo: il distacco dell'arte dalla realt\u00e0, l'abbandono dell'idea che la bellezza della natura sia impareggiabile e il superamento dell'ideale di arte come imitazione della realt\u00e0. In questa concezione l'arte diventa \"fine a s\u00e9 stessa\".\nCaratteristiche abbastanza ricorrenti nelle opere pittoriche manieriste, pi\u00f9 o meno apprezzate nei tempi successivi, furono: \nDiffusione della pittura manierista italiana.\nLe citt\u00e0 di Roma, Firenze e Mantova erano i centri manieristi in Italia. La pittura veneziana segu\u00ec un corso diverso, rappresentato da Tiziano nella sua lunga carriera. Molti dei primi artisti manieristi che avevano lavorato a Roma durante gli anni 1520 fuggirono dalla citt\u00e0 dopo il Sacco del 1527. Mentre si diffondevano attraverso il continente in cerca di occupazione, il loro stile si dissemin\u00f2 per tutta l'Italia e l'Europa settentrionale. Il risultato fu il primo stile artistico internazionale a partire dal gotico. Le altre parti dell'Europa settentrionale non avevano il vantaggio di tale contatto diretto con gli artisti italiani, ma lo stile manierista fece sentire la sua presenza attraverso stampe e libri illustrati. I governanti europei, tra gli altri, acquistavano opere italiane, mentre gli artisti nordeuropei continuavano a viaggiare in Italia, contribuendo a diffondere lo stile manierista. \nSingoli artisti italiani che lavoravano nel Nord diedero vita a un movimento noto Manierismo nordico (o Manierismo settentrionale). A Francesco I di Francia, per esempio, fu donato \"L'Allegoria del trionfo di Venere\" del Bronzino. Lo stile declin\u00f2 in Italia dopo il 1580, mentre una nuova generazione di artisti, tra i quali i fratelli Carracci, Caravaggio e Cigoli, faceva rivivere il naturalismo. Walter Friedlaender identific\u00f2 questo periodo come \"antimanierismo\", proprio come i primi manieristi erano \"anticlassici\" nella loro reazione di allontanamento dai valori estetici del Rinascimento maturo, e oggi si concorda che i fratelli Carracci e Caravaggio abbiano cominciato la transizione alla pittura di stile barocco che era dominante entro il 1600.\nFuori d'Italia, tuttavia, il Manierismo continu\u00f2 fino al Seicento. In Francia, dove Rosso si rec\u00f2 per lavorare alla corte di Fontainebleau, \u00e8 noto come lo \"stile Enrico II\" ed ebbe un particolare impatto sull'architettura. Altri importanti centri continentali del Manierismo nordico includono la corte di Rodolfo II a Praga, nonch\u00e9 Haarlem e Anversa. Il Manierismo come categoria stilistica si applica meno frequentemente alle arti visive e decorative inglesi, dove si usano pi\u00f9 comunemente etichette native come \"elisabettiano\" e \"giacobiano\". Il Manierismo artigiano del Seicento \u00e8 un'eccezione, applicata all'architettura, che fa affidamento sui libri di modelli piuttosto che sui precedenti esistenti nell'Europa continentale.\nDi particolare rilievo \u00e8 l'influenza fiamminga a Fontainebleau che combinava l'erotismo dello stile francese con una prima versione della tradizione della \"vanitas\" che avrebbe dominato la pittura olandese e fiamminga del XVII secolo. Prevalente in questo periodo era il \"pittore vago\", una descrizione dei poeti del nord che entrarono nelle botteghe in Francia e in Italia per creare uno stile realmente internazionale.\nI centri della pittura manierista italiana.\nCome gi\u00e0 accennato, dopo il Sacco di Roma del 1527 la maggior parte dei pittori che si trovavano nella capitale pontificia fuggirono. Erano gli artefici dello \"stile clementino\" (da papa Clemente VII), un linguaggio raffinatissimo che, allontanandosi progressivamente dalla lezione di Raffaello, era alla ricerca di virtuosismi sempre nuovi in una continua sperimentazione. Il simbolo e la principale caratteristica di questo stile \u00e8 la \"figura serpentinata\", una figura in movimento che ha almeno due o tre punti di vista diversi e altrettanto interessanti, e che si contorce quindi nel modo pi\u00f9 aggraziato possibile, venendo meno anche alle regole prospettiche e anatomiche. L'onta del Sacco spegne per almeno un decennio il faro di Roma come guida culturale d'Europa. Altri centri si aggiornano per\u00f2 sulle novit\u00e0 romane, grazie agli artisti in fuga.\nLa ripresa di Roma dopo il sacco del 1527 si attua con l'avvento del pontificato di papa Paolo III (1534-49) che tenta di recuperare il prestigio temporale anche grazie alle grandi imprese artistiche pubbliche. I cantieri pi\u00f9 importanti furono aperti quindi al Vaticano e al Campidoglio. Paolo III dovette anche affrontare la frattura tra i cristiani dell'Europa settentrionale e l'ortodossia romana, Roma vive cos\u00ec una stagione di ambivalenza, divisa tra il fasto raffinato del manierismo internazionale (nelle ville urbane e suburbane delle pi\u00f9 potenti famiglie) e opere pi\u00f9 rigorose e spirituali come il Giudizio Universale nella Sistina, e i cicli di Daniele da Volterra.\nArchitettura.\nAnche l'architettura della met\u00e0 del Cinquecento viene spesso considerata manierista, intendendo in questa accezione un uso raffinato e disinvolto degli ordini classici, con frequenti infrazioni alle regole codificate. Tra gli edifici che meglio esemplificano questo atteggiamento sono da ricordare il Palazzo Te a Mantova, opera del pittore e architetto Giulio Romano, e la Villa Imperiale a Pesaro progettata da Gerolamo Genga.\nUn altro aspetto dell'architettura manierista fu la dialettica tra natura e artificio che caratterizz\u00f2 i modelli del giardino all'italiana.\nScultura.\nCome nella pittura, la prima scultura manierista italiana era in gran parte un tentativo di trovare uno stile originale che potesse eguagliare e superare il Rinascimento maturo di Michelangelo. Ad esempio la decorazione di piazza della Signoria a Firenze innesc\u00f2 una viva competizione fra gli artisti attraverso una serie di commissioni che avrebbero affiancato il \"David\" di Michelangelo. Baccio Bandinelli rilev\u00f2 il progetto di \"Ercole e Caco\" dal maestro stesso, ma il suo tentativo di emulare la vibrante tensione anatomica del David si tradusse in eccessivo muscolarismo, che dest\u00f2 subito vivaci critiche. Il bronzo \"Perseo con la testa di Medusa\" di Benvenuto Cellini fu disegnato con otto angoli di visuale (una caratteristica dello stile manierista) e venne artificialmente stilizzato nel cesello dei dettagli, derivati forse dall'esperienza dello scultore come orefice. La sua famosa \"Saliera\" in oro e smalto (1543) mostra il suo talento nel creare una vivace composizione, ricca di dettagli che esaltano al meglio i materiali preziosi.\nPiccole figure in bronzo da collezione, spesso soggetti mitologici nudi, erano un genere assai richiesto dalle corti principesche, e a Firenze vi eccelleva il Giambologna, artista di origine fiamminga. Cre\u00f2 anche sculture a grandezza naturale, di cui due entrarono nella decorazione di piazza della Signoria. Lui e i suoi seguaci escogitarono eleganti esempi allungati della figura serpentinata, spesso di due figure intrecciate, che erano interessanti da tutti i lati di veduta."}
{"id": "57190", "revid": "123735413", "url": "https://it.wikipedia.org/wiki?curid=57190", "title": "Rompicapo delle otto regine", "text": "Il rompicapo (o problema) delle otto regine \u00e8 un problema che consiste nel trovare il modo di posizionare otto donne (pezzo degli scacchi) su una scacchiera 8x8 tali che nessuna di esse possa catturarne un'altra, usando i movimenti standard della regina. Perci\u00f2, una soluzione dovr\u00e0 prevedere che nessuna regina abbia una colonna, traversa o diagonale in comune con un'altra regina.\nIl problema delle otto regine \u00e8 un esempio del pi\u00f9 generale problema delle \"n\" regine, che consiste nel piazzare, con le condizioni illustrate precedentemente, \"n\" regine su una scacchiera ; in questa forma, in particolare, esso viene spesso usato per illustrare tecniche di progettazione di algoritmi e di programmazione. \u00c8 stato dimostrato matematicamente che il problema \u00e8 risolvibile per mentre non lo \u00e8 per \nStoria.\nIl problema venne originariamente proposto nel 1848 dal giocatore di scacchi Max Bezzel, e negli anni molti matematici, incluso Gauss, che riusc\u00ec a trovare 72 delle 92 soluzioni, hanno lavorato al problema e alla sua forma generalizzata. La prima soluzione fu data da Franz Nauck nel 1850. Fu Nauck poi ad estendere il problema alla sua forma generalizzata. Nel 1874, S. G\u00fcnther propose un metodo per trovare le soluzioni del problema utilizzando i determinanti, metodo che venne perfezionato poi da J.W.L. Glaisher.\nEdsger Dijkstra, nel 1972, us\u00f2 il problema delle \"n\" regine per illustrare il potere di ci\u00f2 che egli chiam\u00f2 programmazione strutturata. Pubblic\u00f2 una descrizione assai dettagliata dello sviluppo di un algoritmo backtracking DFS.\nTutte le soluzioni.\nLe 92 soluzioni si riducono essenzialmente a 12 non ottenibili l'una dall'altra tramite rotazioni e riflessioni:\nNumero delle soluzioni.\nLa tabella seguente mostra il numero di soluzioni del problema delle \"n\" regine, sia uniche che distinte , per \"n\" = 1\u201314, 24\u201327.\nNotare che il problema delle sei regine ha meno soluzioni del problema delle cinque regine.\nNon esiste ancora una formula per calcolare l'esatto numero di soluzioni.\nVersione animata della soluzione ricorsiva.\nQuesta animazione usa il backtracking per risolvere il problema. Una regina \u00e8 posizionata in una colonna che non genera conflitto. Se la colonna non viene trovata il programma ritorna all'ultimo stato positivo e viene provata una differente colonna."}
{"id": "57192", "revid": "1935652", "url": "https://it.wikipedia.org/wiki?curid=57192", "title": "Brianza", "text": "La Brianza (\"Bri\u00e0nsa\" in dialetto brianzolo) \u00e8 un'area geografica della Lombardia, a nord di Milano e a sud del lago di Como. Con il termine Brianza viene indicato un territorio della Lombardia non corrispondente a un ente territoriale. Infatti i suoi comuni afferiscono alle province di Como, Lecco, Monza e Brianza e in piccola parte alla citt\u00e0 metropolitana di Milano.\nCome confini generali dell'area regionale si possono indicare il Canale Villoresi a sud, l'Adda a est, le valli prealpine del Triangolo Lariano fin dove nasce il Lambro a nord e il fiume Seveso a ovest. Nonostante la mancanza di un'istituzione territoriale, il senso d'appartenenza a quest'area \u00e8 decisamente spiccato tra i suoi abitanti. Le diverse zone della Brianza presentano del resto numerosi tratti che le accomunano tra loro e le differenziano dal resto della Lombardia, di natura geografica, demografica, economica, sociale, culturale e linguistica.\nGeografia.\nSi possono individuare, all'interno della Brianza, due sottoaree dal punto di vista degli aspetti geologici: una pianeggiante a sud e a ovest e un'altra collinare a nord e a est. \nLa sottoarea pianeggiante, a sud della sottoarea collinare, \u00e8 la propaggine settentrionale della Pianura padana, occupa il settore pi\u00f9 propriamente detto della bassa Brianza, la parte maggiore della Brianza comasca e parte del Meratese. Questa porzione pianeggiante \u00e8 ascrivibile al territorio dell\"Alta pianura\", caratterizzato da un suolo permeabile composto da sabbie e ghiaie, in contrapposizione al suolo argilloso e impermeabile della \"Bassa pianura\". Nella sottoarea dell'Alta pianura, vista l'incapacit\u00e0 del suolo di trattenere l'acqua, essa penetra per varie decine di metri finch\u00e9 non incontra uno strato impermeabile. Sulle rocce impermeabili l'acqua scorre fino al punto in cui ha la possibilit\u00e0 di riaffiorare dalla falda freatica, dando origine alle risorgive, vale a dire nella bassa pianura ancora pi\u00f9 a sud. La porzione pianeggiante brianzola, da sud a nord, sale molto gradualmente, con un dislivello altimetrico che va approssimativamente dai 160 metri dell'inizio della bassa Brianza ai 370 di Cant\u00f9, per una media di +10,5 metri s.l.m. al chilometro. Data la posizione molto settentrionale della pianura briantea, nelle giornate limpide qui si percepisce intensamente che le Alpi formano un \u201carco\u201d attorno alla Pianura padana. Infatti, oltre che dal Gruppo delle Grigne, dal Resegone e dalle Prealpi Bergamasche il paesaggio \u00e8 dominato dall'imponente mole del Monte Rosa, che compare esattamente a ovest, e non a nordovest come ci si aspetterebbe. La porzione collinare brianzola si estende per lo pi\u00f9 in Provincia di Lecco e nel settore sudorientale di quella di Como.\nOrografia.\nI rilievi briantei sono i primi che il viaggiatore proveniente da Milano e dalla Pianura padana scorge salendo verso la Svizzera, il Lario o la Valtellina. Essi si aggirano mediamente sui 500 \u2013 600 metri, ma in alcuni casi raggiungono altitudini montane: il Monte Barro, 950\u00a0m; il monte Cornizzolo, 1241\u00a0m; il monte Bollettone, 1317\u00a0m; i Corni di Canzo, 1371\u00a0m e il monte Palanzone, 1436\u00a0m (la cui cima viene sorpassata dal \"Monte San Primo\").\nDall'area collinare principale, quella delle Prealpi del Triangolo Lariano, risulta staccato il circondario del Colle di Brianza, posto pi\u00f9 a sud. A dividere le due zone \u00e8 la Piana di Erba. Questa seconda area \u00e8 caratterizzata da rilievi pi\u00f9 dolci e meno elevati, che culminano con il Monte Crocione, alto 877 metri, anche se probabilmente il colle pi\u00f9 famoso \u00e8 il San Genesio (832\u00a0m), dove si trovano le sorgenti del torrente Molgora. Altro rilievo significativo \u00e8 il Monte Regina (817\u00a0m). Le colline brianzole pi\u00f9 meridionali sono quelle del Parco regionale di Montevecchia e della Valle del Curone con le tre famose quanto misteriose Piramidi di Montevecchia. Il quadro orografico del Parco del Curone (dove si era ipotizzata la presenza di petrolio) fa s\u00ec che esso sia sempre stato ricco di fontanili da cui fontane e lavatoi spesso legati a reperti etrusco-liguri, celtici, romani.\nDa notare le terrazze, terrazzamenti o ronchi, ove anticamente i contadini avevano coltivazioni. Un fontanile significativo \u00e8 il fontanile Squallera, antico, da cui sgorga acqua in tutte le stagioni e pare che non geli mai, perch\u00e9 proviene da una profondit\u00e0 tale per cui mantiene sempre una temperatura sopra lo zero. Da ricordare anche il fontanile san Carlo, dove, secondo una leggenda, l'acqua cominci\u00f2 a sgorgare da sotto la zampa di un cavallo che accompagnava Carlo Borromeo in visita alla pieve: San Carlo aveva sete e bast\u00f2 il calpestio di uno zoccolo a far sgorgare l'acqua. Tutta la zona \u00e8 molto ricca di acque che anticamente venivano incanalate in rogge che portavano acqua a notevole distanza: serviva per irrigare ma anche per lavare. Ancora da ricordare: il fontanile sito in localit\u00e0 Mirasole; la fontana in pietra adiacente al lavatoio della Cascina Valfredda; il lavatoio della Verteggera con ponte della Verteggera sito poco a Valle dell'omonima Cascina che sembra derivare il proprio nome dal latino \"versus agger\". L'origine, la funzione e l'epoca di costruzione della struttura sono incerte. Certi o molti fontanili erano di propriet\u00e0 dei nobili ma durante i giorni festivi talora era concesso anche ai contadini di usare l'acqua per i campi. Antiche carte parlano di lotte e controversie legate all'uso e sfruttamento di queste fonti molto importanti per l'economia del luogo. Da menzionare l'antica cascina Trecate, da non confondersi con il comune di Trecate (Novara), con il relativo pozzo di trivellazione. La cascina Trecate \u00e8 nota anche per il \"sentiero dei Morti\"': quando una persona \"del Trecate\" moriva, veniva portata in spalla da uomini robusti al cimitero di Maresso. La strada lunga e stretta, e talora con salite e discese ripide, era difficoltosa soprattutto d'inverno specie con la neve o all'opposto quando faceva molto caldo. Inoltre vi \u00e8 una parte di colline calcaree, nella zona Curone-Montevecchia-Valle Santa Croce e Colle Brianza, che \u00e8 causa di \"sorgenti petrificanti\" (costituenti poi ruscelli, con presenza costante di acqua corrente, in cui avvengono fenomeni di travertinizzazione, cio\u00e8 di formazione di travertini). Le colline brianzole del Parco regionale di Montevecchia e della Valle del Curone raggiungono i 500 metri di altezza. Esse sono facilmente riconoscibili, quando il cielo \u00e8 libero dalla foschia, dalle guglie del Duomo di Milano. I colli di Montevecchia sono le prime propaggini di un antichissimo anfiteatro morenico, ovvero la lingua pi\u00f9 meridionale di un enorme ghiacciaio risalente all'epoca delle glaciazioni.\nIdrografia.\nLa Brianza \u00e8 posta nel pieno centro della \"Regione dei Laghi\" italiana. Effettivamente, i numerosi specchi d'acqua e piccoli laghi, di cui \u00e8 costellata, sono un elemento costituente e insostituibile del suo paesaggio, cos\u00ec vicino al Lario, uno dei grandi laghi.\n La regione briantea \u00e8 solo marginalmente interessata dal lago di Como, che costituisce semmai il suo confine con il Comasco e il Lecchese. Al sistema lacustre lariano appartiene comunque la maggior parte degli specchi d'acqua interamente compresi nel territorio brianzolo. Il pi\u00f9 importante \u00e8 sicuramente il lago di Annone, ventunesimo lago italiano per estensione (5,71\u00a0km\u00b2) che raggiunge la profondit\u00e0 massima di appena 11 metri. Le dimensioni ridotte e la scarsa profondit\u00e0 possono dar luogo a ghiacciate di parte della superficie durante i mesi invernali. Il lago ha la forma somigliante a un cuore, determinata dalla penisola di \"Isella\" \u2013 tagliata da uno strettissimo canale \u2013 che lo divide in due parti. Lago altrettanto famoso \u00e8 l'Eupilio o \"Lago di Pusiano\", che deve la sua celebrit\u00e0 alle descrizioni del Parini, nativo di quelle zone. La sua superficie \u00e8 di poco inferiore ai 5\u00a0km\u00b2 \u2013 che lo rendono il 23\u00b0 specchio d'acqua italiano per estensione \u2013 mentre la profondit\u00e0 massima raggiunta ammonta a 24 metri. Altri laghi, in ordine di superficie, sono quello di Garlate (4,6\u00a0km\u00b2), che segna il confine tra la Brianza, la Val San Martino e il distretto di Lecco; il Lago di Alserio (1,2\u00a0km\u00b2) in provincia di Como; il Lago di Olginate (0,77\u00a0km\u00b2) che si apre lungo il corso dell'Adda in provincia di Lecco; il Lago del Segrino (0,35\u00a0km\u00b2) famoso per le sue acque verde-smeraldo e per le opere di numerosi scrittori e pittori internazionali a esso dedicate, e il Lago di Sartirana (0,1\u00a0km\u00b2) ameno specchio d'acqua del Meratese dopo di cui vi \u00e8 il Parco Rio Vallone (con il Rio, da cui prende il nome, che scorre da nord a sud).\nDa menzionare il lago proglaciale del Cariggi.\nTra Naresso di Besana in Brianza, Renate, Veduggio con Colzano e Capriano, esisteva, migliaia di anni fa, un lago glaciale. Il lago si estendeva su un'area di 5 chilometri quadrati ed \u00e8 stato luogo di insediamenti umani fin dall'et\u00e0 del Bronzo. La zona in cui si estendeva il lago, visibile ancora in periodo medioevale, viene ora chiamata \u201clago Cariggi\u201d, o torbiera Cariggi e anche solo Cariggi. Infatti, anche se ormai la piana \u00e8 prosciugata, conserva ancora la caratteristica flora dei luoghi umidi, tra cui la carex, tipico genere di pianta da torbiera: dal suo nome dialettale \"car\u00ecsc\" deriva il nome italianizzato di \u201cCariggi\u201d. Con le foglie del carex si ricava la paglia per impagliare le sedie. Resta anche un antico lavatoio, a riprova che il sito \u00e8 estremamente ricco di acque sotterranee, detto \u201calbergher di ginocch\u201d ancora attivo, dove si racconta che i contadini deponessero, ponendosi in ginocchio, le angurie per renderle fresche e potersi poi dissetare e rinfrescare. L'acqua che sgorga \u00e8 sempre fresca.\nPer quanto riguarda torrenti e fiumi, il fiume maggiore \u00e8 decisamente l'Adda, di cui sia in passato che oggi (se pur in minor misura) sono sfruttate le correnti per la produzione di energia elettrica. L'Adda, quarto fiume italiano con 313\u00a0km di lunghezza, bagna la Brianza Orientale per circa 30\u00a0km da Olginate a Cornate d'Adda segnando da Brivio in gi\u00f9 il confine con la Bergamasca. Un celebre passaggio de \"I promessi sposi\" narra la vicenda di Renzo che, ricercato, deve fuggire all'estero: per farlo decide di attraversare il fiume Adda, che a quel tempo costituiva il confine tra il Ducato di Milano e la Serenissima Repubblica di Venezia. In territorio brianzolo esistono tre ponti che mettono in collegamento le due sponde: quello di Olginate\u00a0\u2013 Garlate, quello di Brivio \u2013 Cisano Bergamasco e quello di Paderno d'Adda, che \u00e8 una straordinaria opera di ingegneria. A Imbersago, nel Meratese, \u00e8 invece attivo un piccolo traghetto costruito su un progetto di Leonardo da Vinci, che permette il passaggio sia di pedoni che di auto, moto e bici. In Brianza l'Adda scorre impetuoso ed \u00e8 incassato in una valle profonda, coperta da una vegetazione lussureggiante. Il corso del fiume, sia per la particolare irruenza delle sue correnti sia per convogliare le acque nelle centrali idroelettriche, \u00e8 incanalato in un complesso sistema di chiuse. L'altro fiume importante \u00e8 il Lambro, (di cui \u00e8 famoso 'Il Ceppo', una formazione rocciosa), che scendendo dalla Valassina incontra Canzo e Ponte Lambro. La valle del Lambro \u00e8 nella Brianza centrale. Dopo aver dato vita al Lago di Pusiano scorre in terra briantea per alcune decine di chilometri, fino ad arrivare al territorio del Monzese con Monza. In Brianza l'affluente pi\u00f9 importante del Lambro \u00e8 il Rio Pegorino che nasce a Casatenovo ed \u00e8 compreso nella fascia boschiva lungo la valle da cui prende il nome (valle del Rio Pegorino) e principalmente presso i Comuni di Lesmo e Triuggio. Alcuni abitati delle frazioni come Gerno, o ex luoghi-cascine ora non pi\u00f9 ricordati, come Pegorino primo, Pegorino secondo o Pegurinasc, oppure frazioni come Canonica Lambro, sono adiacenti al sito e arrivano a toccarne i confini. Lungo il percorso si trova anche la fonte della Madonna del soldato, che pare sia sorta miracolosamente per assetare un soldato che invocava la Madonna.\n\u00c8 la Madonna del soldato o della fonte (ma viene chiamata anche in altri modi), e che si trova proprio quasi nel letto del Rio Pegorino, in prossimit\u00e0 di una delle fonti del torrente stesso. La leggenda per l'appunto narra che una legione romana dell'epoca post-Costantino si era persa nei boschi e che la fonte inizi\u00f2 a sgorgare per dissetare i soldati (o un soldato della legione). Secondo una delle altre versioni il fatto sarebbe pi\u00f9 tardivo e per ricordarlo era stata edificata una costruzione votiva romanica; qualcuno poi fa risalire l'evento al 1400. L'attuale edicola dell'antico luogo di culto popolare \u00e8 risalente al 1876 ed ebbe fino al 1950 momenti di abbandono e poi di rifacimenti ed \u00e8 e in ogni caso una sede suggestiva di devozione che ha riguardato anche e soprattutto i soldati delle due ultime guerre. Comunque, il Lambro dopo aver attraversato il territorio brianzolo e quello monzese, si addentra nell'area urbana di Milano. Rilevanti sono anche il fiume Seveso e il torrente Molgora. Il Seveso (al di l\u00e0 del quale vi sono il torrente Guisa, che con il Nirone d\u00e0 origine al Merlata, e il torrente Lura) nasce a Cavallasca; da Casnate con Bernate a Varedo scorre per circa 40\u00a0km in Brianza. Il torrente Molgora d\u00e0 nome al Parco Molgora che confina a est con il Parco del Rio Vallone. Il torrente Molgora \u00e8 in Brianza da Colle Brianza, dove si trovano le sue sorgenti, fino a Caponago, passando per la citt\u00e0 di Vimercate. La valle del Seveso \u00e8 al confine della Brianza occidentale e la valle del Molgora nei confini della Brianza orientale.\nVi \u00e8 un dedalo di rogge, roggette e torrenti che drenano le acque della Brianza. Di importanza sono due rami del Rio Molgorana che scorrono all'interno del parco dei Colli Briantei: un parco locale di interesse sovracomunale che si estende tra il Parco della Valle del Lambro e quello del Molgora e comprende i primi rilievi collinari (pianalti) della Brianza orientale, con, fra gli altri, i Comuni (e relative Cascine) di Camparada, Usmate Velate fino a confinare con Bernareggio. I due rami del Rio Molgorana scorrono all'interno di detto parco sui lati est e ovest, caratterizzando tutto il territorio con valli trasversali ai pianalti (Valfredda, Valfazzola). Completano le zone umide il Laghettone e il Laghettino, laghi situati nei boschi di Bernate di Arcore.\nClima.\nIl clima brianzolo varia da zona a zona: la pianura della bassa Brianza, e soprattutto le cinture urbane, Desio-Lissone-Seregno e Seveso-Meda risentono di un effetto di \"cappa di calore\" simile a quella del capoluogo lombardo, dovuto alle emissioni inquinanti e all'elevatissima densit\u00e0 abitativa. In collina o in aree meno densamente popolate si possono registrare anche cinque gradi in meno nello stesso momento. In via generale, si pu\u00f2 classificare il clima della regione come un clima temperato continentale. Gli inverni sono abbastanza piovosi e rigidi (in pianura sono ricorrenti le ghiacciate notturne e il termometro pu\u00f2 scendere fino a \u00a0\u00b0C / \u00a0\u00b0C), le mezze stagioni umide, brevi e miti e le estati afose e temporalesche (con temperature massime che possono variare dai +30\u00a0\u00b0C della collina ai +35\u00a0\u00b0C / +37\u00a0\u00b0C della pianura, e punte eccezionali di +38\u00a0\u00b0C / +40\u00a0\u00b0C in citt\u00e0). L'effetto mitigatore dei laghi si fa sentire poco, viste le loro dimensioni ridotte.\nConfini e territorio iniziali.\nI confini della Brianza hanno visto un'evoluzione temporale. Inizialmente il termine si riferiva a un territorio compreso tra Lambro e Adda, da Vedano al Lambro a sud al confine Canzo-Asso a nord. Questa accezione nel XV secolo ebbe anche una sua struttura politica territoriale (il \"Vicariatus Montis Briantiae\" e l\"Universitas Montis Briantiae\"), titolare di particolari concessioni fiscali da parte dello Stato di Milano. Successivamente il suo significato si dilat\u00f2 pressoch\u00e9 a tutta l'area della Martesana \"de medio\", ed \u00e8 questa l'accezione pi\u00f9 frequentemente usata nel Settecento\nSecondo la definizione di Ignazio Cant\u00f9, che si basa su diversi parametri storici e geografici, i confini dell'area regionale della Brianza sono i seguenti:\nLa Brianza possiede una propria famiglia di dialetti (il dialetto brianzolo) che si distinguono da quelli del Monzese, del Comasco e del Lecchese, pur presentando pi\u00f9 o meno affinit\u00e0 con l'uno o con l'altro a seconda della collocazione geografica. In alcuni casi si notano delle somiglianze con il dialetto milanese pi\u00f9 che con quello delle regioni circostanti.\nLa Brianza ha un'organizzazione territoriale particolare, dovuta al suo intenso grado di urbanizzazione. In questa area regionale, piuttosto che accorpare comuni e creare municipalit\u00e0 dotate di \"frazioni\" si \u00e8 teso a rendere ogni centro comune a s\u00e9. (In Brianza attualmente un comune ha mediamente una superficie di 6,2\u00a0km\u00b2, contro i 15,4\u00a0km\u00b2 della Lombardia e i 37,19\u00a0km\u00b2 nazionali. Il pi\u00f9 piccolo \u00e8 Longone al Segrino (CO), con 1,5\u00a0km\u00b2, seguito da Camparada (MB) e Vigan\u00f2 (LC), che hanno entrambi una superficie comunale di soli 1,6\u00a0km\u00b2). Attualmente essi sono divisi fra le province di Lecco (la stragrande maggioranza della Brianza antica), Como (la Brianza canturina, l'Erbese, Pusiano e il Canzese), e Monza Brianza (la cosiddetta Bassa Brianza, in passato chiamata anche Brianza milanese in quanto appartenente alla Provincia di Milano, dalla quale \u00e8 stata scorporata l'attuale Provincia, comprendente anche comuni gi\u00e0 anticamente briantei quali Carate Brianza, Besana Brianza, Villa Raverio e Triuggio).\nBrianza 2000 e confini.\nPer quanto riguarda i confini della Brianza, il centro abitato citato nel documento forse pi\u00f9 antico, (1107), nel quale si accenna alla Brianza, \u00e8: \"\u2019...in loco et fundo seu monte qui dicitur Brianza ad locum ubi dicitur Infigina...\u2019\". 'Infigina del Monte di Brianza' \u00e8 \"l'attuale borgo Figina di Villa Vergano, frazione di Galbiate\", oggi in provincia di Lecco. I confini della Brianza hanno visto un'evoluzione temporale. Inizialmente il termine si riferiva a un territorio compreso tra Lambro e Adda, da Canonica Lambro a sud al confine Canzo-Asso a nord. Questa accezione nel XV secolo ebbe anche una sua struttura politica territoriale (il \"Vicariatus Montis Briantiae\" e l\"Universitas Montis Briantiae\"), titolare di particolari concessioni fiscali da parte dello Stato di Milano. Successivamente il suo significato si dilat\u00f2 pressoch\u00e9 a tutta l'area della Martesana \"de medio\", ed \u00e8 questa l'accezione pi\u00f9 frequentemente usata dal Settecento. I confini sono variamente cambiati nel tempo specie dopo l'800.\nIn ogni caso la Brianza nella pi\u00f9 grande estensione (comprendente cio\u00e8 sia i territori geograficamente brianzoli, sia quelli che hanno un legame storico con la Brianza pur non essendone geograficamente parte) pu\u00f2 avere una delimitazione formata dai seguenti comuni: Paderno d'Adda, Robbiate, Imbersago, Calco, Brivio, Osnago, Ronco Briantino, Airuno, Olginate, Garlate, Galbiate, Malgrate, Civate, Suello, Cesana Brianza, Pusiano, Eupilio, Proserpio, Canzo, Asso, Lasnigo, Sormano, Magreglio, Caglio, Rezzago, Caslino d'Erba, Castelmarte, Ponte Lambro, Erba, Cabiate, Mariano Comense, Albavilla, Albese con Cassano, Montorfano, Tavernerio, Lipomo, Capiago Intimiano, Senna Comasco, Cucciago, Vertemate con Minoprio, Cant\u00f9, Carimate, Novedrate, Cermenate, Seveso, Lentate sul Seveso, Meda, Seregno, Lazzate, Misinto, Cogliate, Ceriano Laghetto, Solaro, Limbiate, Bovisio Masciago, Varedo, Desio, Nova Milanese, Muggi\u00f2, Lissone, Carugate, Caponago, Basiano, Grezzago, Pozzo d'Adda, Trezzano Rosa, Vaprio d'Adda, Trezzo sull'Adda, Busnago, Cornate d'Adda.\nAree contigue alla Brianza.\nLe aree contigue alla Brianza sono:\nStoria.\nIpotesi sul nome Brianza.\nIl nome della regione deriva probabilmente dal termine celtico \"brig\" (colle, altura). Secondo altre fonti, il nome, dovrebbe essere fatto risalire a Brianteo, generale al seguito delle truppe di Belloveso, che dal VII al V secolo a.C. avrebbe occupato il territorio dell'Insubria in Italia Settentrionale, fondando l'antica Mediolanum (l'odierna Milano). Da menzionare i Briganti, una trib\u00f9 celtica della Britannia che abitava tra i fiumi Tyne e Humber e che potrebbe avere avuto origini comuni con trib\u00f9 di Briganti Celti delle Alpi con stazionamenti prealpini. Suggestivo \u00e8 il possibile rafforzarsi del termine dovuto al brigantaggio, quello dei \"bravi\" di manzoniana memoria che in Brianza avrebbero trovato rifugio tra boschi e colline (dove vi erano i \"malcanton\" ove i viandanti potevano incontrare dei briganti che li affrontavano dicendo \"o l bursa o la vita o ul can\u00e8n da la pipa\"). Comunque l'origine del nome Brianza pi\u00f9 accreditata \u00e8 quella da \"brig\", \"bricch\", alture; \u00e8 gustoso menzionare anche i termini brik'kone', briccone, che indicano persona senza scrupoli ma anche persona simpaticamente astuta, persona scaltra, chiusa, ma anche scherzosa.\nUn'altra ipotesi si ricollega a studi sulle popolazioni, sulle loro migrazioni e soprattutto sui relativi nomi di origine etnica. I Briganzi (in latino \"Brigantii\"), dalla radice celtica \"brig\" (altura) il cui nome \u00e8 interpretabile col termine di \"montanari\" o di persone provenienti da alture, abitavano in particolare la citt\u00e0 celtica di Brigantion poi romanizzata e denominata Brigantium (l'odierna Bregenz in Austria). Questi, spinti dalle invasioni barbariche, con la caduta dell'impero romano migrarono in Lombardia e si sarebbero portati nelle zone di Como-Varese-Milano-Monza\u2013Lecco, fermandosi nell'attuale Brianza, allora Brigantia/Briantia (la G celtica tende a volte a sparire davanti alla A, come nel caso di Brigantii/Briantii). Successivi trasferimenti, al di fuori della Brianza, di singoli o di nuclei familiari hanno comportato anche una certa diffusione del cognome derivato \u2018Brianzoli\u2019 e di quello \u2018Brianza\u2019, o talora di varianti per lo pi\u00f9 a causa di errori di trascrizione nei documenti. Esistono in Italia anche il rarissimo cognome Brianta e i cognomi Brianti e Brianzi. Da rammentare poi come esistano diversi toponimi, riferiti a centri abitati, che derivano da \u2018brig\u2019.\nToponomastica.\nOrigine di diffusi suffissi di nomi di citt\u00e0 e paesi briantei:\nDalla Brianza preromana fino al periodo austriaco.\nA Milano, e nelle sue terre circostanti come la Brianza dopo il periodo preistorico e protostorico pre cultura celtica, vi fu la cultura della popolazione celtica che dur\u00f2 finch\u00e9 Roma non sottomise definitivamente l'Insubria, con la susseguente completa romanizzazione anche delle terre brianzole. Dopo molti secoli, nel 313 Costantino I si accord\u00f2 con Licinio per consentire, con l'Editto di Milano, la pratica del culto cristiano. \nNel periodo del vescovo Ambrogio e dell'imperatore Teodosio I, Milano con le terre circostanti divenne centro molto influente della Chiesa d'Occidente; in queste terre Sant'Agostino fu convertito al cristianesimo nel 386 e ricevette il battesimo l'anno seguente; infatti Agostino d'Ippona parla di Cassiciaco come del luogo dove risiedette nel tempo in cui si preparava al proprio battesimo. Cassiciaco sembra si possa identificare con Cassago Brianza. \u2018Settimane Agostiniane\u2019 vengono oggi organizzate presso la Chiesa SS. Giacomo Maggiore Apostolo e Brigida Vergine d'Irlanda proprio in Cassago Brianza. Rispetto al Cattolicesimo in queste terre, vi fu fra l'altro anche l'influsso del cattolicesimo irlandese. L'originalit\u00e0 del monachesimo celtico si manifestava attraverso molte caratteristiche fra cui il rimarcare la cosiddetta \"peregrinatio pro Domino\" per mare, ovvero la partenza in nave e l'arrivo in una terra dove sarebbe sorto un nuovo monastero. Per quanto concerne il ricordo dell'antica impronta Benedettina \u00e8 da menzionare l'ex monastero di Brugora a Besana in Brianza. Riguardo ai Francescani, suggestiva \u00e8 la storia del Convento di Oreno (frazione di Vimercate). Movimenti religiosi/eretici degli Umiliati, dei Patarini e dei Catari, si svilupparono e poi finirono in diversi paesi della Brianza durante il Medioevo. \nNegli ultimi anni dell'Impero romano vi furono numerose scorrerie barbariche nel territorio, fino al prevalere dei Longobardi. Dopo l'epoca Longobarda si arriv\u00f2 all'annessione fatta dai Franchi. Nell'XI secolo Milano e le terre circostanti come la Brianza acquistarono una crescente importanza e indipendenza dal Sacro Romano Impero. Milano, distrutta nell'aprile del 1162 da Federico Barbarossa, rinacque dopo la vittoria della Lega Lombarda nella battaglia di Legnano del 29 maggio 1176. Della battaglia, nella tradizione popolare, si ricordano particolarmente il leggendario Alberto da Giussano e il Carroccio su cui era posta la croce di Ariberto di Intimiano. Federico I Barbarossa trov\u00f2 un'alleata nella citt\u00e0 di Monza. Federico permise a Monza anche il diritto, solitamente concesso solo alle citt\u00e0 di \"sede regia\", di riscuotere tasse doganali. Nel periodo delle lotte contro Milano e le altre citt\u00e0 della Lega, Monza (la residenza-capitale estiva del regno d'Italia all'epoca di Teodolinda e Agilulfo) era soprattutto un centro amministrativo per il Barbarossa. Questo periodo della storia monzese dura fino al 1185 quando il Barbarossa conclude la pace di Costanza con i rappresentanti dei Comuni della Lega Lombarda. Anche Como (con altri comuni comaschi) fu alleata del Barbarossa. Nel 1159 Como ospit\u00f2 lo stesso Barbarossa con la consorte Beatrice di Borgogna che erano di passaggio. In questi anni, Como partecip\u00f2 alla distruzione di Milano (nel 1162) e dell'Isola Comacina filomilanese. In data 23 ottobre 1178, Federico Barbarossa don\u00f2 alla Comunit\u00e0 di Como, come premio alla loro fedelt\u00e0, alcuni possedimenti. Nella successiva disputa fra papato e impero s'inserirono le citt\u00e0 della Lega Lombarda e riprese la divisione fra guelfi e ghibellini. La Lega Lombarda era alleata del Papa. \nNel 1231 Federico II di Svevia convoc\u00f2 una Dieta a Ravenna dalla quale fece riaffermare la sua autorit\u00e0 sui Comuni ma ci\u00f2 non ebbe alcuna influenza pratica n\u00e9 immediata n\u00e9 sugli eventi successivi. Nella suddetta contrapposizione tra Lega Lombarda e il nipote del Barbarossa, Lecco sostenne quest'ultimo. Sul finire del XIII secolo la Brianza sub\u00ec le conseguenze delle lotte per il possesso di Milano tra le famiglie dei Della Torre e dei Visconti che si conclusero con il predominio di quest'ultima famiglia (vedi Battaglia di Desio). \nL'epoca del Ducato di Milano cominci\u00f2 con i Visconti. Dopo l'episodica \"Aurea Repubblica Ambrosiana\" vi fu poi il Ducato degli Sforza, (dalle lettere e dai documenti di Francesco I Sforza, si pu\u00f2 rilevare la presenza di un territorio distinto per ragioni fiscali: l'Universitas Montis Briantie. Essa comprendeva le pievi di Oggiono, Missaglia, Brivio con Ronco, Garlate, Agliate, le squadre dei Mauri e di Nibionno, la pieve d'Incino ed alcuni villaggi delle pievi di Pontirolo e di Vimercate. Praticamente un territorio compreso fra Adda e Lambro con lieve sconfinamento oltre il Lambro). Vi furono poi il primo Ducato francese, il secondo Ducato sforzesco, il secondo Ducato francese, il terzo Ducato Sforzesco cui seguirono il periodo spagnolo e la presenza asburgica austriaca (da rammentare la Pace conseguente al secondo trattato di Aquisgrana). \nA seguito della campagna di Napoleone Bonaparte nell'Italia settentrionale, nel 1797 il Ducato fu ceduto alla Repubblica Francese dagli Asburgo con il Trattato di Campoformio. Il Ducato cess\u00f2 cos\u00ec di esistere. Dopo il Congresso di Vienna, con la restaurazione, si costitu\u00ec il Regno Lombardo-Veneto dipendente dall'Impero austriaco.\nLa Brianza nel Regno di Sardegna e quindi d'Italia.\nLa guerra franco-piemontese contro l'impero austriaco (26 aprile 1859 - 12 luglio 1859) vide confrontarsi l'esercito franco-piemontese e quello dell'Impero austriaco. Con la sua conclusione la Lombardia, tranne Mantova, fu ceduta al Regno di Sardegna e si posero le basi per la costituzione del Regno d'Italia del 1861. Nel 1898, pressoch\u00e9 40 anni dopo, la situazione economica era gravissima. Si ricorda che in quegli anni emigrarono circa 519.000 lombardi. A Milano, nel 1898, a seguito dell'aumento del costo della farina e del pane, gravati dall'esosissima tassa sul macinato, la popolazione affamata insorse e assalt\u00f2 i forni del pane. L'insurrezione dur\u00f2 vari giorni e fu repressa nel sangue con i fucili e i cannoni al comando del generale Fiorenzo Bava-Beccaris, che poi per questa azione fu insignito con la Croce di grand'ufficiale dell'ordine militare di Savoia, \"per rimeritare il servizio reso alle istituzioni e alla civilt\u00e0\" da Umberto I re d'Italia. Nella feroce repressione militare alcuni calcolano che vi furono (i dati non sono precisi) pi\u00f9 di cento persone uccise e centinaia di feriti. Tra le vittime, su di cui si spar\u00f2 con mitraglia, vi furono anche le persone in fila per ricevere la minestra dei frati. Moti con le conseguenti repressioni vi furono anche in Brianza. Vi fu una caccia a persone in condizioni di vita miserevoli, innocue ma definite, in senso dispregiativo, briganti. Gaetano Bresci, secondo la filosofia di un certo anarchismo militante non pacifista, intese vendicare l'eccidio, perci\u00f2 decise di uccidere re Umberto I di Savoia in quanto responsabile in capo di questi tragici avvenimenti. L'attentato di Bresci, che risult\u00f2 fatale per il Re, avvenne a Monza il 29 luglio 1900. Tutti gli amici pi\u00f9 stretti e i parenti di Bresci vennero arrestati. L\"Avanti!\", divenuto capro espiatorio nonostante non fosse affatto vicino agli anarchici, sub\u00ec un'aggressione, in seguito alla quale vennero arrestati alcuni lavoratori del giornale e nessun aggressore. Molti anarchici (o ritenuti tali) vennero arrestati in tutta Italia e considerati colpevoli di apologia di regicidio.\nL'alba del fascismo.\nIl Listone, noto anche come Lista Nazionale, fu un'alleanza politica ideata e presieduta da Benito Mussolini che si present\u00f2 nelle elezioni politiche dell'aprile 1924. In dette elezioni il Listone, che su scala nazionale aveva avuto una media non inferiore al 60% dei votanti, era risultata del 18,7% circa in Brianza; in un Comune della Bassa Brianza fu addirittura pari a circa il 13,2%. Vi furono ritorsioni che colpirono molti circoli cattolico-popolari e circoli socialisti.\nDopo la nascita della Repubblica Italiana.\nDopo il 1946, il territorio della Brianza rimase frazionato nelle province di Como e di Milano. Nel 1992 il territorio della Brianza viene ancora frazionato: parte in provincia di Como, parte in provincia di Milano e parte nella neoistituita provincia di Lecco; dal 2004 il territorio della Brianza viene ulteriormente suddiviso tra provincia di Como, provincia di Lecco, nuova provincia di Monza e della Brianza e provincia di Milano (alcuni comuni situati nella parte nord-est della provincia di Milano).\nRito romano e rito ambrosiano della Chiesa cattolica.\nNella giurisdizione ecclesiastica della Chiesa cattolica, pressoch\u00e9 tutti i comuni del territorio della Brianza fanno parte dell'arcidiocesi di Milano, che segue in gran parte il rito ambrosiano.\nLa Brianza situata nella provincia di Lecco fa parte dell'arcidiocesi di Milano e segue il rito ambrosiano, fa eccezione la parrocchia di Civate che \u00e8 di rito romano.\nNella Brianza situata nella provincia di Como i comuni dei decanati di Cant\u00f9, di Asso e di Erba, fanno parte dell'arcidiocesi di Milano e seguono il rito ambrosiano, mentre i comuni afferenti ad altri decanati appartengono alla diocesi di Como e seguono il rito romano; la parrocchia di Montorfano era fino al 1981 nell'arcidiocesi di Milano e di rito ambrosiano; nel comune di Capiago Intimiano la localit\u00e0 di Intimiano \u00e8 di rito ambrosiano e fa parte dell'arcidiocesi di Milano mentre Capiago \u00e8 di rito romano e appartiene alla diocesi di Como.\nNella provincia di Monza e della Brianza, i comuni della Brianza ex milanese sono di rito ambrosiano, mentre i comuni del Monzese: Monza, Brugherio e Villasanta, in considerazione di peculiarit\u00e0 storiche, seguono invece il rito romano. A Monza Parco la suddivisione tra i due riti segue il tracciato di \"viale Cavriga\", che unisce le due porte principali del Parco, Porta Monza e Porta Villasanta: a nord del viale si segue il rito ambrosiano e a sud quello romano. Nella provincia di Monza e della Brianza anche Cornate d'Adda, Busnago e Roncello, sono di rito romano.\nI comuni brianzoli rimasti nella provincia di Milano fanno parte dell'arcidiocesi di Milano e sono di rito ambrosiano tranne alcuni del decanato di Trezzo (Grezzago, Trezzano Rosa, Trezzo sull'Adda e Vaprio d'Adda) che pur facendo parte dell'arcidiocesi di Milano, seguono il rito romano. Nel decanato di Trezzo, \u00e8 ora di rito ambrosiano Pozzo d'Adda; infatti sul territorio comunale sono presenti due parrocchie: una nel capoluogo dedicata a Sant'Antonio Abate e una nella frazione di Bettola dedicata al Santissimo Redentore. Inizialmente le due parrocchie seguivano riti diversi: romano nel capoluogo e ambrosiano nella frazione. Con la costituzione dell'unit\u00e0 pastorale tra le due parrocchie, si \u00e8 unificato il rito e si \u00e8 adottato unicamente il rito ambrosiano.\nTradizioni.\nDopo il periodo preistorico e protostorico pre-celti, il periodo dei celti, la romanizzazione, e, successivamente, le numerose invasioni barbariche, fino al prevalere dei Longobardi e quindi dei Franchi, con le relative fusioni di popolazioni e culture, \"il patrimonio delle tradizioni della Brianza si \u00e8 formato nelle antiche tradizioni contadine e artigiane del \u2018periodo delle Pievi\u2019, dopo il primo millennio\". Le Pievi videro poi anch'esse, un succedersi di dominazioni in parte lombarde e in prevalenza di stranieri, che come in precedenza comportarono fusioni di popolazioni e culture, ben incardinate e amalgamate dalle Pievi. \"Alla fine del periodo delle Pievi, la Brianza vide i maggiori cambiamenti nel secondo millennio dopo la nascita della Repubblica Italiana e poi con l'avvento del terzo millennio.\" Di seguito si tratta per l'appunto di questo \"continuum\" di contesti. Le tradizioni della Brianza derivano dunque da un'antica cultura intimamente legata al suo territorio e alla sua storia. Il termine nominale contemporaneo di Brianza ha origine secondo la tradizione all'incirca dopo l'anno Mille. Il documento scritto in cui compare, con tutta probabilit\u00e0 per la prima volta il nome \u2018Brianza\u2019 \u00e8 datato 16 agosto 1107. Si tratta di un lascito attraverso il quale la vedova del milanese Azzone Grassi dona i suoi possedimenti che aveva, \u00abin loco et fundo seu monte qui dicitur Brianza\u00bb, per la fondazione del monastero cluniacense di San Nicolao, presso Villa Vergano. Ma il toponimo non sarebbe stato a indicare solo un monte: gi\u00e0 nell'iniziale suddivisione in parrocchie e poi in pievi, dei primi vescovi di Milano, (il capoluogo della Lombardia e sede vescovile dell'attuale arcidiocesi di Milano che ha tra le diocesi suffraganee anche quella di Como), si potevano definire sotto il nome di Briantia quantomeno i villaggi \u2018Briantini\u2019 che si affacciavano sulla valle di Rovagnate (fino al 31 gennaio 2015 comune indipendente della provincia di Lecco. In data 31 gennaio 2015 confluito insieme all'adiacente comune di Perego nel nuovo comune denominato: La Valletta Brianza). All'inizio del XV secolo, il nome di Brianza si conferma come area regionale. Lo si evince dal patto fatto dai procuratori \"omnia communia Montis Briantie contrate Martescane \" al duca Filippo Maria Visconti. Con \u2018'\u2026.. contrate Martescane \u2026..'\u2018 si fa riferimento a suddivisioni territoriali di cui viene talora trascurata l'importanza rispetto alla storia e alle tradizioni della Brianza. Queste suddivisioni territoriali erano essenzialmente connesse alle pievi e le pievi alle autorit\u00e0 del clero e alle autorit\u00e0 civili, autorit\u00e0 tra di loro nel tempo anche in conflitto. Se \"ab initio\" il termine pieve indicava infatti una circoscrizione ecclesiastica inferiore alla diocesi, in seguito assunse anche funzioni civili. Le pievi hanno determinato le basi forse pi\u00f9 intense delle tradizioni della Brianza. Le pievi, talora dimenticate, furono dunque a lungo importanti in Brianza intrecciandosi intimamente con molte vicende storiche. Nel XII secolo, in et\u00e0 comunale, ad esempio, le pievi che sottostavano a precise autorit\u00e0, si divisero in filo-milanesi e in favorevoli a Federico Barbarossa. La Brianza afferiva prevalentemente a pievi milanesi del contado della Martesana e solo alcuni comuni appartenevano a pievi limitrofe o a pievi del contado di Como dell'omonima diocesi. Al capoluogo delle pievi facevano riferimento i villaggi circonvicini, da cui in definitiva trassero origine gran parte degli attuali comuni. Queste strutture (intese sia come enti dipendenti dal clero sia come enti dipendenti da autorit\u00e0 civili) perdurarono fino a tutto il XVIII secolo, e fino ad allora ebbero un'importanza decisiva anche nel divenire storico-linguistico della Brianza con influenze che durano tuttora. Da quanto fin qui esposto risulta forse opportuno enunciare i nomi di dette pievi. Quelle milanesi erano le pievi di Agliate, di Brivio, di Desio, di Galliano, di Garlate, di Mariano, di Missaglia, di Oggiono, di Pontirolo, di Seveso, di Vallassina e di Incino, di Vimercate; le altre entit\u00e0 amministrative milanesi assimilate alle pievi e concernenti la Brianza erano: Squadra di Nibionno, Squadra dei Mauri, Corte di Casale detta in origine Squadra di Canzo. Altri comuni della Brianza, come complessivamente intesa, erano limitrofi a dette Pievi, oppure appartenenti al territorio del contado di Como. In definitiva furono profonde le trasformazioni, comunque interpretabili, del tessuto sociale brianteo e indotte dal \u2018sistema\u2019 delle pievi con le autorit\u00e0 che le dirigevano. Il \u2018sistema\u2019 cominciato ecclesiasticamente in epoca medievale, dal XII secolo assunse anche funzioni civili, si modifica parzialmente nel XVII e nel XVIII secolo e si esaurisce nel XVIII secolo, quando vi fu verso di esso il momento di maggior rottura. Nel XIX secolo la Brianza si caratterizzava per un'economia che si fondava sull'artigianato e soprattutto su una fiorente agricoltura oltremodo redditizia per le grandi quanto poche famiglie di possidenti. Oltre allo sviluppo dell'agricoltura, che mostrava sistemi avanzati e tecniche colturali intensive, nell'Ottocento cominci\u00f2 anche il processo di industrializzazione della Brianza. Dopo la seconda met\u00e0 del secondo millennio, (pi\u00f9 precisamente nella seconda met\u00e0 del XX secolo), si \u00e8 trasformata in una delle zone pi\u00f9 industrializzate d'Italia, anche se \nnella parte settentrionale di questa regione l'agricoltura e l'allevamento sono attivit\u00e0 ancora piuttosto diffuse. \nRiguardo ai termini con cui si indicavano e/o si indicano persone e cose dei comuni della Brianza, questi sono: Brianzola, Brianzolo, Brianzole, Brianzoli; Briantea, Brianteo, Briantee, Briantei; arcaici sono: Briantii e Brianti; desueti sono: Brianzuola, Brianzuolo, Brianzuole, Brianzuoli; Briantina, Briantino, Briantine, Briantini, prevalenti nel passato, (vedi Pagine di storia Briantina; di R. Beretta). Con Briantitudine, considerato come neologismo, viene inteso un sentimento di riconoscimento delle caratteristiche proprie ed identitarie della Brianza, dei suoi abitanti e dei suoi comuni, nel tempo. Il brianzolo (o brianteo, localmente \"briansoeu\"), sia pure con le parlate leggermente diversificate da paese a paese e financo da quartiere a quartiere, \u00e8 ancora usato e/o compreso in Brianza, specie dagli ultracinquantenni.\nEnogastronomia.\nQuella brianzola \u00e8 una cucina simile a quella milanese, sebbene pi\u00f9 \"povera\". Fra i piatti tipici vi sono: i nervitt (cartilagini ricavati dai piedini di vitello poi bolliti, disossati e affettati finemente), la polenta, il risotto alla monzese (risotto allo zafferano con l'aggiunta di pezzetti di luganega), il minestrone brianzolo, la busecca, la Cass\u0153ula, gli ossibuchi, i formaggi caprini, vaccini e misti, la \"turta paesana\" dolce tipico delle feste patronali dei paesi brianzoli, e gli \"oss de mort\", (biscotti duri a base di nocciole).\nIl territorio brianteo \u00e8 conosciuto per la produzione di salumi, il pi\u00f9 importante dei quali \u00e8 il salame Brianza DOP. Altri salumi tipici sono la \"murtad\u00e8la brianzola\" (mortadella di fegato) e il vaniglia (un particolare tipo di cotechino).\nPer quanto riguarda i vini, in Brianza la viticoltura era un tempo molto comune, ma \u00e8 stata messa in ginocchio a partire dai primi anni del Novecento a causa della comparsa della fillossera; per decenni la produzione vinicola \u00e8 quindi stata relegata a pochi comuni collinari della Brianza lecchese, ma \u00e8 rinata quando a partire da un iniziale ettaro sulle colline di Perego, \u00e8 stata portata avanti la crescita di una realt\u00e0 che ora conta diversi ettari vitati (40 000, fino ad ora, le bottiglie annuali), estesi in tutto il parco del Curone. I vini prodotti in questa zona sono ora diventati a Indicazione Geografica Tipica, entrando a fare parte del consorzio \"Terre Lariane\".\nDiversi cibi e prodotti brianzoli fanno parte lista dei Prodotti agroalimentari tradizionali lombardi; tra questi vi sono l'agnello di Razza Brianzola, specie ovina tipica di questa zona, e il rosmarino e la salvia di Montevecchia, comunque particolarmente vocato alla produzione di erbe aromatiche.\nL'enogastronomia brianzola, legata all'agricoltura praticata nella parte settentrionale del territorio brianteo, \u00e8 stata rivalutata, utilizzando anche produzioni importate da altre zone.\nZootecnia.\nLa Brianza possiede alcune razze animali tipiche: \nDemografia.\nLa terra di Brianza \u00e8 una delle regioni pi\u00f9 densamente abitate d'Italia, d'Europa e del Mondo. Del resto questo \u00e8 un suo carattere distintivo gi\u00e0 dal Medioevo e dal Rinascimento, quando si registravano densit\u00e0 prossime ai 40 abitanti per km\u00b2, che costituivano una rarit\u00e0 per gli standard del periodo. Le ragioni sono da rintracciare innanzitutto nella fertilit\u00e0 del suolo e nella morfologia del territorio, pianeggiante o dolcemente collinare.\nLa zona pi\u00f9 popolosa della Brianza \u00e8 quella meridionale (provincia di Monza e Brianza e Bassa Brianza comasca), dove spesso si raggiunge una densit\u00e0 di popolazione pari a 3000 ab./km\u00b2. La Brianza lecchese risulta essere invece la parte pi\u00f9 rurale e meno popolosa di questa regione.\n La presenza di numerosi corsi d'acqua, alcuni dei quali distinti da correnti vigorose come l'Adda, ha favorito l'agricoltura, l'industria tessile e la produzione di energia elettrica, determinando cos\u00ec un processo di industrializzazione deciso, seguito da una altrettanto decisa urbanizzazione.\nSe si considera una superficie minima di 879,8\u00a0km\u00b2, la Brianza conta 1.207.150 abitanti, per una densit\u00e0 di popolazione di 1.372 ab./km\u00b2.\nFenomeni migratori.\nLa prosperit\u00e0 economica brianzola, a partire dagli anni del \"boom\" o \"miracolo economico\", ha attirato consistenti flussi migratori prima dal Nord Est e poi anche dall'Italia meridionale. Con il tempo, anche nella Brianza rurale i nuovi immigrati si sono integrati fondendosi con la gente del posto e contribuendo alla formazione di un piccolo \"melting pot\". In precedenza vi erano stati fenomeni migratori di brianzoli verso l'estero (vi \u00e8 al di fuori d'Italia anche una \"via Brianza\" a Henderson). A partire dagli anni novanta, dopo un decennio di pausa, \u00e8 ripreso un significativo fenomeno immigratorio legato all'arrivo di stranieri, la cui popolazione ammontava nel 1998-1999 al 5,2% circa della popolazione residente (dato riferito ai residenti regolari). Le successive fluttuazioni negli incrementi e per aree territoriali sono ricavabili per il decennio successivo dal Rapporto ORIM su dieci anni di immigrazione in Lombardia.\nL'offerta lavorativa particolarmente ampia (la Provincia di Lecco possiede il tasso di disoccupazione pi\u00f9 basso d'Italia) ha favorito l'inserimento lavorativo degli immigrati in Brianza e anche se si sono verificati da casi di criminalit\u00e0 e sfruttamento, il processo di integrazione procede gradatamente. Per quanto riguarda il trend demografico, la crescita naturale della popolazione, come nella maggior parte delle societ\u00e0 occidentali avanzate, \u00e8 negativa o prossima allo zero. Tuttavia, a causa degli intensi flussi migratori il saldo demografico \u00e8 positivo e molto superiore alla media nazionale, con picchi di crescita media annua vicini all'1%, a fronte di una media nazionale dello 0,1%. Nell'ultimo decennio, la Brianza \u00e8 stata inoltre interessata da un fenomeno demografico di trasferimento da Milano e dal suo hinterland pi\u00f9 immediato (oggi in fase di decremento o stasi demografica) verso i territori circostanti, giudicati meno caotici e favoriti da un migliore mercato immobiliare, a fronte di una diffusa presenza di servizi di livello metropolitano.\nNel 2006 la Provincia di Como si \u00e8 posizionata ottava nella classifica del saldo migratorio interno, con un dato pari a +0,58%, e anche quella di Lecco ha presentato un saldo positivo (+0,32%). confermando l'attrazione demografica della regione, dovuta anche agli elevati standard di vita dell'area.\nL'attuale crisi ha ripercussioni anche in Brianza.\nPopolazione urbana e densit\u00e0 di popolazione.\nSe si considerano le convenzioni dettate dalle Nazioni Unite, risulta che la popolazione urbana in Brianza ammonta al 98,9% sul totale, contro una media nazionale del 67%. La concezione di \"urbano\" \u00e8 per\u00f2 piuttosto arbitraria e soprattutto varia da regione a regione (per la maggior parte degli stati europei, per esempio, sono considerati \"non urbani\" i centri con popolazione inferiore alle 2.000 unit\u00e0).\nIl dato certo \u00e8 quello della densit\u00e0 abitativa, che in Brianza arriva a quasi 1.400 ab./km\u00b2. Si pu\u00f2 avere un'idea di quanto questo dato sia impressionante confrontandolo con la media regionale (397 ab./km\u00b2), con quella nazionale (195 ab./km\u00b2) e con quella dell'Unione europea (113 ab./km\u00b2).\nCentri principali per popolazione residente.\nA partire dagli anni del boom economico, la Brianza \u00e8 stata interessata dal fenomeno dell'urbanizzazione, enormemente in Bassa Brianza, in misura minore nell'Alta Brianza. Per questo i centri pi\u00f9 popolosi si trovano tutti nell'attuale Provincia di Monza e della Brianza. L'unica eccezione \u00e8 l'agglomerato dei comuni di Cant\u00f9 e Mariano Comense, appartenenti alla Provincia di Como. Il centro meno abitato \u00e8 Proserpio (CO) con una popolazione di 933 unit\u00e0, collocato nella parte pi\u00f9 settentrionale della Brianza.\nDialetto.\nIl dialetto brianzolo, affine al dialetto milanese, \u00e8 una variet\u00e0 della lingua lombarda. : quella da Brugherio (detta \"di paltitt\" dagli abitanti dell'Alta Brianza, termine non traducibile che ha a che vedere con il fango), a Monza (di \"biutt e grass\" \"monsciasch\"), e quella pi\u00f9 propriamente brianzola (\"brianzoeu\"), dai milanesi definita dei \"falchett\". Le varianti locali sono sempre tra loro immediatamente intellegibili. Il dialetto brianzolo in Alta Brianza subisce in minima parte l'influsso del lecchese (quello dei \"cavritt\") e a del Comasco (ma di quelli \"minga dal Lagh\"), tutti idiomi del gruppo linguistico occidentale o insubre. Gli abitanti della Brianza si autodefiniscono \"brianzoeu\" (brianzoli o briantei).\nEconomia.\nProtagonista della seconda rivoluzione industriale, vertice della \"Blue banana\", della \"Sunbelt\", del \"Pentagono industriale\" Londra \u2013 Parigi \u2013 Amburgo \u2013 Monaco di Baviera \u2013 Milano e del \"Triangolo industriale\" Torino \u2013 Milano \u2013 Genova la Brianza \u00e8 una delle regioni pi\u00f9 produttive del continente.\nTrasporti.\nCollegamenti stradali.\nElenco dei collegamenti stradali passanti per il territorio brianzolo.\nAutostrade e tangenziali\nStrade statali e regionali\nCollegamenti ferroviari.\nElenco delle linee ferroviarie che attraversano il territorio brianzolo.\nElenco delle linee relative al servizio ferroviario suburbano di Milano passanti per il territorio brianzolo:\nSport.\nImpianti sportivi.\nAutodromi\nCampi da golf\nStadi\nPalazzetti dello sport\nSociet\u00e0 sportive.\nCalcio\nPallavolo\nHockey su pista\nRugby\nCalcio a 5\nMotociclismo sportivo\nCompetizioni agonistiche.\nCiclismo\nAtletica leggera\nAutomobilismo"}
{"id": "57193", "revid": "118631272", "url": "https://it.wikipedia.org/wiki?curid=57193", "title": "Gianluigi Zuddas", "text": "Biografia.\nNato a Carpi, vicino a Modena, si trasfer\u00ec a Livorno con la famiglia quando era ancora molto giovane. Suo padre era sottufficiale di marina. Da ragazzo era un appassionato lettore di Salgari, Zane Grey e Steinbeck, successivamente inizi\u00f2 ad apprezzare anche Frederik Pohl, Robert Sheckley e i racconti di Jack Vance. Ebbe diversi lavori tra cui meccanico, tecnico nella radiologia medica e disegnatore prima di cominciare a scrivere fantasy.\nIl suo primo romanzo, \"Amazon\", vinse il Premio Italia assegnato nel 1979.\nDopo il 1989 a causa dei suoi vari lavori non ebbe pi\u00f9 molto tempo da dedicare alla scrittura, per\u00f2 venne pubblicato un suo nuovo romanzo, \"C'era una volta un computer\", e ristampato sulla collana Urania l'anno seguente (col titolo \"I computer dell'Apocalisse\"). In questo romanzo Zuddas rivede ed espande la sua storia precedente, \"Le armi della Lupa\".\nNelle storie di Zuddas i personaggi sono solitamente donne. Le sue Amazzoni sono personaggi particolari, che Zuddas ha cercato di rendere realistici.\nZuddas considera le sue storie come appartenenti al genere heroic fantasy.\nOpere.\nCiclo delle Amazzoni.\nSerie di romanzi e racconti di genere heroic fantasy con aspetti propri della fantascienza scritta tra il 1979 e il 1988. In seguito quegli stessi romanzi sono stati riscritti in occasione della riedizione da parte di case editrici diverse dalla prima, ma il ciclo \u00e8 concluso.\nUno di questi racconti, \"Le guerriere degli abissi\", usc\u00ec nel 1983 sulla fanzine torinese \"PULP\", ma l'autore decise di non ripresentarlo pi\u00f9 perch\u00e9 lo riteneva molto scadente. Un altro racconto, \"L'avventuriera del deserto\", \u00e8 comparso solo su una fanzine livornese e poi sulla collana Enciclopedia della Fantascienza n. 17 di Fanucci intitolato \"Amazzoni ed eroine\" (1987), dove fu raddoppiato come lunghezza con l'espediente di unirlo a un altro racconto."}
{"id": "57194", "revid": "122750585", "url": "https://it.wikipedia.org/wiki?curid=57194", "title": "Frasi R", "text": "Sono chiamate frasi R (frasi di rischio) alcune frasi convenzionali, oggi abrogate, che descrivevano i rischi per la salute umana, animale ed ambientale connessi alla manipolazione di sostanze chimiche.\nQueste frasi erano state codificate dall'Unione europea nella direttiva 88/379/CEE, sostituita dalla direttiva 1999/45/CEE a sua volta modificata dalla direttiva 2001/60/CEE. La normativa prevedeva che ogni confezione di prodotto chimico recasse sulla propria etichetta le frasi R e le frasi S corrispondenti al prodotto chimico ivi contenuto. Ad ogni frase era associato un codice univoco composto dalla lettera R seguita da un numero, e ad ogni codice corrispondevano le diverse traduzioni della frase in ogni lingua ufficiale dell'Unione europea.\nIn seguito la direttiva 1999/45/CEE \u00e8 stata abrogata dal Regolamento (CE) n. 1272/2008, che ha sostituito le frasi R con le indicazioni di pericolo H."}
{"id": "57196", "revid": "1543377", "url": "https://it.wikipedia.org/wiki?curid=57196", "title": "Harry Turtledove", "text": "Biografia.\nNato nel 1949 da una famiglia ebrea, ha raggiunto un grande successo grazie al ciclo fantasy di \"Videssos\" e ai successivi cicli ucronici dell\"'Invasione\" e della \"Colonizzazione\". La Saga di Videssos si basa sulla storia di un luogo immaginario chiamato Videssos, creato ad immagine dell'Impero bizantino, di cui lo stesso Turtledove \u00e8 un esperto essendosi laureato in storia bizantina presso la UCLA, dove ha anche conseguito il dottorato di ricerca. La sua formazione da storico risulta evidente dalla precisione con cui descrive sia le civilt\u00e0 reali sia quelle immaginarie. Inoltre tratta molto spesso il tema del genocidio, in un'ottica che supera la divisione bene/male e approfondisce i problemi connessi con questo argomento.\nOpere.\nCiclo di Elabon.\nLa saga di Eric la volpe e la sua ascesa da semplice barone del nord ad imperatore di Elabon. \"Wereblood\", pubblicato nel 1979, \u00e8 inoltre il primo libro di Harry Turtledove. Consigliato dal suo editore della casa editrice Belmont Towers, Turtledove ha scelto di usare lo pseudonimo Eric Iverson, dato che il suo cognome poteva apparire improbabile ai lettori (letteralmente Turtledove significa \"tortora\").\nI cicli di Videssos.\nThe Bridge of the Separator.\nSebbene pubblicati nell'ordine di cui sopra, dal punto di vista cronologico gli eventi dei quattro capitoli della storia di Videssos avvengono in ordine inverso coprendo una storia di diverse centinaia di anni; l'unico elemento comune \u00e8 Rhavas/Avshar/Harvas, storico nemico dell'Impero videssiano.\nLa guerra dei regni.\nUna serie fantasy che narra di una guerra mondiale combattuta tra stati che usano la magia come arma.\nTimeline 191.\nUna serie, chiamata anche \"Southern Victory\", che comprende 11 libri, divisi in varie serie, in cui si ipotizza una vittoria confederata durante la guerra di secessione americana e le successive conseguenze in Nord America fino alla met\u00e0 del XX secolo.\nSerie Crosstime Traffic.\nUna serie di fantascienza in un futuro in cui gli uomini possono viaggiare attraverso mondi alternativi. Al momento sono stati tradotti in italiano il primo, \"Guerre imperiali\" ed il secondo: \"L'ultimo Reich\"\nSerie Atlantis.\nUna trilogia ancora incompiuta di romanzi ucronici che descrive un mondo dove la costa orientale americana dalla punta della Florida a Nuovo Brunswick si stacca dalla terraferma milioni di anni nel passato ed ha un'isola simile alla Nuova Zelanda. Scoperto nel 1452 con il nome di Atlantide, l'ottavo continente diventa un punto focale in una linea temporale progressivamente divergente. Almeno due racconti, \"Audubon in Atlantide\" e \"The Scarlet Band\", sono stati fissati in questo ambiente.\n\"Opening Atlantis\" \u00e8 finalista per il Prometheus Award 2009."}
{"id": "57197", "revid": "729019", "url": "https://it.wikipedia.org/wiki?curid=57197", "title": "Frasi S", "text": "Sono chiamate frasi S (frasi di sicurezza) alcune frasi convenzionali, oggi abrogate, che descrivevano i consigli di prudenza cui attenersi in caso di manipolazione di sostanze chimiche.\nLe frasi S erano state codificate dall'Unione europea nella direttiva 88/379/CEE, che prevedeva che ogni confezione di prodotto chimico recasse sulla propria etichetta le frasi R e le frasi S corrispondenti al prodotto chimico ivi contenuto. Ad ogni frase era associato un codice univoco composto dalla lettera S seguita da un numero, e ad ogni codice corrispondevano le diverse traduzioni della frase in ogni lingua ufficiale dell'Unione europea.\nNel 2008 \u00e8 entrato in vigore il Regolamento (CE) n. 1272/2008, che ha sostituito le frasi S con i cosiddetti \"consigli P\"."}
{"id": "57198", "revid": "729019", "url": "https://it.wikipedia.org/wiki?curid=57198", "title": "Peter S. Beagle", "text": ""}
{"id": "57199", "revid": "6923", "url": "https://it.wikipedia.org/wiki?curid=57199", "title": "Premio Grand Master", "text": "Il premio Grand Master (Grand Master Award) \u00e8 un riconoscimento letterario annuale attribuito dalla SFWA (\"Science Fiction and Fantasy Writers of America\", \"Scrittori di fantascienza e fantasy d'America\") all'autore o autrice che viene riconosciuto di maggiore importanza nell'ambito del genere letterario della fantascienza o della fantasy.\nIl premio \u00e8 stato istituito nel 1975: inizialmente non era una ricorrenza annuale. Ne vengono insigniti solo autori viventi.\nA partire dal 2002 \u00e8 stato ribattezzato Damon Knight Memorial Grand Master Award in onore di Damon Knight, morto nell'aprile di quell'anno e gi\u00e0 fondatore della SFWA."}
{"id": "57201", "revid": "6066", "url": "https://it.wikipedia.org/wiki?curid=57201", "title": "Patricia A. Mc Killip", "text": ""}
{"id": "57207", "revid": "297059", "url": "https://it.wikipedia.org/wiki?curid=57207", "title": "Fred Haise", "text": "Studi e carriera.\nHaise si laure\u00f2 con Lode in ingegneria aeronautica alla University of Oklahoma nel 1959. Complet\u00f2 i corsi post-laurea alla scuola militare per piloti aerospaziali (\"Aerospace Test Pilot School\") alla Edwards Air Force Base nel 1964 della Harvard Business School nel 1972.\nFece anche il corso per pilota della Marina militare americana nel 1954 e serv\u00ec il suo paese come pilota di caccia militari.\nLa sua carriera alla NASA inizi\u00f2 come pilota di \"Ricerca Aeronautica\" al Lewis Research Center nel 1959. Altri ruoli li ebbe al Dryden Flight Research Center (ancora alla NASA) nel 1963 come pilota, e al Johnson Space Center nel 1966 come astronauta. Fu membro dell'equipaggio di riserva delle missioni lunari Apollo 8, Apollo 11, e Apollo 16. Fece parte, come pilota del Modulo Lunare, della missione Apollo 13 nel 1970, che avrebbe dovuto portarlo sulla Luna, ma che fall\u00ec per un problema al serbatoio dell'ossigeno. Fu anche selezionato come membro dell'equipaggio nella missione, poi cancellata, dell\"'Apollo 18\". Successivamente prese parte, come Comandante, a cinque voli dello Space Shuttle \"Enterprise\" nel 1977 nell'ambito del \"Approach and Landing Test Program\".\nIl 18 aprile 1970 il presidente degli Stati Uniti Richard Nixon gli ha consegnato una prestigiosa onorificenza: la Medaglia presidenziale della libert\u00e0.\nNel 1995, Haise fu interpretato da Bill Paxton nel film Apollo 13."}
{"id": "57214", "revid": "6923", "url": "https://it.wikipedia.org/wiki?curid=57214", "title": "Isole Ebridi", "text": "Le Isole Ebridi (in inglese \"Hebrides\", in gaelico scozzese \"Innse Gall\") sono un esteso gruppo di isole situate al largo della costa occidentale scozzese. Abitate fin dal Mesolitico, hanno avuto influenze culturali sia celtiche che norrene. Dal punto di vista geologico sono costituite dalle rocce pi\u00f9 antiche delle Isole Britanniche.\nGeografia.\nGeograficamente sono divise in due gruppi:\nSpesso viene usato il termine \"Western Isles\" (Isole occidentali) per definire le Ebridi nel loro complesso e non, come sarebbe corretto, le sole Ebridi esterne.\nStoria.\nPreistoria.\nLe Ebridi furono abitate a partire dal Mesolitico; vi sono poi molti esempi di strutture del Neolitico, come i megaliti di Callanish.\nEt\u00e0 antica.\nNel 55 a.C., lo storico greco Diodoro Siculo scrisse di un'isola chiamata \"Hyperborea\" (trad.: \"Molto a Nord\") e fece un riferimento al cerchio di pietre di Callanish.\nEt\u00e0 medievale.\nI primi documenti scritti che descrivono la popolazione delle isole sono del VI secolo, quando fu fondato il regno di Dalriada. A nord di Dalriada, le Ebridi erano occupate dai Pitti, tuttavia i documenti storici sono rari. Lo storico James Hunter nel 2000 ha affermato che gli abitanti di queste isole avevano poco a che fare con Bridei I, re dei Pitti nel VI secolo, nonostante ci sia quasi la certezza che essi fossero di cultura e lingua pittica.\nIntorno al VII secolo vi giunsero i monaci missionari celti che iniziarono a convertire la popolazione al Cristianesimo.\nLe incursioni vichinghe nelle Ebridi iniziarono verso la fine dell'VIII secolo ma il controllo norvegese fu formalizzato nel 1098, quando Edgar di Scozia cedette le isole a Magnus III di Norvegia. Da questo momento in poi le Ebridi fecero parte del Regno dell'isola di Man, i cui sovrani erano vassalli del re di Norvegia. In seguito alla Guerra scozzese-norvegese le Ebridi, insieme all'isola di Man e al Caithness, furono cedute al Regno di Scozia con il trattato di Perth (1266) e i principi norvegesi furono sostituiti da clan di lingua gaelica come i MacLeod di Lewis e Harris, il Donald e i MacNeil dell'isola di Barra."}
{"id": "57216", "revid": "1635571", "url": "https://it.wikipedia.org/wiki?curid=57216", "title": "Ebridi Interne", "text": "Le Ebridi Interne (in lingua gaelica scozzese: \"Na h-Eileanan a-staigh\", \"le isole interne\") sono un arcipelago al largo della costa occidentale della Scozia, situate a sud-est delle Ebridi Esterne. Insieme, questi due insiemi di isole costituiscono le Ebridi, che godono di un clima oceanico mite. Le Ebridi Interne comprendono 35 isole abitate e 44 isole non abitate, con un'area maggiore di 30 ettari. Le principali attivit\u00e0 commerciali sono il turismo, l'agricoltura, la pesca e la distillazione del whisky. In epoca moderna, le Ebridi interne hanno costituito parte di due giurisdizioni separate di governo locale, una comprendente il nord e un'altra la parte meridionale; insieme, le isole hanno un'area di 4.130 km\u00b2 e nel 2011 contavano una popolazione di 18.948 persone. La densit\u00e0 di popolazione \u00e8 pertanto di 4,6 persone per km2.\nVi sono diverse strutture preistoriche importanti, molte delle quali risalgono a prima dei primi riferimenti scritti alle isole da parte degli autori greci e romani. In questo periodo storico, i primi coloni noti furono i Pitti a nord e i Gales nel regno meridionale di Dalriada prima che le isole divenissero parte del regno di Su\u00f0reyjar dei norreni, che governarono per 400 anni prima che la sovranit\u00e0 fosse ceduta alla Scozia con il Trattato di Perth del 1266. Il controllo delle isole fu detenuto da allora in avanti da diversi clan, principalmente i MacLeans, MacLeods e MacDonalds. Le Highland Clearances del XIX secolo ebbero un effetto devastante su molte comunit\u00e0 e solo negli ultimi anni i livelli della popolazione hanno smesso di diminuire.\nIl trasporto via mare \u00e8 cruciale e diversi operatori di traghetti operano verso la terraferma scozzese e tra le isole. La lingua gaelica scozzese resta prevalente in alcune aree; i paesaggi mozzafiato e la variet\u00e0 di flora e fauna hanno ispirato molti artisti.\nGeografia.\nLe isole costituiscono un arcipelago sparso; le isole maggiori sono, da sud a nord, Islay, Jura, Mull, R\u00f9m e Skye. Quest'ultima \u00e8 la maggiore e pi\u00f9 popolosa di tutte, con un'area di 1.656 km\u00b2 e una popolazione di poco oltre le 10.000 unit\u00e0.\nIl gruppo meridionale si trova in Argyll, un'area all'incirca corrispondente al cuore dell'antico regno di Dalriada e incorporato nell'attuale area unitaria di Argyll and Bute. Le isole settentrionali furono parte della contea dell'Inverness-shire e oggi si trovano nell'area dell'Highland.\nFisica.\nLe dieci maggiori isole sono di seguito elencate.\nLa geologia e geomorfologia delle isole \u00e8 varia. Alcune, come Skye e Mull, sono montagnose, mentre altre come Tiree sono relativamente dolci; le montagne pi\u00f9 alte sono i Cuillin di Skye, anche se picchi oltre i 300 metri sono comuni in molti luoghi. Gran parte della linea costiera \u00e8 machair, cio\u00e8 pascolo fertile a livello del mare. Molte delle isole sono spazzate da forti maree, e le onde del Golfo di Corryvreckan tra Scarba e Jura formano i pi\u00f9 violenti vortici del mondo.\nVi sono diversi arcipelaghi minori, tra cui le isole Ascrib, isole Crowlin, isole Slate, isole Small, isole Summer e isole Treshnish.\nUmana.\nLe isole abitate delle Ebridi Interne contavano una popolazione di 18.257 persone nel 2001, mentre nel 2011 gli abitanti erano saliti a 19.248. Durante lo stesso periodo, le isole scozzesi crebbero in totale del 4% fino a 103.702 persone. Vi sono anche 44 isole disabitate con un'area maggiore di 30 ettari. I dati relativi all'ultimo anno di abitazione sulle isole, per le isole minori, sono incompleti, ma la gran parte di esse fu abitata per qualche periodo durante il Neolitico, l'et\u00e0 del ferro, l'Alto Medioevo o nei periodi norreni. In comune con molti altri arcipelaghi della Scozia, molte delle isole minori e pi\u00f9 remote furono abbandonate tra il XIX secolo ed il XX secolo, in alcuni casi dopo insediamenti continui fin dalla preistoria. Queste isole erano percepite come economie agricole relativamente auto-sufficienti, ma in generale gli isolani ritennero che le isole pi\u00f9 remote non avevano i servizi essenziali di una moderna economia industriale. La popolazione delle isole maggiori crebbe tuttavia di pi\u00f9 del 12% tra il 1981 ed il 2001.\nLe principali attivit\u00e0 commerciali sono il turismo, l'agricoltura, la pesca e la distillazione del whisky (presente a Islay, ma anche a Talisker su Skye, Jura e a Tobermory su Mull). Nel complesso, le isole si affidano in prevalenza sul settore primario e su quello pubblico; vi \u00e8 una prevalenza di liberi professionisti e micro-business, e la maggior parte delle zone sono definite dalla \"Highland and Islands Enterprise\" come \"aree fragili\" economicamente. L'arcipelago tuttavia si posiziona bene in quanto a sfruttamento delle energie rinnovabili, in particolare per l'eolico sulla costa e al largo; la penisola di Sleat su Skye \u00e8 un esempio di area economicamente robusta. Alcune delle isole hanno centri di sviluppo per sostenere l'economia locale.\nClima.\nL'influenza dell'Oceano Atlantico e della corrente nord-atlantica crea un clima oceanico mite. Le temperature sono generalmente fresche, in media intorno ai 6,5\u00a0\u00b0C in gennaio e 15,4\u00a0\u00b0C in luglio a Duntulm, sulla penisola Trotternish su Skye. La neve cade raramente presso il mare, e le gelate sono meno frequenti della terraferma; i venti costituiscono un fattore limitante per la vegetazione. Sono stati rilevati venti fino a 128 km/h in prevalenza in direzione sud-ovest. Le piogge sono generalmente abbondanti, con 1300-2000 mm ogni anno, e le montagne e colline sono ancora pi\u00f9 umide. Tiree \u00e8 uno dei luoghi pi\u00f9 soleggiati della nazione e nel 1975 contava 300 giorni di sole. Trotternish tipicamente pu\u00f2 contare su 200 ore di sole in maggio, il mese pi\u00f9 soleggiato.\nPreistoria.\nLe Ebridi vennero inizialmente colonizzate nel Mesolitico e contano ancora oggi diversi siti preistorici. Una punta di freccia trovata in un campo presso Bridgend, su Islay, \u00e8 stata datata al 10800 avanti Cristo e questa scoperta pu\u00f2 indicare la presenza di un sito di caccia estivo pi\u00f9 che un insediamento permanente. Gusci di nocciole bruciate e carbone vegetale sono stati ritrovati a Farm Fields, presso Kinloch su R\u00f9m e sono indice di un insediamento umano che risulta essere la pi\u00f9 antica prova di abitazione umana in Scozia.\nLe prove di una lavorazione in grande scala delle noci durante il Mesolitico, datate con il metodo del carbonio-14 a circa il 7000 avanti Cristo, sono state ritrovate in un pozzo utilizzato per i rifiuti a Staosnaig, su Colonsay. Lo scavo ha scoperto i resti di centinaia di migliaia di gusci di nocciole bruciati che offrono una descrizione delle attivit\u00e0 delle comunit\u00e0. Le nocciole venivano raccolte in un solo anno e la palinologia suggerisce che gli alberi di nocciole venivano abbattuti tutti nello stesso momento. La scala delle attivit\u00e0, incomparabile agli altri luoghi della Scozia, e la mancanza di selvaggina sull'isola, suggerisce la possibilit\u00e0 che Colonsay ospitasse una comunit\u00e0 che viveva di una dieta largamente vegetariana per il periodo che trascorreva sull'isola.\nTre focolari in pietra e tracce di ocra rossa rinvenuti su Jura e datati intorno al 6000 avanti Cristo sono le strutture pi\u00f9 antiche costruite in pietra trovate finora in Scozia. In generale, tuttavia, i siti Neolitici delle Ebridi Interne non hanno la stessa magnificenza di quelli che si trovano sulle isole Orcadi e sulle Ebridi Esterne Vi sono numerosi siti risalenti all'et\u00e0 del ferro inclusi i resti del forte di Dun Ringill su Skye, che sono simili nella forma a quelli sia dei broch che dei complessi circolari atlantici.\nEtimologia.\nI primi riferimenti scritti a queste isole appaiono nella \"Naturalis historia\" di Plinio il Vecchio, dove egli afferma che vi sono 30 \"Hebudes\". Tolomeo, scrivendo circa 80 anni dopo, circa nel 140-150 d.C. e scrivendo sulla precedente spedizione navale di Giulio Agricola, si riferisce alle \u1f18\u03b2\u03bf\u1fe6\u03b4\u03b1\u03b9 (\"Eboudai\", \"Ebudes\" o \"Ebudae\" nella traduzione latina) scrivendo che ve ne erano solamente cinque, pertanto si pu\u00f2 pensare che si riferisse specificamente alle Ebridi Interne. Plinio probabilmente prese queste informazioni da Pitea di Marsiglia, che visit\u00f2 la Gran Bretagna in un momento compreso tra il 322 e il 285 a.C. \u00c8 possibile che anche Tolomeo abbia visitato l'isola, dato che le informazioni di Giulio Agricola sulla costa occidentale della Scozia erano molto limitate.\nWatson (1926) afferma che il significato di \"Eboudai\" di Tolomeo sia sconosciuto e che la radice potrebbe essere pre-celtica. Altri antichi riferimenti scritti comprendono la fuga del popolo Nemed dall'Irlanda verso \"Domon e Erdomon nel nord di Alba\", che viene definita nel \"Lebor Gab\u00e1la \u00c9renn\" del XII secolo. Domon, che significa \"isola del mare profondo\", \u00e8 riferito alle Ebridi Esterne, mentre Erdomon, che significa \"ad est di Domon\" oppure \"vicino a Domon\" \u00e8 pertanto riferito alle Ebridi Interne.\nLe isole singole ed i nomi dei luoghi delle Ebridi Esterne hanno origini miste gaeliche e norrene.\nStoria.\nDalriada.\nNonostante la mappa di Tolomeo identifichi diverse trib\u00f9 come i Creoni che avrebbero potuto possibilmente vivere nelle Ebridi Interne in et\u00e0 romana, i primi riferimenti scritti di vita iniziano nel VI secolo dopo Cristo, con la fondazione del regno di Dalriada. Il territorio circoscrive all'incirca quello attuale di Argyll and Bute e Lochaber in Scozia e la contea di Antrim in Irlanda.\nAd Argyll il regno consisteva inizialmente di tre clan principali: Cen\u00e9l Loairn nell'Argyll settentrionale e centrale, Cen\u00e9l n\u00d3engusa incentrato su Islay e Cen\u00e9l nGabr\u00e1in in Kintyre. Dalla fine del VII secolo si aggiunse un quarto clan, Cen\u00e9l Comgaill, nell'Argyll orientale.\nLa figura di Columba di Iona si delinea in ogni storia di Dalriada e la fondazione da parte sua di un monastero su Iona fece di Dalriada il propulsore della diffusione della cristianit\u00e0 nella Gran Bretagna del nord. Tuttavia, Iona non era unica: Lismore, nel territorio di Cen\u00e9l Loairn, divenne importante alla morte dei suoi abati da essere ricordata frequentemente, e anche siti minori come Eigg, Hinba e Tiree sono conosciuti per i loro annali. L'esistenza dei regno indipendente ebbe fine con l'epoca vichinga, e infine fu unito alle terre dei Pitti per formare il Regno di Alba.\nA nord di Dalriada le Ebridi Interne furono sotto il controllo dei Pitti, anche se i riferimenti storici sono in parte mancanti.\nDominio norvegese, i clan e il dominio scozzese.\nLe Ebridi cominciarono ad essere assoggettate al dominio Norvegese e popolate dai navigatori Vichinghi gi\u00e0 prima del IX secolo. Il controllo delle isole da parte della Norvegia venne formalizzato nel 1098 quando il re Edgar di Scozia cedette formalmente le isole al re Magnus III Olavsson di Norvegia. \nL'accettazione da parte degli Scozzesi di Magnus come re delle isole venne a seguito della conquista da parte del re norvegese delle isole Orcadi, delle isole Ebridi e dell'isola di Man in una rapida campagna svoltasi nella prima parte dello stesso anno, diretta contro i capi norvegesi locali delle varie isole.\nConquistando le isole Magnus sottomise i Norvegesi che si erano impadroniti delle isole secoli prima e impose un pi\u00f9 diretto controllo da parte del re. Il controllo norvegese sia delle Ebridi Interne che di quelle Esterne fu agitato da uno stato di guerra quasi continuo che venne alla fine risolto nel 1156 con lo smembramento delle \"Isole Occidentali\" (come anche venivano chiamate le Ebridi). Le Ebridi Esterne rimasero sotto il \"Regno di Man e delle Isole\", di origine norvegese, mentre le Ebridi Interne si resero indipendenti alla guida di Somerled, un capo norvegese imparentato sia con la famiglia del re scozzese Lulach che con la casa regnante sull'isola di Man. Quantunque le Ebridi Interne, conosciute dal 1156 come il \"Regno delle Ebridi\", restassero nominalmente sotto la sovranit\u00e0 del re di Norvegia, i governanti erano ormai diventati pi\u00f9 Scozzesi che Norvegesi sia per lingua che per cultura.\nDopo la vittoria riportata nel 1156 Somerled prosegu\u00ec due anni dopo con la conquista dell'isola di Man e divenne l'ultimo sovrano del Regno di Man e delle Isole a possedere tutti i territori e le isole facenti originariamente parte del suddetto regno. Dopo la morte di Somerled nel 1164 i successivi sovrani del Regno di Man persero definitivamente il controllo delle Ebridi Interne.\nIl Signore delle Isole continu\u00f2 a governare le Ebridi Interne come parte delle Highlands Occidentali soggette al re di Scozia fino a quando John MacDonald, quarto Signore delle Isole, mand\u00f2 in rovina il dominio della sua casata. Mediante un accordo segreto con Edoardo IV d'Inghilterra nel 1462 egli tram\u00f2 per diventare un sovrano indipendente. Quando il re Giacomo III di Scozia venne a conoscenza dell'accordo, nel 1475, a MacDonald furono confiscate tutte le terre di sua propriet\u00e0. Alcune di esse gli furono restituite dietro l'impegno a comportarsi lealmente verso il legittimo sovrano di Scozia, ma MacDonald fu incapace di tenere sotto controllo suo figlio che gli si rivolt\u00f2 contro e lo sconfisse nel 1481 nella battaglia di \"Bloody Bay\", nell'isola di Mull. La successiva ribellione del nipote di MacDonald, nel 1493 esasper\u00f2 il re Giacomo IV di Scozia che confisc\u00f2 definitivamente le terre nel 1493 annettendole formalmente al Regno di Scozia. MacDonald mor\u00ec nel 1501.\nI clan pi\u00f9 potenti su Skye nel periodo post-norreno erano il Clan Macleod, originariamente incentrato intorno a Trotternish, e il Clan MacDonald di Sleat. A seguito dell'eliminazione della Signoria delle Isole, i Mackinnons emersero come clan indipendente, con possedimenti terrieri su Skye intorno a Strathaird. I MacDonald di South Uist erano acerrimi rivali dei Macleod, e il tentativo dei primi di assassinare i fedeli a Trumpan in rappresaglia per un precedente massacro a Eigg port\u00f2 alla battaglia del 1578.\nDopo il fallimento della rivolta giacobita del 1745, Flora MacDonald divenne famosa per aver aiutato il principe Carlo Edoardo Stuart dalle truppe del Casato di Hannover. La sua storia \u00e8 fortemente legata con la loro fuga tramite Skye e la donna \u00e8 sepolta a Kilmuir. Flora ricevette Samuel Johnson e James Boswell durante il loro \"Viaggio alle Isole Occidentali della Scozia\" del 1773 e sulla sua tomba sono riportate le parole di Johnson secondo cui il suo era \"un nome che sar\u00e0 menzionato nella storia, e se il coraggio e la fedelt\u00e0 sono virt\u00f9, sar\u00e0 menzionato con onore\". All'inizio della ribellione il sistema dei clan and\u00f2 in pezzi e le isole Ebridi divennero una serie di possedimenti terrieri.\nPeriodo britannico.\nCon la firma del Trattato di Unione del 1707, le Ebridi divennero parte del nuovo Regno di Gran Bretagna, ma la lealt\u00e0 del clan a un sovrano distante non era forte. Moltissimi abitanti delle isole si unirono al sostegno al Conte di Mar, un giacobita, nei \"15\" e di nuovo nel 1745 alla rivolta si unirono i Macleod di Dunvegan e i MacLea di Lismore. Le conseguenze della decisiva battaglia di Culloden, che pose effettivamente fine alle speranze giacobite di una restaurazione degli Stuart, furono avvertite fortemente tra la popolazione. La strategia del governo britannico era quella di estraniare i capi-clan dai loro seguaci e trasformare i loro discendenti in proprietari terrieri di lingua inglese, il cui principale compito sarebbe stato quello di tassare le proprie terre, anzich\u00e9 occuparsi del benessere di coloro che ci vivevano. Questa strategia port\u00f2 la pace nelle isole, ma nel secolo successivo se ne scopr\u00ec il pesante prezzo.\nCon l'inizio del XIX secolo le condizioni di vita migliorarono e la popolazione crebbe; furono costruite strade e cave, e l'industria dell'ardesia divenne preponderante su Easdale e sulle isole circostanti. La costruzione del Canale di Crinan e del Canale di Caledonia, oltre ad altre opere ingegneristiche come il \"Ponte sull'Atlantico\" di Thomas Telford migliorarono i trasporti e l'accesso alle isole. Tuttavia, a met\u00e0 del secolo, gli abitanti di molte parti delle Ebridi furono devastati dalle Highland Clearances, che distrussero le comunit\u00e0 delle Highland, con la popolazione umana sfrattata e sostituita da pascoli di ovini. La situazione fu ulteriormente peggiorata dal fallimento dell'industria delle alghe delle isole che aveva prosperato dal XVIII secolo fino alla fine delle guerre napoleoniche nel 1815: l'emigrazione su larga scala divenne imponente. La battaglia dei Braes si svolse con manifestazioni contro la mancanza di accesso alle terre e tra le notifiche di sfratto; questo evento fu strumentale per la creazione della Commissione Napier, che nel 1884 descrisse la situazione delle Highlands. I tumulti continuarono fino alla legge sui piccoli proprietari terrieri del 1886 e in un'occasione furono stanziati su Skye 400 marines per mantenere l'ordine.\nPer coloro che rimasero, nacquero nuove opportunit\u00e0 economiche derivanti dall'esportazione del bestiame, dalla pesca commerciale e dal turismo. Ciononostante l'emigrazione e il servizio militare divennero la scelta di molti e la popolazione dell'arcipelago continu\u00f2 a diminuire tra la fine del XIX e il XX secolo. La popolazione di Jura croll\u00f2 dalle 1.300 persone del 1831 a meno di 250 nel 1961 e quella di Mull dalle 10.600 persone del 1821 a meno di 3.000 nel 1931. Nonostante i lunghissimi periodi di occupazione continua, alcune delle isole minori vennero abbandonate: tra le altre, le isole Treshnish nel 1934, Handa nel 1948 e Eilean Macaskin negli anni intorno al 1880.\nNonostante tutto, vi furono continui e graduali miglioramenti economici, tra i pi\u00f9 visibili vi fu la sostituzione delle tradizionali \"blackhouse\" con il tetto in paglia (abitazioni tipiche della Scozia) con edifici dal pi\u00f9 moderno design e, recentemente, con l'assistenza della \"Highlands and Islands Enterprise\", molte isole hanno visto la popolazione tornare a crescere dopo anni di declino.\nTrasporti.\nServizi regolari di traghetto operano tra le Ebridi Interne e la terraferma scozzese su varie tratte tra cui: da Tayinloan, nel Kintyre, fino a Gigha; da Kennacraig, nel Kintyre, fino a Islay; da Oban a Mull, da Coll e Tiree a Colonsay; da Mallaig a Armadale, su Skye, ed Eigg, Muck, R\u00f9m e Canna; da Glenelg a Kyle Rhea sulla penisola di Sleat, sull'isola di Skye.\nAlcuni traghetti raggiungono le Ebridi Interne da altre isole come la tratta da Seil a luing, da Fionnphort sul Ross of Mull a Iona, da Sconser a Raasay e da Port Askaig a Feolin, su Jura. Vi \u00e8 anche un servizio da e per le Ebridi Esterne da Tarbert, su Harris, e Lochmaddy su North Uist verso Uig, su Skye e da Castlebay, sull'isola di Barra, a Tiree.\nIl servizio ferroviario della National Rail \u00e8 disponibile per i viaggi verso le isole, a partire dalla stazione di Oban, che offre collegamenti diretti verso Glasgow, e da Kyle of Lochalsh verso Inverness. Vi sono voli regolari dal campo volo di Broadford su Skye, dall'aeroporto di Colonsay, dall'aeroporto di Islay presso Port Ellen e dall'aeroporto di Tiree.\nL'arcipelago \u00e8 fortemente esposto a venti e maree, e vi sono numerosi siti dove sono avvenuti naufragi. Sono installati diversi fari come aiuto alla navigazione.Il faro di Dubh Artach \u00e8 situato su una roccia remota e avvisa i naviganti di stare lontani dall'area e dalle vicine Torran Rocks. In origine era considerato un sito impossibile per un faro, ma la perdita del battello \"Bussorah\" con tutte le sue 33 vite a bordo durante il viaggio inaugurale nel 1863 e l'impressionante numero di 24 imbarcazioni che si trovavano nell'area nella tempesta del 30 e 31 dicembre 1865 portarono alla sua costruzione. Skerryvore \u00e8 un altro faro remoto nelle vicinanze, e trovandosi ad una altezza di 48 metri s.l.m. \u00e8 il pi\u00f9 alto della Scozia.\nLingua gaelica.\nVi sono circa 4.000 persone di lingua gaelica nelle Ebridi Interne, pari al 20% della popolazione dell'arcipelago.\nSin dai tempi di Columba di Iona vi sono persone di lingue goideliche sulle Ebridi, e la variante moderna della lingua gaelica scozzese (\"G\u00e0idhlig\") rimane molto radicata in alcune zone. Tuttavia, la legge sull'istruzione del 1872 imped\u00ec a generazioni di Gael di parlare la loro lingua nat\u00eca nelle scuole, e oggi \u00e8 noto che tale legislazione abbia causato gravi perdite nella lingua. I bambini vennero puniti per aver parlato gaelico a scuola fino agli anni '30. Pi\u00f9 recentemente, la legge sulla lingua gaelica del 2005 scritta dal Parlamento scozzese contribu\u00ec a sostenere l'utilizzo della lingua.\nAl momento del censimento del 2001, la parrocchia di Kilmuir su Skye aveva il 47% di persone di lingua gaelica, e Skye nel complesso contava una percentuale non equamente distribuita del 31%. Sempre nel 2001, Tiree aveva il 48% della popolazione di lingua gaelica, Lismore il 29%, Islay il 24%, Coll il 12%, Jura l'11%, Mull il 13% e Iona il 5%. Gli studenti di gaelico scozzese provengono da tutto il mondo per frequentare Sabhal M\u00f2r Ostaig, un college di lingua gaelica scozzese situato su Skye.\nArti.\nI paesaggi delle Ebridi hanno ispirato un gran numero di musicisti, scrittori ed artisti. La \"Ouverture Le Ebridi\", anche conosciuta come la \"Grotta di Fingal\", \u00e8 una famosa overture scritta da Felix Mendelssohn, ispirato dalla sua visita a Staffa. Tra i musicisti contemporanei associati alle isole vi sono Ian Anderson, Donovan e Runrig. La canzone di Enya \"Ebud\u00e6\" dell'album \"Shepherd Moons\" \u00e8 basata su una canzone popolare tradizionale.\nIl poeta Sorley MacLean nacque su Raasay, l'ambientazione del suo famoso poema \"Hallaig\". George Orwell scrisse gran parte del romanzo \"1984\" mentre abitava a Barnhill, su Jura e J.M. Barrie scrisse il testo per l'adattamento televisivo del 1924 di \"Peter Pan\" mentre era a Eilean Shona. Cressida Cowell, autrice di \"Le eroiche disavventure di Topicco Terribilis Totanus III\", trascorse le estati della sua infanzia sulle Ebridi Interne e ha affermato che si tratta di \"uno dei posti pi\u00f9 belli della Terra\" e \"il tipo di luogo dove ti aspetti di vedere dragoni sopra la testa\".\nFauna.\nIn alcuni aspetti, le Ebridi hanno meno biodiversit\u00e0 rispetto alla terraferma britannica, in quanto ad esempio contano solo la met\u00e0 delle specie di mammiferi rispetto alla Gran Bretagna. Tuttavia, queste isole offrono molto ai naturalisti: osservando l'abbondanza locale trovata su Skye nel XVIII secolo, Samuel Johnson scrisse:\nIn epoca moderna, la fauna avicola comprende la gallinella terrestre, la strolaga minore, il piccione selvatico, il gabbiano tridattilo, l'uria nera, la pulcinella di mare, il quattrocchi, l'aquila reale e l'aquila di mare. Quest'ultima fu reintrodotta su R\u00f9m nel 1975 e si \u00e8 diffusa con successo su diverse isole vicine, tra cui Mull. Esiste una piccola popolazione di gracchi corallini concentrata sulle isole di Islay e Colonsay."}
{"id": "57219", "revid": "119555968", "url": "https://it.wikipedia.org/wiki?curid=57219", "title": "Ebridi Esterne", "text": "Le Ebridi Esterne (In lingua gaelica scozzese: \"Na h-Eileanan Siar\", conosciute in inglese come Outer Hebrides o Western Isles) comprendono una serie di isole al largo della costa occidentale della Scozia, separate dalla Scozia e dalle Ebridi Interne da uno stretto molto burrascoso dal nome The Minch e Little Minch. La maggior parte della popolazione delle isole Ebridi Esterne usa la lingua gaelica scozzese.\nAmministrazione.\nLe isole costituiscono una delle 32 regioni unitarie della Scozia, originariamente il nome era \"Western Isles\", attualmente il nome ufficiale \u00e8 \" Na h-Eileanan Siar\". \nLa sede della regione \u00e8 a Stornoway sull'isola di Lewis. In quanto a rappresentanza presso la Camera dei Comuni del Regno Unito a Londra, le Ebridi Esterne si trovano all'interno del Collegio di Na h-Eileanan an Iar.\nIsole principali.\nLe isole principali formano un arcipelago.\nLe isole pi\u00f9 grandi sono Lewis e Harris, North Uist, Benbecula, South Uist e Barra. A sud di Barra si trovano le Barra Isles con Mingulay e Vatersay.\nUn vasto numero di isole minori circondano le isole principali:\nIsole minori.\nPiccole isole e gruppi di isole punteggiano l'Atlantico intorno alle isole principali.\nA ovest si trovano le Monach Islands, Flannan Isles, Saint Kilda and Rockall. L'appartenenza di Rockall al Regno Unito \u00e8 controversa.\nA est si trovano le Shiant Islands, site nello stretto del Minch.\nA nord vi sono North Rona e Sula Sgeir, due isole minuscole. Spesso non vengono incluse tra le Ebridi Esterne anche se amministrativamente ne fanno parte\nInfrastrutture e trasporti.\nVi sono regolari traghetti sulle seguenti rotte:"}
{"id": "57220", "revid": "697352", "url": "https://it.wikipedia.org/wiki?curid=57220", "title": "Nikola Tesla", "text": "Contribu\u00ec allo sviluppo di diversi settori delle scienze applicate, in particolare nel campo dell'elettromagnetismo, di cui fu un eminente pioniere, tra la fine dell'Ottocento e gli inizi del Novecento. I suoi brevetti e il suo lavoro teorico formano, in particolare, la base del sistema elettrico a corrente alternata, della distribuzione elettrica polifase e dei motori elettrici a corrente alternata, con i quali ha contribuito alla nascita della seconda rivoluzione industriale. A riconoscimento dei suoi contributi fu intitolata a suo nome, durante la \"Conf\u00e9rence g\u00e9n\u00e9rale des poids et mesures\" del 1960, l'unit\u00e0 di misura dell'induzione magnetica nel Sistema internazionale di unit\u00e0 di misura.\nNegli Stati Uniti d'America fu tra gli scienziati e inventori pi\u00f9 famosi, anche nella cultura popolare; dopo la sua dimostrazione di comunicazione senza fili (radio) nel 1893, e dopo essere stato il vincitore della cosiddetta \"guerra delle correnti\" insieme a George Westinghouse contro Thomas Alva Edison, fu riconosciuto come uno dei pi\u00f9 grandi ingegneri elettrici statunitensi; molti dei suoi primi studi si rivelarono anticipatori della moderna ingegneria elettrica e diverse sue invenzioni rappresentarono importanti innovazioni tecnologiche.\nFu nominato vicepresidente dell'American Institute of Electrical Engineers (di cui era presidente Alexander Graham Bell) e venne insignito della settima Medaglia Edison nel 1917 dalla stessa AIEE, massimo riconoscimento assegnatogli in vita; in un articolo pubblicato sul New York Times, Tesla ed Edison furono erroneamente annunciati quali vincitori alla pari del premio Nobel per la fisica 1915, ma in realt\u00e0 non s'aggiudicarono mai il premio.\nDeposit\u00f2 nell'arco della sua carriera tra il 1886 e il 1928, un totale di 280 brevetti in 26 paesi, di cui 109 negli USA. Non mancarono contestazioni riguardo alla paternit\u00e0 di alcune di queste invenzioni: la scoperta del campo magnetico rotante fu descritta in una nota presentata il 18 marzo 1888 all'Accademia reale svedese delle scienze dallo scienziato italiano Galileo Ferraris, ma Tesla rivendic\u00f2 la priorit\u00e0 di tale scoperta, che fin\u00ec nelle aule giudiziarie, dove si stabil\u00ec che la paternit\u00e0 dell'invenzione spettava allo scienziato italiano. Nel 1943, pochi mesi dopo la sua morte, una sentenza della Corte suprema degli Stati Uniti d'America attribu\u00ec a Tesla la paternit\u00e0 di alcuni brevetti usati per la trasmissione di informazioni via etere, tramite onde radio, precedentemente attribuiti a Guglielmo Marconi.\nNegli ultimi anni della sua vita Tesla intervenne spesso su quotidiani e periodici, come il \"New York Times\" e l\"Electrical Experimenter\", riguardo alle sue visionarie opinioni sulla tecnologia o in relazione alla guerra in corso in Europa. Mor\u00ec nel 1943 nell'hotel dove viveva; al suo funerale a New York erano presenti oltre duemila persone, tra cui diversi premi Nobel. Molti dei suoi risultati sono stati usati, spesso polemicamente, per appoggiare diverse pseudoscienze, teorie sugli UFO e occultismo New Age. Ci\u00f2 \u00e8 dovuto al fatto che Tesla lasci\u00f2 scarsa documentazione sui risultati ottenuti, e anche questa spesso sotto forma di appunti, non di lavori organizzati e comprensibili a tutti; pertanto \u00e8 stato relativamente facile attribuirgli le idee pi\u00f9 strampalate, o la paternit\u00e0 di invenzioni mirabolanti non accettate dalla \"scienza ufficiale\".\nBiografia.\nPrimi anni.\nTesla nacque il 10 luglio 1856 come suddito dell'Impero austriaco a Smiljan vicino a Gospi\u0107, nella regione della Licca-Corbavia, parte della frontiera militare croata del Regno di Croazia e Slavonia. Il padre, Milutin Tesla, nato nel 1819, era un ministro del culto della Chiesa ortodossa serba e ricordava a memoria passi della Bibbia e poemi epici serbi. La madre, Georgina-\u0110uka Mandi\u0107, nata nel 1822, figlia di un prete ortodosso, pure se analfabeta aveva talento nell'inventare oggetti d'uso casalingo. Nikola ebbe un fratello, che mor\u00ec a 12 anni cadendo da cavallo, e tre sorelle.\nAnd\u00f2 a scuola a Karlovac, quindi studi\u00f2 ingegneria elettrica all'Universit\u00e0 tecnica di Graz (Austria), a quel tempo considerata uno degli istituti migliori al mondo. Durante gli studi si interess\u00f2 agli impieghi della corrente alternata. Frequent\u00f2 solo fino al primo semestre del terzo anno, non raggiungendo quindi il conseguimento della laurea. Poi, per un'estate, segu\u00ec i corsi dell'Universit\u00e0 di Praga, studiando fisica e matematica avanzata. Si dedic\u00f2 alla lettura di molti lavori, imparando a memoria interi libri grazie alla sua memoria prodigiosa, e leggendo l'intera opera di Voltaire (circa 100 volumi). Tesla afferm\u00f2, nella sua autobiografia, di avere avuto numerosi momenti di ispirazione.\nNei primi anni di vita egli fu spesso malato: gli apparivano lampi luminosi accecanti, spesso accompagnati da allucinazioni. Molte di queste visioni erano connesse a parole o idee. Tali sintomi oggi segnalerebbero una forma di sinestesia.\nNikola Tesla era alto 188\u00a0cm e di corporatura assai magra (sembra che il suo peso tra il 1888 e il 1926 sia rimasto attorno ai 64\u00a0kg).\nUngheria e Francia.\nNel 1881 si spost\u00f2 a Budapest per lavorare in una compagnia dei telegrafi. Tesla ne divenne il responsabile elettrico e in seguito lavor\u00f2 come ingegnere per il primo sistema telefonico ungherese. In quegli anni realizz\u00f2 anche un dispositivo che, secondo alcuni, era un ripetitore o amplificatore telefonico (anche se \u00e8 molto improbabile che si trattasse di un amplificatore, dal momento che la valvola termoionica, componente indispensabile, non fu inventata prima del 1904), o secondo altri invece potrebbe essere stato il primo altoparlante. Si trasfer\u00ec quindi a Maribor, in Slovenia, dove lavor\u00f2 come aiuto ingegnere. In quel periodo soffr\u00ec di esaurimento nervoso.\nNel 1882 arriv\u00f2 a Parigi per lavorare come ingegnere alla \"Continental Edison Company\", progettando migliorie agli apparati elettrici. Tesla afferm\u00f2, nella sua autobiografia del 1915, di aver concepito in quell'anno l'idea del motore a induzione incominciando a sviluppare diversi dispositivi capaci di utilizzare il campo magnetico rotante, per i quali ottenne brevetti nel 1888.\nSempre nel 1882 Tesla accorse al capezzale della madre morente, arrivando poche ore prima che ella spirasse. Le sue ultime parole furono \"Sei arrivato, Nid\u017eo, mio orgoglio\". Dopo la morte della madre, Tesla si ammal\u00f2. Rimase in convalescenza due o tre settimane a Gospi\u0107 e nel paese di \"Tomingaj\" vicino a Gra\u010dac, dov'era nata la madre.\nStati Uniti d'America.\nNel 1884, al suo arrivo negli Stati Uniti d'America, Tesla aveva in mano poco altro che una lettera credenziale di Charles Batchelor, suo superiore nella precedente occupazione. In questa lettera, indirizzata a Thomas Alva Edison, Batchelor scriveva \"Conosco due grandi uomini: uno siete voi, l'altro \u00e8 questo giovane\". Edison assunse Tesla nella sua azienda \"Edison Machine Works\". I compiti di Tesla all'interno dell'azienda furono dapprima semplici, ma ben presto si occup\u00f2 anche di problemi pi\u00f9 complessi; gli fu quindi proposto di riprogettare l'esistente generatore di corrente continua.\nNel 1919 Tesla scrisse che Edison gli aveva offerto, per quel compito, l'esorbitante premio di cinquantamila dollari (equivalenti a circa 1 milione di dollari attuali). Tesla disse di aver lavorato quasi un anno per riprogettare il motore e il generatore. Il suo lavoro frutt\u00f2 all'azienda di Edison diversi brevetti estremamente redditizi. Quando chiese la riscossione del premio promesso, secondo Tesla Edison rispose: \"Tesla, lei non afferra il senso dell'umorismo americano\", e non mantenne la promessa. Tesla si licenzi\u00f2 quando, invece dei 50\u00a0000$, gli fu offerto un aumento di stipendio, da 10 dollari a settimana a 18 dollari .\nIronia della sorte, per un certo tempo dovette lavorare come scavatore di fossi, sempre per l'azienda di Edison. Questi, tra l'altro, non volle mai studiare i progetti di Tesla riguardanti la corrente alternata polifase, convinto che il futuro fosse la corrente continua. Tesla continu\u00f2 a concentrarsi sulla corrente alternata.\nGli anni centrali.\nNel 1886 Tesla fond\u00f2 una propria societ\u00e0, la \"Tesla Electric Light &amp; Manufacturing\". I primi finanziatori non erano d'accordo con Tesla sui suoi progetti per il motore a corrente alternata e alla fine gli tolsero il controllo della societ\u00e0. Tesla lavor\u00f2 quindi a New York come operaio generico dal 1886 al 1887 per guadagnarsi da vivere.\nNel 1887 costru\u00ec il primo motore a induzione a corrente alternata senza attrito, di cui fece dimostrazione presso l\"'American Institute of Electrical Engineers\" (attualmente parte dell'IEEE) nel 1888, di cui divenne vice presidente e che, dopo la morte intitol\u00f2 a Tesla un premio.\nNello stesso anno, svilupp\u00f2 i principi della bobina che porta il suo nome e incominci\u00f2 a lavorare come consulente con George Westinghouse (che lo conobbe proprio a quella dimostrazione) nei laboratori di Pittsburgh della Westinghouse Electric &amp; Manufacturing Company. Westinghouse ascolt\u00f2 le sue idee per i sistemi polifase che avrebbero permesso la trasmissione di elettricit\u00e0 a corrente alternata lungo grandi distanze.\nNell'aprile del 1887 Tesla incominci\u00f2 a investigare su quelli che in seguito sarebbero stati chiamati raggi X utilizzando i suoi tubi a vuoto a singolo nodo (analogo al suo brevetto n. 514170). Questo dispositivo differiva dai primi altri tubi a raggi X per il fatto che non aveva elettrodo bersaglio. Il termine moderno per il fenomeno prodotto attraverso questo apparecchio \u00e8 \"bremsstrahlung\" (o \"radiazione di frenamento\"). Sappiamo che questo dispositivo operava emettendo elettroni da un singolo elettrodo attraverso una combinazione di emissione di campo ed emissione termoionica. Una volta liberati, gli elettroni sono respinti con forza dall'intenso campo elettrico vicino all'elettrodo durante i picchi a tensione negativa dall'uscita oscillante ad alta tensione della bobina di Tesla, generando raggi X nel momento in cui collidono con l'involucro di vetro. Egli utilizz\u00f2 anche dei tubi di Geissler. Fin dal 1892 Tesla divenne consapevole di quelli che Wilhelm R\u00f6ntgen successivamente identific\u00f2 come effetti dei raggi X.\nTesla comment\u00f2 i pericoli di lavorare con dispositivi produttori di raggi X a \"singolo nodo\", attribuendo erroneamente i danni alla pelle all'ozono piuttosto che alla radiazione: \nTesla osserv\u00f2 successivamente un assistente gravemente \"bruciato\" dai raggi X nel suo laboratorio. Esegu\u00ec numerosi esperimenti prima della scoperta di R\u00f6ntgen (compresa la radiografia delle ossa della propria mano; in seguito sped\u00ec tali immagini a R\u00f6ntgen) ma non rese largamente note le sue scoperte; la maggior parte della sua ricerca \u00e8 andata perduta nell'incendio del suo laboratorio avvenuto nel marzo del 1895.\nIl 30 luglio 1891, a 35 anni, ottenne la naturalizzazione statunitense. Sempre nel 1891 Tesla cre\u00f2 un laboratorio nella Fifth Avenue a Manhattan, a New York. In seguito Tesla stabil\u00ec un altro laboratorio in East Houston Street, sempre a New York. Riusc\u00ec ad accendere, a distanza e senza fili, dei tubi a vuoto in entrambi i suoi laboratori, fornendo la prova delle potenzialit\u00e0 della trasmissione senza fili di potenza. Alcuni degli amici pi\u00f9 stretti di Tesla erano artisti; tra questi il direttore del Century Magazine, Robert Underwood Johnson, che aveva adattato diverse poesie del poeta serbo Jovan Jovanovi\u0107 Zmaj (che Tesla aveva tradotto). Sempre in quegli anni Tesla era influenzato dalla dottrina filosofica vedica di Swami Vivekananda.\nAll'et\u00e0 di 36 anni Tesla deposit\u00f2 i primi brevetti riguardanti il sistema energetico polifase, in seguito alle sue ricerche sul sistema e sui principi del campo magnetico rotante. Tesla lavor\u00f2 come vice presidente dell\"American Institute of Electrical Engineers\" (ora parte dell'Institute of Electrical and Electronics Engineers) dal 1892 al 1894. Dal 1893 al 1895 investig\u00f2 le correnti alternate ad alta frequenza. Gener\u00f2 una tensione alternata di un milione di volt usando una bobina di Tesla conica e investig\u00f2 l\"'effetto pelle\" nei conduttori, progett\u00f2 circuiti regolatori, invent\u00f2 una macchina per indurre il sonno, lampade a scarica di gas senza fili e trasmise energia elettromagnetica senza fili, costruendo con successo il primo trasmettitore radio. A St. Louis, Missouri, Tesla diede una dimostrazione relativa alla comunicazione radio nel 1893. Rivolgendosi al Franklin Institute a Filadelfia, Pennsylvania e alla National Electric Light Association, descrisse e dimostr\u00f2 in dettaglio i suoi principi. Riguardo alle dimostrazioni di Tesla \u00e8 stato scritto molto su vari media.\nAll'Esposizione Universale del 1893, la \"World Columbian Exposition\" di Chicago, per la prima volta fu dedicato un padiglione all'energia elettrica. Fu un evento storico dal momento che Tesla e George Westinghouse introducevano i visitatori alla potenza della corrente alternata usandola per illuminare l'Esposizione. Furono esposte le lampade luminescenti di Tesla (progenitrici delle lampade neon) e i bulbi a singolo nodo. Inoltre, egli spieg\u00f2 i principi del campo magnetico rotante e del motore a induzione dimostrando come far stare in equilibrio sulla propria punta un uovo di rame durante la dimostrazione dell'apparecchio da lui costruito, conosciuto come uovo di Colombo.\nAlla fine degli anni 1880, Tesla ed Edison divennero avversari, in parte a causa della promozione da parte di Edison della corrente continua (DC) per la distribuzione dell'energia elettrica contro la pi\u00f9 efficiente corrente alternata, tanto voluta da Tesla e Westinghouse.\nFinch\u00e9 Tesla non invent\u00f2 il motore a induzione, i vantaggi della corrente alternata per la trasmissione di alte tensioni sulle lunghe distanze furono controbilanciati dall'impossibilit\u00e0 di utilizzare motori con essa. A causa della cosiddetta \"guerra delle correnti\", Edison e Westinghouse fecero quasi bancarotta, perci\u00f2, nel 1897, Tesla sciolse Westinghouse dal contratto, causandogli la perdita dei diritti d'autore e dei diritti di propriet\u00e0 industriale sul suo brevetto. Sempre nel 1897, Tesla fece ulteriori ricerche sulle particelle radioattive e sulla radioattivit\u00e0 che lo portarono a formulare la teoria di base sui raggi cosmici.\nA quarantuno anni Tesla registr\u00f2 il primo brevetto di base della radio. Un anno dopo present\u00f2 all'esercito degli Stati Uniti un'imbarcazione radiocontrollata, credendo che almeno i militari avrebbero apprezzato apparecchiature come siluri radiocomandati. Egli svilupp\u00f2 la \"Art of Telautomatics\", una forma di primitiva robotica. In seguito, nel 1898, al Madison Square Garden fece una pubblica dimostrazione con una barca radiocomandata, nell'ambito di una mostra sull'elettricit\u00e0; utilizz\u00f2 questa volta apparecchi con un innovativo coesore e una serie di porte logiche. Il comando radio a distanza rimase comunque una novit\u00e0 fino agli anni 1960. Nello stesso anno (1898) Tesla invent\u00f2 anche una \"candela elettrica\", detta anche candela di accensione, per i motori a combustione interna a benzina. Egli ottenne il brevetto \"Electrical Igniter for Gas Engines\", per questo sistema di accensione meccanica. Tesla visse al Gerlach Hotel, rinominato, in seguito, \"The Radio Wave Building\" al 49W della 27th Street (tra Broadway e la Sixth Avenue), nella bassa Manhattan, dove alla fine del secolo condusse esperimenti sulle onde radio. Per onorare e ricordare il suo lavoro, nel 1977 fu posta sull'edificio una targa commemorativa.\nColorado Springs.\nNel 1899 Tesla, per portare avanti le sue ricerche, decise di trasferirsi a Colorado Springs, nel Colorado, dove avrebbe avuto molto spazio per i suoi esperimenti sulle alte tensioni e sulle alte frequenze. Fin dal suo arrivo spieg\u00f2 ai giornalisti che stava conducendo degli esperimenti sulla telegrafia senza fili. Il suo diario contiene numerose spiegazioni delle sue congetture sulla ionosfera e sugli esperimenti sulle correnti telluriche del suolo, fatte di onde trasversali e onde longitudinali. All'interno del suo laboratorio, Tesla prov\u00f2 che la terra era un buon conduttore, e produsse dei fulmini artificiali (con scariche di milioni di volt, lunghe fino a 40 metri).\nLo scienziato indag\u00f2 allo stesso tempo sull'elettricit\u00e0 atmosferica, osservando i segnali dei fulmini, catturati con i suoi ricevitori. Le riproduzioni di questi ultimi e dei suoi coesori dimostrano un inatteso livello di complessit\u00e0 (per esempio, modelli a elementi distribuiti, fattore Q, eliche, ritorno della radiofrequenza, schemi di eterodina grezza e circuiti rigenerativi). Tesla dichiar\u00f2 che a quei tempi stava compiendo le sue osservazioni sulle onde stazionarie. Nel suo laboratorio a Colorado Springs, egli \"registr\u00f2\" alcune tracce di ci\u00f2 che credeva fossero segnali radio extraterrestri; ciononostante i suoi pubblici annunci e i dati che aveva rilevato furono duramente respinti dalla comunit\u00e0 scientifica. Tesla aveva notato alcune misure di segnali ripetitivi dal suo ricevitore, che erano sostanzialmente differenti da quelli registrati durante i temporali e dal rumore terrestre. Nello specifico, egli ricord\u00f2 in seguito che i segnali apparivano in gruppi di uno, due, tre e quattro scatti insieme.\nTesla ricerc\u00f2 vari metodi di trasmissione di potenza ed energia senza fili su lunghe distanze (per mezzo di onde trasversali, a meno estese e pi\u00f9 immediate onde longitudinali). Egli trasmise nella banda delle frequenze molto basse (ELF) attraverso il terreno tra la superficie della Terra e lo strato di Kennelly-Heaviside. Ricevette poi brevetti su ricetrasmettitori senza fili che sviluppavano onde stazionarie con questo metodo. Compiendo calcoli matematici e computazioni basati sui suoi esperimenti, stim\u00f2 che la frequenza minima di risonanza della Terra era approssimativamente di 6 hertz. Negli anni sessanta, grazie agli strumenti matematici sviluppati da Winfried Otto Schumann, venne misurata e verificata l'esistenza di quella che in seguito rimase nota come risonanza Schumann e si appur\u00f2 che questa aveva una frequenza di un ordine di grandezza comparabile con quella stimata da Tesla.\nTesla spese l'ultimo periodo della sua vita tentando di scambiare segnali con il pianeta Marte, ma solo nel 1996 \"Corum and Corum\" pubblic\u00f2 un'analisi dei segnali provenienti dalla magnetosfera di Giove, che indicavano una chiara corrispondenza tra la posizione di Marte a Colorado Springs e la cessazione dei segnali da Giove, nell'estate del 1899, quando lo scienziato era laggi\u00f9.\nTesla lasci\u00f2 Colorado Springs il 7 gennaio del 1900: il suo laboratorio fu demolito e le sue apparecchiature vendute per pagare i debiti. Gli esperimenti compiuti in Colorado prepararono Tesla per il suo progetto successivo, la costruzione di un'infrastruttura per la trasmissione di potenza senza fili, che sarebbe divenuta meglio nota come \"Wardenclyffe Tower\". Gli fu assegnato il brevetto per i modi di incrementare l'intensit\u00e0 delle oscillazioni elettriche. Il sistema di classificazione dell'ufficio brevetti degli Stati Uniti assegna correntemente questa certificazione alla Primary Class 178/43 (\"telegrafia/induzione spaziale\"), invece gli altri settori applicabili includono il 505/825 (\"apparati relativi alla superconduttivit\u00e0 a basse temperature\").\nGli ultimi anni.\nNel 1900, con 150\u00a0000 $ (il 51% provenienti da J. Pierpont Morgan), Tesla incominci\u00f2 a progettare la struttura chiamata \"Wardenclyffe Tower\". Nel giugno del 1902, le operazioni nel suo laboratorio furono spostate da Houston Street a Wardenclyffe. Alla fine la torre fu smantellata come un rottame durante la prima guerra mondiale. I giornali del tempo etichettarono Wardenclyffe come la \"follia di Tesla da un milione di dollari\". Nel 1904, poi, l'ufficio brevetti americano cambi\u00f2 la sua decisione, assegnando a Guglielmo Marconi il brevetto per la radio; fu allora che incominciarono le peripezie di Tesla per riottenere la paternit\u00e0 dell'invenzione. Il giorno del suo cinquantesimo compleanno, nel 1906, egli espose la sua turbina senza pale da 200 hp (150 kW) a 16\u00a0000 giri/min.\nTra il 1910 e il 1911 alla \"Waterside Power Station\" di New York, alcuni dei suoi motori a turbina furono testati fino a 5\u00a0000\u00a0hp.\nDal momento che il premio Nobel per la fisica fu consegnato a Marconi per la radio nel 1909, Thomas Edison e Tesla furono menzionati da un dispaccio di agenzia come potenziali candidati per condividere il premio Nobel del 1915, giungendo a uno dei tanti incidenti \"diplomatici\" del premio Nobel. Alcune fonti affermavano che, a causa dell'animosit\u00e0 reciproca, non fu assegnato loro il premio, nonostante gli enormi contributi scientifici, e che entrambi cercavano di minimizzare i successi dell'altro solamente per aggiudicarsi il titolo. I due scienziati rifiutarono in ogni caso di ricevere il riconoscimento se il collega l'avesse ricevuto per primo e, comunque, nessuno dei due prese in considerazione l'opportunit\u00e0 di condividerlo.\nDopo le polemiche, n\u00e9 Tesla n\u00e9 Edison vinsero il Nobel (anche se Edison ricevette una delle possibili 38 candidature nel 1915 e lo stesso successe per Tesla nel 1937). Negli anni precedenti, solo Tesla sembrava essere stato candidato per il premio Nobel del 1912, principalmente per i suoi esperimenti sulla messa a punto di circuiti che utilizzavano trasformatori a risonanza ad alta tensione e alta frequenza.\nNel 1915, parallelamente, Tesla intent\u00f2 una causa contro Marconi tentando, senza successo, di ottenere un processo contro i diritti dell'inventore italiano. Intorno al 1916 Tesla and\u00f2 in bancarotta, a causa dei suoi debiti arretrati con il fisco; viveva ormai in povert\u00e0. Dopo Wardenclyffe, costru\u00ec la Telefunken Wireless Station a Sayville, Long Island, ottenendo in parte i successi a cui voleva arrivare a Wardenclyffe. Nel 1917 la struttura fu abbattuta dai Marines, che sospettavano potesse essere utilizzata da spie tedesche.\nPrecedentemente alla prima guerra mondiale, Tesla incominci\u00f2 a cercare degli investitori d'oltremare che finanziassero le sue ricerche. All'inizio del conflitto, egli perse anche i contributi che riceveva per i suoi brevetti europei. Terminata la guerra, Tesla, in un articolo del 20 dicembre 1914, fece numerose predizioni sui punti di discussione del primo dopoguerra. Egli credeva che la Societ\u00e0 delle Nazioni non fosse un rimedio per i tempi e i problemi di allora. Negli anni successivi, lo scienziato incominci\u00f2 a mostrare evidenti sintomi di disturbo ossessivo-compulsivo; divenne ossessionato dal numero tre: sovente si sentiva costretto a girare attorno a un palazzo tre volte prima di entrarvi, oppure voleva una pila di dodici o diciotto tovaglioli ben piegati intorno al suo piatto a ogni pasto, o altro ancora. La natura dei suoi disturbi era poco conosciuta a quel tempo e non erano disponibili terapie efficaci, perci\u00f2 i sintomi vennero considerati come prova di una parziale infermit\u00e0 mentale, danneggiando ci\u00f2 che ne rimase della propria reputazione.\nA quel tempo, egli era alloggiato al Waldorf-Astoria Hotel e affittava una sistemazione a credito, indebitandosi a tal punto che la sua propriet\u00e0 di Wardenclyffe venne intestata a George Boldt, proprietario del Waldorf-Astoria, per pagare un debito di 20\u00a0000 $. Nel 1917, all'incirca nel periodo in cui la Wardenclyffe Tower fu demolita dal nuovo proprietario perch\u00e9 il lotto di terreno acquistasse pi\u00f9 valore, Tesla ricevette la pi\u00f9 alta onorificenza dell'American Institute of Electrical Engineers (AIEE), la Edison Medal.\nIn occasione del suo settantacinquesimo compleanno, nel 1931, il Time Magazine gli dedic\u00f2 l'intera copertina, ringraziandolo per i suoi contributi nel campo della generazione di energia elettrica. Tesla aveva ricevuto il suo ultimo brevetto nel 1928 per un apparecchio destinato al trasporto aereo, che rappresentava il primo esempio di aeromobile a decollo e atterraggio verticale. Nel 1934 poi scrisse al console del suo paese natale Jankovi\u0107 un messaggio di gratitudine nei confronti di Mihajlo Pupin, che aveva dato il via a un programma di donazioni grazie al quale molte compagnie americane potevano supportare le sue ricerche. Tesla aveva per\u00f2 rifiutato i finanziamenti, preferendo vivere della sua modesta pensione iugoslava, continuando cos\u00ec i suoi esperimenti.\nTeorie sui campi.\nTesla si mostr\u00f2 scettico relativamente agli sviluppi della teoria dell'elettromagnetismo ottenuti tra la fine dell'Ottocento e gli inizi del Novecento, affermando\nEgli sostenne di aver provato pi\u00f9 volte senza successo a replicare gli esperimenti di Hertz, utilizzando strumentazioni a suo giudizio ben pi\u00f9 raffinate. Secondo Tesla, era all'epoca gi\u00e0 perfettamente chiaro che circuiti percorsi da correnti alternate producessero delle onde nello spazio circostante, ma non era chiaro quale natura avessero tali onde. Hertz aveva apparentemente mostrato che queste onde erano caratterizzate da vibrazioni trasversali, confermando l'idea che si propagassero in un etere rigido come ipotizzato da Maxwell, e avessero quindi probabilmente la stessa natura della luce. Tesla contestava tali conclusioni sostenendo che i suoi esperimenti sembravano suggerire piuttosto che tali onde fossero del tutto simili alle onde sonore, ovvero onde longitudinali in un etere dalla costituzione pi\u00f9 simile a un gas che non a una struttura cristallina\n. Secondo sue dichiarazioni, egli si rec\u00f2 nel 1892 a Bonn, in Germania, per discutere con Hertz stesso di questi esperimenti, ma l'incontro fu tanto turbolento da interrompere sul nascere un possibile dialogo tra i due.\nAll'et\u00e0 di 81 anni, Tesla affermava di aver ultimato una teoria dinamica sulla gravit\u00e0, commentando che essa \"analizzava tutti i dettagli\" e che sperava di presentarla al pi\u00f9 presto al mondo. All'epoca di questo annuncio, le istituzioni scientifiche lo consideravano fuori di testa; i pi\u00f9 credevano che Tesla non avesse mai nemmeno sviluppato la teoria del campo unificato.\nIl grosso di questa teoria fu sviluppato tra il 1892 e il 1894, quando conduceva esperimenti elettromagnetici ad alta frequenza e alto potenziale e stava brevettando numerosi apparecchi per l'utilizzo di queste grandi fonti di energia. La teoria fu completata, secondo lo scienziato, entro la fine degli anni trenta.\nRicordando il principio di Mach, nel 1925 Tesla affermava che:\nTesla, riguardo alla teoria della relativit\u00e0 di Albert Einstein, osservava che:\nTesla fu dunque critico sulla relativit\u00e0 di Einstein:\nLo scienziato afferm\u00f2 inoltre che:\nArmi a energia diretta.\nPi\u00f9 tardi Tesla fece alcune affermazioni di rilievo circa un'arma chiamata \"teleforce\". La stampa la soprannomin\u00f2 \"\"raggio della pace\" o \"raggio della morte\"\".\nI componenti erano:\nTesla lavor\u00f2 al progetto di un'arma a energia diretta tra i primi anni del Novecento fino alla sua morte. Nel 1937, egli compose un trattato intitolato \"The Art of Projecting Concentrated Non-dispersive Energy through the Natural Media\" che riguardava fasci di particelle cariche, che fu pubblicato in seguito per cercare di illustrare una descrizione tecnica di una \"super arma che avrebbe messo fine a tutte le guerre nel mondo\". Questo documento, che si trova attualmente nell'archivio del Nikola Tesla Museum di Belgrado, descriveva un tubo a vuoto con un'estremit\u00e0 libera e un getto estremamente collimato di gas che permetteva alle particelle di uscire; l'apparato includeva poi la carica di particelle a milioni di volt e un metodo per creare e controllare fasci non dispersivi di particelle con la repulsione elettrostatica.\nDalle memorie dello scienziato si evince che quest'arma era basata su uno stretto raggio di pacchetti atomici di mercurio o tungsteno, accelerati da un'alta differenza di potenziale (in modo analogo al suo \"trasmettitore d'amplificazione\"). Tesla diede la seguente spiegazione circa le operazioni del \"particle gun\":\nDopo aver cercato di attirare l'interesse del Dipartimento della Difesa degli Stati Uniti, lo scienziato propose l'apparecchiatura alle nazioni europee; ma nessun governo si mostr\u00f2 interessato a firmare un contratto di costruzione dell'arma. Poco tempo dopo, Tesla mor\u00ec nella sua stanza del New Yorker Hotel a 86 anni.\nInvenzioni teoriche.\nTesla ipotizz\u00f2 come le forze elettriche e magnetiche potessero distorcere, o addirittura modificare, il tempo e lo spazio e studi\u00f2 procedure con le quali controllare tali energie. Verso la fine della vita rimase affascinato dalla teoria secondo cui la luce \u00e8 formata sia da particelle elementari sia da onde, un postulato fondamentale della fisica quantistica. Queste ricerche lo portarono a ideare un \"muro di luce\", manipolando le onde elettromagnetiche. Questo misterioso muro di luce avrebbe consentito di alterare lo spazio, la gravit\u00e0 e la materia; da questo nacquero una serie di progetti di Tesla che sembrano usciti direttamente dalla fantascienza, come il teletrasporto, il viaggio nel tempo e la propulsione antigravit\u00e0.\nLa pi\u00f9 singolare invenzione che Tesla ipotizz\u00f2 \u00e8 probabilmente la \"macchina per fotografare il pensiero\". Egli pensava che un pensiero formatosi nel cervello creasse una corrispondente immagine nella retina, e che l'impulso elettrico di questa trasmissione neurale potesse essere letto e registrato in un dispositivo. L'informazione immagazzinata, sarebbe stata poi elaborata da un nervo ottico artificiale e visualizzata come immagine su uno schermo.\nUn'altra invenzione teorizzata da Tesla \u00e8 comunemente chiamata \u201cmacchina volante di Tesla\u201d. Tesla dichiar\u00f2 che uno degli scopi della sua vita era quello di creare una macchina volante che potesse funzionare senza l'uso di un motore a combustione interna o ali, alettoni, propellenti o di qualsiasi fonte di combustibile. Inizialmente Tesla pens\u00f2 a un aereo in grado di volare grazie a un motore elettrico alimentato da un generatore a terra. Con il passare del tempo, ipotizz\u00f2 che questo aereo potesse muoversi in maniera interamente meccanica. La forma ipotizzata per il velivolo era quella tipica di un sigaro o di una salsiccia.\nTesla \u00e8 conosciuto anche per l'invenzione di uno speciale trasmettitore chiamato \u201cTeslascopio\u201d, progettato con l'intenzione di inviare segnali e \"comunicare\" con forme di vita extraterrestri di altri pianeti.\nMorte e avvenimenti successivi.\nTesla mor\u00ec per un attacco cardiaco, solo, nel New Yorker Hotel, tra il 5 e l'8 gennaio del 1943, all'et\u00e0 di 86 anni, in una camera (n. 3327) ancora oggi utilizzata. Nonostante avesse venduto i suoi brevetti sulla corrente alternata, egli era praticamente nullatenente e lasci\u00f2 consistenti debiti. In seguito, nello stesso anno, la Corte suprema degli Stati Uniti d'America impugn\u00f2 il suo brevetto numero 645576, riconoscendo lo scienziato come l'inventore della radio.\nAl momento della sua morte, l'inventore stava continuando a lavorare sul \"teleforce\", un progetto che aveva proposto senza successo al Dipartimento della Guerra degli USA; sembra che il raggio proposto - che la stampa aveva ribattezzato \"raggio della pace\" o \"raggio della morte\" - avesse a che fare con le sue ricerche sul fulmine globulare e sulla fisica del plasma, e che fosse composto di un flusso di particelle. Il governo americano non trov\u00f2 alcun prototipo dell'apparecchio nella cassaforte, ma i suoi scritti vennero classificati come \"top secret\". Il cosiddetto \"raggio della pace\" costituisce un elemento di alcune teorie cospirative come mezzo di distruzione. J. Edgar Hoover dichiar\u00f2 il caso \"most secret\", vista la natura delle invenzioni di Tesla e dei suoi brevetti.\nCharlotte Muzar scrisse che c'erano diversi fogli e oggetti \"mancanti\".\nDopo la sua morte, la famiglia di Tesla e l'ambasciata iugoslava lottarono con le autorit\u00e0 statunitensi per ottenere questi oggetti, per la potenziale importanza di alcune delle sue ricerche. Infine il nipote Sava Kosanovi\u010b entr\u00f2 in possesso di alcuni dei suoi effetti personali, ora esposti al museo Nikola Tesla di Belgrado. Le esequie dello scienziato ebbero luogo il 12 gennaio 1943, nella Cattedrale di Saint John the Divine di Manhattan, a New York. Il suo corpo fu cremato e le ceneri trasportate a Belgrado nel 1957. L'urna fu posta nel museo che porta il suo nome, dove si trova tutt'oggi.\nTesla non amava posare per i ritratti; lo fece una sola volta, per la principessa Vilma Lwoff-Parlaghy, ma il ritratto and\u00f2 perduto. Il suo desiderio era quello di avere una scultura fatta dal suo amico pi\u00f9 vicino, lo scultore Ivan Me\u0161trovi\u0107, che a quel tempo si trovava negli Stati Uniti d'America, ma mor\u00ec prima di vederlo terminato. Me\u0161trovi\u0107 fece per lui un busto in bronzo (1952), conservato nel museo di Belgrado, e una statua (1955/56), ora presso l'Istituto Ru\u0111er Bo\u0161kovi\u0107 a Zagabria. Questa scultura fu spostata nel centro di Zagabria, in via Nikola Tesla, in occasione del 150\u00ba anniversario della sua nascita, e ne fu consegnato un duplicato all'Istituto. Nel 1976 fu sistemata una statua di bronzo di Tesla nel parco statale di Niagara Falls nello Stato di New York; nel 1986 fu eretta un'opera analoga nella sua citt\u00e0 natale Gospi\u0107.\nIl 2006 fu proclamato dall'UNESCO e dai governi di Serbia e Croazia come anno di Nikola Tesla. In occasione del 150\u00ba anniversario della sua nascita, il 10 luglio 2006, il villaggio ricostruito di Smiljan (distrutto durante le guerre degli anni novanta) fu aperto al pubblico assieme alla casa del grande scienziato, allestita come museo alla memoria; fu inoltre dedicato alla vita e al lavoro di Tesla un nuovo centro multimediale. La chiesa parrocchiale di San Pietro e Paolo, dove il padre dell'inventore faceva servizi di manutenzione, fu completamente ristrutturata e sia il museo sia il centro multimediale furono riempiti di repliche delle invenzioni di Tesla. Il museo, in particolare, ha raccolto pressoch\u00e9 ogni documento mai pubblicato da e su Nikola Tesla, la maggior parte dei quali procurati da Ljubo Vojovic, della Tesla Memorial Society di New York. Accanto alla casa dello scienziato \u00e8 stato eretto un monumento creato dallo scultore Mile Blazevic; nella vicina cittadina di Gospi\u0107, nella stessa data, \u00e8 stata inaugurata una scuola superiore intitolata a Nikola Tesla e presentata una replica della statua dell'inventore, il cui originale \u00e8 a Belgrado, preparata da Franco Krsinic.\nNazionalit\u00e0 contesa.\nLa nascita di Tesla \u00e8 stata spesso contesa tra le odierne repubbliche di Serbia e di Croazia.\nEgli era nato a Smiljan, un paese attualmente nel territorio della repubblica croata, ma da famiglia serba, seppur entrambi i genitori vissero sempre nell'attuale territorio della Croazia. Il padre, Milutin era un prete serbo ortodosso e la madre Georgina-Djuka Mandic era figlia anch'essa di un prete serbo ortodosso, Nikola Mandic (1800-1863). Georgina era la quarta di otto figli e si prese cura dei fratelli in seguito alla morte precoce della madre (nonna materna di Nikola Tesla), Sofia Mandic (nata Budisavljevic a Gra\u010dac in Lika) ed \u00e8 per questo motivo che non ebbe l'opportunit\u00e0 di istruirsi. Va tenuto infine presente che all'epoca il Regno di Croazia era unificato alla corona del Regno di Ungheria, e nel 1867 divenne parte dell'Impero austro-ungarico in cui lui \u00e8 cresciuto.\nTesla assunse infine la cittadinanza statunitense nel 1891.\nPersonalit\u00e0.\nAmicizie.\nNegli anni centrali della sua vita, Tesla strinse una forte amicizia con Mark Twain, il quale trascorreva molto tempo insieme a lui, anche nel suo laboratorio. Tesla era rimasto molto amareggiato dalle ripercussioni del suo battibecco con Edison; tanto che, il giorno dopo la morte di quest'ultimo, il New York Times conteneva numerosi encomi della vita del ricercatore, con un'unica opinione negativa scritta da Tesla:\nQuando Edison era gi\u00e0 molto vecchio, giunse al punto di dire che, guardandosi indietro, il pi\u00f9 grande errore che avesse mai commesso era quello di non aver mai rispettato Tesla o il suo lavoro. Questo giov\u00f2 davvero poco ai loro rapporti pressoch\u00e9 inesistenti.\nTesla conosceva bene anche Robert Underwood Johnson. Aveva rapporti di amicizia con Francis Marion Crawford, Stanford White, Fritz Lowenstein, George Scherff e Kenneth Swezey. Ciononostante, era considerato dai pi\u00f9 un cinico.\nSessualit\u00e0 e relazioni.\nTesla non fu mai sposato. Era celibe e asessuale e sostenne, come Newton, che la sua castit\u00e0 era molto utile alle sue doti scientifiche. Alla domanda se credesse nel matrimonio rispose: \nEccetto per le cene formali, egli mangiava sempre da solo, e mai, in alcuna circostanza, avrebbe cenato di sua spontanea volont\u00e0 con una donna. Al Waldorf-Astoria e al famoso ristorante Delmonico's selezionava sempre particolari tavoli in disparte, che erano riservati a lui. Anche se veniva sempre descritto come una persona attraente quando interagiva con gli altri, Tesla spesso fingeva nel suo comportamento. L'unica donna con cui ebbe un rapporto di affetto intenso, seppur platonico, fu Katharine MacMahon Johnson, moglie del suo amico Robert Underwood Johnson.\nVegetarianismo e animali.\nNegli ultimi anni della sua vita Tesla divenne integralmente vegetariano, nutrendosi solo di latte, pane, miele, frutta e succhi vegetali. Nel 1900 si era cos\u00ec espresso: \nEra affascinato dagli animali, specialmente dai gatti (fu il gatto di famiglia che gli accese da ragazzo l'interesse verso l'elettricit\u00e0 statica e i fenomeni elettrici, dopo aver visto le scintille che si sprigionavano dal pelo quando veniva accarezzato), e dai piccioni domestici.\nEugenetica e visione del futuro.\nCome tanti in questo momento storico, Tesla, scapolo a vita, divenne un acceso sostenitore di una versione, autoimposta con la riproduzione selettiva, dell'eugenetica. In un'intervista del 1937, egli afferm\u00f2:\nSosteneva che in futuro il mondo sarebbe stato dominato dalle donne, governato da \"api regine\".\nDisinteresse per il denaro.\nLo scienziato mise da parte il suo primo milione di dollari all'et\u00e0 di 40 anni, ma don\u00f2 quasi tutti i suoi diritti d'autore e di propriet\u00e0 industriale sulle invenzioni future. Era poco concentrato nel gestire le sue finanze, completamente incurante della ricchezza materiale. Egli strapp\u00f2 addirittura un contratto con Westinghouse, che lo avrebbe reso il primo miliardario in dollari del mondo, in parte a causa delle implicazioni che questo avrebbe avuto sulla sua visione futura dell'energia libera, e in parte perch\u00e9 avrebbe escluso Westinghouse dal trattare gli affari direttamente, e Tesla non aveva alcuna intenzione di avere rapporti diretti con i clienti e i creditori.\nOssessioni e disturbi.\nTesla, affetto da disturbo ossessivo-compulsivo, aveva numerose quanto inusuali abitudini e idiosincrasie. Era particolarmente fissato con il numero \"tre\" e i suoi multipli, ed esigeva che la camera d'albergo dove alloggiava avesse un numero divisibile per tre.\nSi sa che egli era contrario alla gioielleria, specialmente, per motivi sconosciuti, alle collane di perle: nel 1893 gli fu presentata la sua ammiratrice Anne Morgan, figlia di J.P. Morgan. Tesla afferm\u00f2 poi che avrebbe avuto piacere di parlare con lei, ma quando vide i suoi orecchini di perle ne fu cos\u00ec disgustato che cominci\u00f2 a digrignare i denti e da allora cerc\u00f2 sempre di evitarla.\nEra inoltre infastidito in maniera fobica dalle persone sovrappeso o con obesit\u00e0; pur essendo solitamente un uomo gentile e affabile, quando una delle sue segretarie, che era sovrappeso, urt\u00f2 un tavolo facendo cadere a terra un oggetto, Tesla la licenzi\u00f2 in tronco, non cambiando idea nemmeno quando lei lo supplic\u00f2 di riassumerla.\nSoffriva di insonnia, e dormiva al massimo due ore per notte senza che questo gli causasse difficolt\u00e0 nel lavoro, e di sinestesia, un disturbo neurologico per cui in corrispondenza di un'idea vedeva lampi di luce e a volte anche allucinazioni. Nel 1890 ebbe una crisi di amnesia a causa dello stress della guerra delle correnti tra Edison e Westinghouse, nonostante fosse nota la sua memoria eidetica prodigiosa. Mostrava anche, a detta di alcuni, caratteristiche tipiche della sindrome di Asperger, come la sua tendenza all'isolamento, la grande memoria, l'udito sviluppato, i suoi interessi specifici e ripetitivi, e il suo disinteresse per la sessualit\u00e0. Tesla era anche molto severo circa l'igiene e la pulizia, in un periodo in cui un comportamento cos\u00ec estremo era visto come una stranezza. Era altamente meticoloso e organizzato, sovente lasciava note e appunti per gli altri, per evitare di dover riorganizzare i suoi lavori.\nI piccioni di Tesla.\nTesla era particolarmente ossessionato dai piccioni: ordinava speciali semi per i volatili che nutriva nel Central Park, portandone alcuni nella sua stanza in hotel; a volte i piccioni entravano dalla finestra aperta. Per sua volont\u00e0, visse gli ultimi anni della sua vita in una \"suite\" di due stanze al 33\u00ba piano del New Yorker Hotel, nella \"Room 3327\", dove avrebbe chiesto di esser visitato quotidianamente da un particolare piccione femmina di colore bianco, di cui esiste anche una fotografia. Egli avrebbe affermato che il volatile era molto prezioso per lui. L'aneddoto racconta che un giorno del 1922 il piccione si ammal\u00f2; Nikola tent\u00f2 di soccorrerlo per rimetterlo in salute, ma esso mor\u00ec tra le sue braccia. L'inventore aveva posizioni contrastanti verso la religione; pur ammirando apertamente cristianesimo e buddhismo, credeva infatti che dovesse esserci una spiegazione scientifica per ogni cosa. Ma quando quel piccione bianco mor\u00ec, Tesla giurava di aver visto una luce molto chiara venir fuori dai suoi occhi, cos\u00ec luminosa che nemmeno lui sarebbe riuscito a crearne una di pari intensit\u00e0. Questo episodio lo port\u00f2 a dichiarare, negli ultimi anni di vita, secondo alcuni in uno stato mentale ormai alterato, che il candido uccello fosse in origine qualcosa di spirituale. Tesla dichiar\u00f2: \u00abAmavo quel piccione come un uomo ama una donna e anche lei mi amava. Finch\u00e9 \u00e8 stato con me, la mia vita aveva uno scopo\u00bb. Molti biografi annotano che Tesla consider\u00f2 la morte del piccione come il \"colpo finale\" per lui e per il suo lavoro, che consider\u00f2 ormai come finito.\nGuerra.\nLo scienziato credeva che la guerra non potesse essere evitata finch\u00e9 la causa del suo ritorno non fosse stata rimossa, ma si opponeva alle guerre, in generale. Egli cercava di ridurre le distanze, come nella comunicazione per una miglior comprensione, cos\u00ec nei trasporti e nella trasmissione dell'energia, come un modo per stringere amichevoli relazioni internazionali.\nEgli predisse che:\nIstruzione.\nTesla era un poliglotta. Accanto al serbo e al croato, conosceva perfettamente altre sette lingue: il ceco, l'inglese, il francese, il tedesco, l'ungherese, l'italiano e il latino.\nLauree e diplomi universitari.\nTesla studi\u00f2 matematica, fisica e ingegneria alla Scuola Politecnica di Graz, in Austria, l'odierna \"Technische Universit\u00e4t Graz\". Due fonti sostengono che egli ricevette la laurea magistrale dall'Universit\u00e0 di Graz.\nL'Ateneo nega di avergli conferito tale titolo e informa che egli non prosegu\u00ec mai gli studi oltre il primo semestre del suo terzo anno, durante il quale Tesla smise di seguire le lezioni. Altri affermano che l'inventore fu espulso senza aver conseguito la laurea per il mancato pagamento delle tasse universitarie del primo semestre del primo anno da matricola. Secondo un suo compagno di stanza nel college, egli non ottenne alcun titolo universitario. Tesla fu persuaso pi\u00f9 tardi dal padre a iscriversi all'Universit\u00e0 Carolino-Ferdinandea di Praga, che egli frequent\u00f2 per la sessione estiva del 1880. Dopo la morte del padre, si trasfer\u00ec a Budapest nel gennaio del 1881, dove trov\u00f2 un impiego come progettista e disegnatore all'Ufficio telegrafico centrale.\nPer il suo lavoro Tesla ricevette numerose lauree honoris causa da molti Atenei, tra i quali: \"Columbia University\", \"Technische Universit\u00e4t Graz\", Universit\u00e0 di Zagabria, Istituto Politecnico di Bucarest, Universit\u00e0 di Belgrado, Universit\u00e0 di Brno, Universit\u00e0 di Grenoble, Universit\u00e0 di Parigi, Universit\u00e0 di Poitiers, Universit\u00e0 Carolina di Praga, Universit\u00e0 di Sofia, \"Technische Universit\u00e4t Wien\", e \"Yale University\".\nInteressi culturali.\nGrande appassionato di letteratura fin da ragazzo, nella sua autobiografia cita in particolare il romanzo \"Abafi\" (\"Il figlio di Aba\") dell'ungherese Mikl\u00f3s J\u00f3sika come una delle letture pi\u00f9 importanti della sua vita, e che avrebbe comportato una svolta nettissima nella sua esistenza, ispirandogli il suo celebre \"autocontrollo\".\nLa rivendicazione contro Marconi.\nNel 1943 una sentenza della Corte suprema degli Stati Uniti d'America attribu\u00ec a Tesla la paternit\u00e0 di alcuni brevetti precedentemente attribuiti a Guglielmo Marconi, tra cui la radio, successiva comunque al brevetto di Oliver Lodge che lo precedette. La sentenza della Corte Suprema statunitense comunque non \u00e8 universalmente riconosciuta dai sostenitori di Marconi. Molto tempo prima (1911) l\"High Court\" britannica nella persona di Mr. Justice Parker deliber\u00f2 su un analogo procedimento la validit\u00e0 dei brevetti di Marconi. La sentenza della Corte Suprema statunitense \u00e8 rimasta una sentenza discussa anche perch\u00e9 in quel periodo l'esercito statunitense era in causa con la societ\u00e0 Marconi per l'utilizzo di brevetti sulla radio che non intendeva pagare, e la comodissima sentenza permise al governo di non pagarli.\nIn realt\u00e0 il governo USA pag\u00f2 la somma di 42\u00a0000 dollari alla societ\u00e0 di Marconi per un brevetto di Oliver Lodge che la suddetta societ\u00e0 aveva comprato da quest'ultimo.\nIn realt\u00e0 nessuno prima di Tesla aveva effettuato esperimenti di trasmissioni radio come le intendiamo oggi, cio\u00e8 con un circuito risonante.\nTesla incominci\u00f2 a tenere le prime conferenze pubbliche sulla trasmissione di energia tramite onde radio nel 1891 e nel 1893 pubblic\u00f2 il primo progetto per trasmettere segnali e anche energia elettrica tramite onde radio. I progetti di Tesla si concentravano sulla trasmissione di onde elettromagnetiche continue (CW) per ottenere trasmissioni di segnali e anche di energia. Quelli successivi di Marconi si basavano sulla trasmissione di segnali Morse tramite onde smorzate (DW) e quindi producevano segnali con interferenze e difficili da sintonizzare. Sono progetti differenti che \"si suppone non possono essere opera di semplice copia\".\nVa tuttavia fatto notare che la generazione di oscillazioni elettromagnetiche continue, non smorzate quindi, non fu possibile prima dell'invenzione delle valvole termoioniche e in particolare del triodo (1916), quindi un eventuale progetto di Tesla non avrebbe mai potuto funzionare nel 1893.\nNel 1893, a St. Louis, Missouri, Tesla diede una pubblica dimostrazione della comunicazione senza fili. L'apparato che Tesla us\u00f2 conteneva tutti gli elementi che erano incorporati nei sistemi radio prima dello sviluppo della \u201cvalvola termoionica\u201d.\nRiconoscimenti e omaggi.\nTesla \u00e8 particolarmente omaggiato in Serbia e Croazia, cos\u00ec come nella Repubblica Ceca e in Romania. \u00c8 stato insignito del massimo ordine del Leone Bianco in Cecoslovacchia.\nPer i suoi meriti scientifici fu dato il suo nome all'unit\u00e0 di misura dell'induzione magnetica, il tesla (simbolo T).\nNel 1912 venne candidato al premio Nobel per la fisica. Egli lo rifiut\u00f2, offeso per non averlo ricevuto nel 1909 al posto di Guglielmo Marconi. Nel 1915 un articolo del The New York Times annunci\u00f2 erroneamente che Tesla e Edison avrebbero condiviso il premio Nobel per la fisica. Tuttavia nessuno dei due lo ricevette.\nIl 18 maggio 1917 gli fu conferita la Edison Medal, che egli accett\u00f2.\nIl 10 luglio, giorno in cui Tesla nacque, \u00e8 stato proclamato dallo Stato di New York \"Nikola Tesla Day\".\nNella cultura di massa.\nNumerose opere di genere avventuroso/fantascientifico (ma non solo) fanno riferimento al personaggio dello scienziato o a ipotetiche o immaginarie sue invenzioni. Di seguito sono riportate le opere in cui Tesla ha un ruolo primario."}
{"id": "57224", "revid": "125088288", "url": "https://it.wikipedia.org/wiki?curid=57224", "title": "Oreste (nome)", "text": "Origine e diffusione.\nDeriva dal nome greco \u1f48\u03c1\u03ad\u03c3\u03c4\u03b7\u03c2 (\"Orestes\"); \u00e8 basato sul termine \u03bf\u03c1\u03b5\u03c3\u03c4\u03b9\u03b1\u03c2 (\"orestias\") - composto da \u1f44\u03c1\u03bf\u03c2 (\"oros\", \"montagna\") e \u1f35\u03c3\u03c4\u03b1\u03bc\u03b1\u03b9 (\"histamai\", \"stare\") - che significa \"montanaro\", \"delle montagne\".\n\u00c8 un nome di tradizione mitologica, essendo portato nella mitologia greca da Oreste, figlio di Agamennone e Clitennestra, che uccise sua madre e il di lei amante Egisto dopo che essi ebbero ucciso suo padre: \u00e8 una delle figure pi\u00f9 trattate della storia della mitologia greca, \u00e8 il titolo di diverse opere letterarie, teatrali, cinematografiche e pittoriche, fra le quali quelle di Vittorio Alfieri, Euripide e Domenico Cimarosa. \u00c8 portato anche da due guerrieri dell'\"Iliade\".\nOnomastico.\nL'onomastico viene solitamente festeggiato il 13 dicembre in ricordo di sant'Oreste, martire con altri compagni in Armenia; si ricorda con questo nome anche sant'Oreste, martire a Tyana in Cappadocia, commemorato il 10 novembre (precedentemente il 9)."}
{"id": "57225", "revid": "287204", "url": "https://it.wikipedia.org/wiki?curid=57225", "title": "Orfeo (nome)", "text": "Origine e diffusione.\nDeriva dal nome greco \u039f\u03c1\u03c6\u03b5\u03cd\u03c2 (\"Orpheus\"), di origine sconosciuta; sulla sua etimologia sono state avanzate varie ipotesi, tra cui quelle che lo ricollegano ad \u03bf\u03c1\u03c6\u03bd\u03b7 (\"orphne\", \"oscurit\u00e0 della notte\", quindi \"oscuro\") oppure ad \u1f40\u03c1\u03c6\u03b1\u03bd\u03cc\u03c2 (\"orphan\u00f3s\", \"orfano\", \"solo\"), ma \u00e8 altres\u00ec possibile che sia di origine non greca.\nSi tratta di un nome di matrice classica, portato da Orfeo, il celebre cantore della mitologia greca; la storia della sua vana discesa agli inferi per ritrovare la moglie Euridice, e della sua successiva tragica morte per mano delle Baccanti, ha ispirato numerose opere letterarie e teatrali. \u00c8 stato ripreso a partire dal Rinascimento e, in Italia, \u00e8 attestato principalmente al Nord e al Centro, in particolare in Veneto, Toscana ed Emilia-Romagna.\nOnomastico.\nTrattandosi di un nome adespota, l'onomastico pu\u00f2 essere festeggiato il 1\u00ba novembre, giorno della festa di Tutti i Santi."}
{"id": "57229", "revid": "125230843", "url": "https://it.wikipedia.org/wiki?curid=57229", "title": "Precambriano", "text": "Il Precambriano, in passato noto anche come Archeozoico, \u00e8 un supereone (cio\u00e8 un tempo geologico costituito da pi\u00f9 eoni) ed indica e comprende l'insieme dei tre eoni (Adeano, Archeano e Proterozoico) che precedono l'eone Fanerozoico ed \u00e8 un'unit\u00e0 informale del tempo geologico. L'inizio del supereone Precambriano viene datato all'epoca della formazione del nostro pianeta, all'incirca 4,6 miliardi di anni fa con l'inizio dell'eone Adeano, e si concluse 541 milioni di anni fa, con la fine del periodo Ediacarano, che termin\u00f2 l'era del Neoproterozoico per passare al periodo Cambriano.. \nIl suo nome si riferisce proprio al fatto che precede il pi\u00f9 conosciuto periodo Cambriano, quando cominciarono ad apparire le prime forme di animali a guscio duro che permisero la formazione di fossili, oltre che essere un punto di riferimento importante in termini geologici, in quanto nel Cambriano comparvero la maggioranza dei moderni \"phyla\" del regno Animale (evento conosciuto col nome di Esplosione cambriana). Il supereone Precambriano indica, quindi, il lasso di tempo geologico prima del periodo Cambriano e copre il pi\u00f9 vasto intervallo di tempo geologico, rappresentando da solo circa l'88% della storia della nostra Terra. Nonostante la sua durata, si conosce veramente poco di questo intervallo di tempo geologico, e molto di ci\u00f2 che si conosce \u00e8 stato scoperto solo a partire dalla seconda met\u00e0 del XX secolo.\nFase iniziale.\nSi pensa che la Terra, nel momento in cui si stava aggregando nell'orbita attorno al sole, circa 4,6 miliardi di anni fa, sia stata colpita da un enorme planetoide, pressappoco delle dimensioni di Marte. Il materiale che si distacc\u00f2 caus\u00f2 la formazione della Luna. Probabilmente attorno a 4,6 miliardi di anni fa, la crosta terrestre inizi\u00f2 a stabilizzarsi, come indicano i cristalli di zircone ritrovati nell'Australia occidentale e datati proprio a questo periodo.\nBiologia.\nNon si sa esattamente quando la vita ebbe origine per la prima volta, ma del carbonio individuato in alcune rocce delle isole della Groenlandia risalente a 3,8 miliardi di anni fa, potrebbe essere di origine organica. I pi\u00f9 vecchi batteri ben conservati, trovati in Australia occidentale, risalgono a 3,46 miliardi di anni fa, ma \u00e8 probabile che fossili pi\u00f9 vecchi di 100 milioni di anni possano essere ritrovati nella stessa zona.\nLe conoscenze sul Precambriano sono piuttosto limitate anche se esso rappresenta quasi il 90% della storia della terra. I ritrovamenti fossili sono molto limitati e quelli presenti, gli stromatoliti, sono di scarsa utilit\u00e0 per una ricostruzione biostratigrafica. Le rocce sono di tipo metamorfico e quindi danno limitate informazioni sulla loro origine, oppure sono state fortemente erose o ricoperte dagli strati del Fanerozoico.\nPer gran parte dell'era Precambriana \u00e8 documentata l'esistenza di sole cellule a vita libera e colonie cellulari non complesse. \nFino a 2 miliardi di anni fa la vita fu di sole cellule procariotiche (archeobatteriche ed eubattriche); poi compaiono i primi eucarioti (grossi archeobatteri ospiti di piccoli eubatteri proteobatterici endosimbiontici). \nDa questa simbiosi si assiste ad un'impennata senza pari alla diversificazione degli eucarioti (con relativi endosimbionti). \nDi fatto, pi\u00f9 linee eucariotiche \"sperimentano\" indipendentemente la vita in colonie cellulari complesse, ci\u00f2 che definiamo pluricellularit\u00e0 (come \"piante\", animali e \"alghe brune\"). \nAd esclusione di alcune forme dubbie di vita multicellulare, individuate in Texas e in India, le prime forme di vita complesse sembrano apparire circa 600 milioni di anni fa. Forme ancora pi\u00f9 complesse sono state individuate circa 544 milioni di anni fa, in un sottoperiodo geologico definito come Ediacarano (o Vendiano).\nLe prime forme dotate di conchiglia appaiono alla fine di questa era geologica e, approssimativamente 544 milioni di anni fa, ci fu una vera e propria \"esplosione\" biologica. Nell'ultima parte del Precambriano, si passa da un tipo di fauna scarsamente nota, definita come \"piccola fauna dura\", a forme di vita molto pi\u00f9 diversificate e riconoscibili come moderna \"fauna locale\" all'inizio del Cambriano quando si ebbe un enorme e rapido incremento del numero di specie viventi, noto come esplosione cambriana, circa 530 milioni di anni fa.\nMorfologia.\nI dettagli dei movimenti delle placche tettoniche dell'era Precambriana sono conosciuti in modo approssimativo. Si suppone che, 1 miliardo di anni fa, la maggior parte delle masse continentali fosse aggregata in un unico supercontinente chiamato Rodinia che inizi\u00f2 a dividersi circa 600 milioni di anni fa.\nSul nostro pianeta sono stati individuati diversi periodi glaciali a partire da circa 2,2 miliardi di anni fa. La glaciazione pi\u00f9 conosciuta di questo periodo che risale a circa 600 milioni di anni fa, potrebbe aver causato un raffreddamento totale del pianeta creando quella che viene definita \"Terra a palla di neve\".\nAtmosfera.\nNon si conosce molto di come fosse costituita l'atmosfera terrestre, ma si pensa che dovesse contenere pochissimo ossigeno. Sembra che molto materiale costituito da ossidi insolubili rimase presente negli oceani per qualche miliardo di anni dopo la formazione della Terra. Secondo un'ipotesi accreditata, inoltre, l'aumento dell'estensione complessiva delle coste a seguito della frammentazione del continente di Rodinia ha portato a una massiccia infiltrazione di aria umida dagli oceani alla terraferma e ad un conseguente aumento delle precipitazioni.\nSi pensa inoltre che la vita si sia evoluta sviluppando l'abilit\u00e0 di creare composti organici dall'acqua e dal biossido di carbonio, processo che produce ossigeno. Questo ossigeno entrava immediatamente in reazione con vari altri materiali - in primo luogo il ferro - finch\u00e9 non ne esaur\u00ec le scorte. Successivamente si pot\u00e9 sviluppare la moderna atmosfera ricca di ossigeno, soprattutto grazie all'apporto del processo di fotosintesi causato dalla presenza di cianobatteri a partire da 3,8 Miliardi di anni (eone Archeano). Le rocce pi\u00f9 antiche contengono massicce formazioni di ferro (\"banded iron Formations\") che sembra si siano originate in seguito alla combinazione di ferro e ossigeno.\nSuddivisioni.\nUna differente terminologia si \u00e8 sviluppata riguardo ai primi anni dell'esistenza della Terra, ma tende ad essere abbandonata man mano che le tecniche di datazione radiometrica permettono di trovare plausibili date da assegnare a specifiche formazioni e caratteristiche. I termini di Archeano (da 3,8 a 2,5 miliardi di anni fa), Proterozoico (tra 2,5 miliardi e 600 milioni di anni fa) e Neoproterozoico (tra 600 e 545 milioni di anni fa) sono tuttavia ancora utilizzati. Inoltre lo stesso Precambriano viene a volte chiamato Criptozoico.\nAdeano.\nDalle origini a 3,8 miliardi di anni fa. Questo termine era stato probabilmente inteso in origine come riguardante il periodo precedente al consolidamento di qualsiasi roccia tuttora conservata. Pochissimi strati rocciosi antichi sembrano tuttavia essere leggermente antecedenti ai 3,8 miliardi di anni fa.\nArcheano.\nAll'incirca tra 3,8 e 2,5 miliardi di anni fa.\nProterozoico.\nCome originariamente utilizzato, indica qualsiasi epoca precedente l'inizio del Cambriano, confine cronologico collocato in epoche differenti dai diversi autori. Attualmente questo confine sembra essere fermamente fissato intorno ai 544 milioni di anni fa. L'uso moderno del termine sarebbe quello descritto nel precedente paragrafo, tra 2,5 miliardi e 544 milioni di anni fa. L'eone Proterozoico \u00e8 a sua volta suddiviso in 3 ere geologiche:\n1) Paleoproterozoico.\nAll'incirca tra 2,5 e 1,6 miliardi di anni fa. Corrisponde alle rocce C della geologia dell'America settentrionale.\n2) Mesoproterozoico.\nAll'incirca tra 1,6 miliardi e 900 milioni di anni fa. Corrisponde alle rocce Y della geologia dell'America settentrionale.\n3) Neoproterozoico.\n\u00c8 il periodo comprendente i circa 900 milioni di anni prima dell'inizio del Cambriano. L'utilizzo moderno del termine tende a restringere il periodo tra i 600 e i 544 milioni di anni fa. Corrisponde nella geologia dell'America settentrionale alle rocce precambriane Z. Nel marzo del 2004 l'International Union of Geological Sciences ha definito un nuovo periodo all'interno di questi confini temporali, l'Ediacarano (\"Ediacaran\"), tra la deposizione di un particolare confine stratigrafico circa 620 milioni di anni fa, e l'inizio del periodo Cambriano, 544 milioni di anni fa."}
{"id": "57230", "revid": "2161050", "url": "https://it.wikipedia.org/wiki?curid=57230", "title": "Ottaviano (nome)", "text": ". \nOrigine e diffusione.\nDeriva dal gentilizio latino \"Octavianus\", basato sul \"cognomen\" \"Octavius\"; si tratta quindi di un patronimico, che significa \"discendente di Ottavio\", \"appartenente a Ottavio\".\nTipiche dell'onomastica antica, le varianti Ottavante, Attaviano e Attavante risultano ormai scomparse ai giorni nostri.\nOnomastico.\nL'onomastico si pu\u00f2 festeggiare il 22 marzo in memoria di sant'Ottaviano, martire a Cartagine con altri compagni sotto Unnerico. Con questo nome si ricorda anche il beato Ottaviano, fratello di papa Callisto II e vescovo di Savona, commemorato il 6 agosto"}
{"id": "57236", "revid": "47767", "url": "https://it.wikipedia.org/wiki?curid=57236", "title": "Oceano (nome)", "text": "Origine e diffusione.\nSi tratta di un nome dalla tradizione onomastica complessa e frammentata: a seconda dei casi e delle forme nelle varie lingue, pu\u00f2 richiamare sia l'oceano inteso come massa d'acqua, sia la figura di Oceano, un Titano della mitologia greca. Le forme tipo Oceanio/a possono essere sia semplici varianti, sia riferimenti al continente dell'Oceania; infine, in rari casi il nome pu\u00f2 anche riflettere il culto di uno dei santi cos\u00ec chiamati. Dal punto di vista semantico, il nome Oceano \u00e8 analogo all'indiano Mira.\nAnche l'etimologia del nome \u00e8 oscura. Il termine \"oceano\" risale, tramite il latino \"oceanus\", al greco antico \u1f60\u03ba\u03b5\u1fb0\u03bd\u03cc\u03c2 (\"\u014dkeanos\"), vocabolo con il quale gli elleni indicavano il grande fiume o mare che pensavano circondasse le terre emerse (di cui il Titano Oceano era la personificazione). La voce greca \u00e8 di origine ignota, probabilmente pregreca o comunque preindoeuropea.\nIn Italia, negli anni 1970, risultava disperso con pochissime occorrenze al Centro-Nord. Nei paesi anglofoni \u00e8 in uso dal tardo Ottocento, e in origine era spesso imposto ai bambini nati al largo.\nOnomastico.\nL'onomastico si pu\u00f2 festeggiare il 4 settembre in memoria di sant'Oceano, martire con i santi Ammiano, Giuliano e Teodoro sotto Massimiano, oppure il 18 settembre in ricordo di sant'Oceano, martire a Nicomedia."}
{"id": "57240", "revid": "120009377", "url": "https://it.wikipedia.org/wiki?curid=57240", "title": "Olimpia (nome)", "text": "Origine e diffusione.\nDeriva dal greco antico \u039f\u03bb\u03c5\u03bc\u03c0\u03b9\u03b1\u03c2 (\"Olympias\"), forma femminile di \u039f\u03bb\u03c5\u03bc\u03c0\u03bf\u03c2 (\"Olympos\"); quest'ultimo \u00e8 una ripresa diretta del toponimo del monte Olimpo, di significato ignoto.\nIl significato del nome viene talvolta reso con \"abitante dell'Olimpo\" o con \"celeste\".\nOnomastico.\nL'onomastico si pu\u00f2 festeggiare in memoria di pi\u00f9 figure, fra cui:"}
{"id": "57246", "revid": "56620", "url": "https://it.wikipedia.org/wiki?curid=57246", "title": "Ostiano (nome)", "text": ". \nOrigine e diffusione.\nNome di scarsissima diffusione, continua il latino \"Hostianus\", basato sul termine \"hostia\" (\"vittima sacrificale\"). Altre fonti lo riconducono al termine \"ostiarius\" (cio\u00e8 \"ostiario\", il primo grado di ordine minore, letteralmente \"portinaio\", dal latino \"ostia\", \"porta\").\nOnomastico.\nL'onomastico viene festeggiato il 30 giugno in memoria di sant'Ostiano, sacerdote a Viviers."}
{"id": "57248", "revid": "1534511", "url": "https://it.wikipedia.org/wiki?curid=57248", "title": "Indipendenza lineare", "text": "In matematica, e pi\u00f9 precisamente in algebra lineare, l'indipendenza lineare di un insieme di vettori appartenenti ad uno spazio vettoriale si verifica se nessuno di questi pu\u00f2 essere espresso come una combinazione lineare degli altri. In caso contrario si dice che l'insieme di vettori \u00e8 linearmente dipendente.\nL'indipendenza di formula_1 vettori in formula_2 pu\u00f2 essere verificata tramite il determinante della matrice ottenuta affiancando le \"n\"-uple che esprimono i vettori in una data base: questi sono indipendenti precisamente quando la matrice che formano ha determinante diverso da zero. Questo procedimento di calcolo \u00e8 per\u00f2 in generale dispendioso, e conviene piuttosto utilizzare l'algoritmo di Gauss-Jordan.\nDefinizione.\nSia formula_3 uno spazio vettoriale su un campo formula_4. Dati formula_5 elementi di formula_3, si dice che essi sono linearmente indipendenti su formula_4 se in tale campo la relazione:\n\u00e8 verificata solo se gli elementi formula_9 sono tutti uguali a zero. Se invece tali \"n\"-uple di elementi non nulli del campo esistono, allora si dice che formula_5 elementi di formula_3 sono linearmente dipendenti.\nLa definizione si estende anche ad un insieme infinito di vettori di formula_3: questi sono linearmente indipendenti se lo sono tutti i sottoinsiemi finiti.\nIl concetto di indipendenza lineare \u00e8 di grande importanza, poich\u00e9 un insieme di vettori linearmente indipendenti forma una base per il sottospazio da lui generato, e quindi il loro numero risulta essere la dimensione di questo spazio.\nLo spazio proiettivo delle dipendenze lineari.\nSi consideri l'insieme formula_13 costituito dai vettori formula_5. Si dice \"dipendenza lineare\" per formula_13 un vettore formula_16 di formula_17 diverso da formula_18 tale che:\nSe una tale dipendenza lineare esiste, allora gli \"n\" vettori sono linearmente dipendenti. Data una dipendenza lineare formula_20 per un insieme formula_13 di formula_1 vettori, ogni vettore formula_23 proporzionale ad essa, con formula_24 appartenente a formula_4, \u00e8 una dipendenza lineare per lo stesso formula_13. Questo rende lecito identificare due dipendenze lineari l'una multipla non nulla dell'altra.\nIn conseguenza di tale identificazione, l'insieme di tutte le dipendenze lineari per l'insieme costituito dai vettori formula_5 \u00e8 uno sottospazio dello spazio proiettivo formula_28.\nEsempi.\nNel piano.\nI vettori formula_29 e formula_30 in formula_31 sono linearmente indipendenti. Infatti, siano formula_32 e formula_33 due numeri reali tali che: \nallora:\ncio\u00e8:\nrisolvendo per formula_32 e formula_33, si trova formula_39 e formula_40.\nBase canonica.\nSia formula_41 e si considerino i seguenti elementi in formula_3:\nallora formula_44 sono linearmente indipendenti. Infatti, si supponga che formula_45 siano elementi di formula_46 tali che:\nPoich\u00e9:\nallora formula_49 per ogni formula_50 in formula_51.\nFunzioni.\nSia formula_3 lo spazio vettoriale di tutte le funzioni da formula_46 in formula_46. Indicando con formula_55 la variabile reale, le funzioni formula_56 ed formula_57 in formula_3 sono linearmente indipendenti. Infatti, si supponga che formula_32 e formula_33 siano due numeri reali tali che:\nper ogni valore di formula_55. Si deve dimostrare che formula_39 e formula_40. A questo scopo si differenziano entrambi i membri della precedente relazione per avere:\nSottraendo la prima relazione dalla seconda, si ottiene:\ne, considerando il valore particolare formula_67, si ha formula_40.\nDalla prima relazione allora:\ne di nuovo per formula_67 si trova formula_39."}
{"id": "57249", "revid": "1776051", "url": "https://it.wikipedia.org/wiki?curid=57249", "title": "Osea (nome)", "text": "Origine e diffusione.\nIl nome deriva dall'ebraico \u05d4\u05d5\u05b9\u05e9\u05b5\u05c1\u05e2\u05b7 (\"Hoshe'a\"), che significa \"salvezza\" (dalla radice \"y-sh-\", \"salvare\"), anche se alcune fonti lo interpretano liberamente con \"salvato dal Signore\".\nIl nome \u00e8 presente alcune volte nell'Antico Testamento: era il nome originale di Giosu\u00e8, dell'ultimo sovrano d'Israele prima della conquista da parte dell'Assiria (XVIII secolo a.C.) e, soprattutto, di uno dei profeti minori, autore del Libro di Osea.\nOnomastico.\nL'onomastico viene festeggiato il 17 ottobre in ricordo di sant'Osea, profeta (precedentemente il 4 luglio)."}
{"id": "57250", "revid": "158913", "url": "https://it.wikipedia.org/wiki?curid=57250", "title": "Osea (disambigua)", "text": ""}
{"id": "57253", "revid": "154639", "url": "https://it.wikipedia.org/wiki?curid=57253", "title": "Origene (nome)", "text": "Origine e diffusione.\nContinua il nome greco antico \u1f68\u03c1\u03b9\u03b3\u03ad\u03bd\u03b7\u03c2 (\"Origenes\"). Mentre il secondo elemento che compone il nome pu\u00f2 certamente essere identificato con \u03b3\u03b5\u03bd\u03b7\u03c2 (\"genes\"), \"nato\", il primo \u00e8 di difficile interpretazione: potrebbe essere riconducibile a \u1f44\u03c1\u03bf\u03c2 (\"oros\"), \"montagna\", quindi \"originario della montagna\".\nOnomastico.\nL'onomastico viene festeggiato il 1\u00ba novembre, giorno di Ognissanti, non essendovi santi che portano questo nome. Origene, il noto teologo greco, non \u00e8 pi\u00f9 considerato santo da quando alcuni dei suoi scritti vennero bollati come eretici."}
{"id": "57254", "revid": "37401", "url": "https://it.wikipedia.org/wiki?curid=57254", "title": "Origene (disambigua)", "text": ""}
{"id": "57258", "revid": "1543377", "url": "https://it.wikipedia.org/wiki?curid=57258", "title": "Supereroe", "text": "Un supereroe \u00e8 un personaggio di fumetti, narrativa, cartoni animati o film che si caratterizza per le sue doti di coraggio e nobilt\u00e0 e che generalmente ha abilit\u00e0 straordinarie, dette superpoteri, rispetto a quelle degli esseri umani normali oltre a possedere un nome e un costume pittoresco. I supereroi trascorrono parte del loro tempo combattendo contro mostri, alieni, disastri naturali, criminali e supercriminali. Le storie che hanno per protagonisti i supereroi sono diventate un vero e proprio sottogenere all'interno del mondo del fumetto, a partire dalle riviste a fumetti statunitensi, per estendere la loro popolarit\u00e0 al mondo del cinema, della televisione, della narrativa e dei videogiochi.\nCaratterizzazione.\nUn supereroe \u00e8 \u00ab\"un personaggio eroico con una missione disinteressata e a favore della societ\u00e0; chi possiede superpoteri, tecnologia molto avanzata, abilit\u00e0 mistiche o doti fisiche e/o mentali molto sviluppate; chi ha una super-identit\u00e0 e un costume che funge da icona, e che tipicamente esprime la sua storia o personalit\u00e0, poteri e origine (trasformazione da persona ordinaria a supereroe); ed \u00e8 generalmente distinto, cio\u00e8 pu\u00f2 essere distinto dagli altri personaggi del relativo genere (come fantastico, fantascienza, poliziesco) da una preponderanza di convenzioni generiche. Tipicamente i supereroi hanno duplici identit\u00e0, di cui quella non comune viene tenuta ben celata\".\u00bb\nUn supereroe ha generalmente alcune delle seguenti caratteristiche:\nLa maggior parte dei supereroi agisce da sola, anche se esistono molti \"team\" di supereroi. Alcuni, come i Fantastici Quattro, gli X-Men e Gen\u00b9\u00b3, sono legati dall'avere avuto nella stessa maniera i superpoteri, e operano quindi come gruppo. Altri, come la Justice League e i Vendicatori, sono gruppi di eroi con origini differenti e che si sono uniti in occasione di minacce troppo grandi per essere affrontate dal singolo eroe (per esempio i Vendicatori per fermare Loki, la JLA per Starro). Molti supereroi, specialmente dopo l'introduzione di Robin, il \"ragazzo meraviglia\" (\"boy wonder\"), il giovane assistente di Batman, hanno poi adottato una spalla adolescente (\"sidekick\"): Bucky per Capitan America, Speedy per Freccia Verde, Kid Flash per Flash e cos\u00ec via.\nI supereroi appaiono prevalentemente negli albi a fumetti, anche se sono presenti sotto forma di striscia a fumetti, radiodrammi (l'Uomo Ombra, per esempio, nasce per la radio), serie televisive, film e altri mezzi di comunicazione. La maggior parte dei supereroi proposti con questi media sono adattati dai fumetti, con qualche eccezione.\nMarvel Comics Group e DC Comics, Inc. condividono la propriet\u00e0 negli Stati Uniti del trademark per la locuzione \"Super Heroes\" e la maggior parte dei supereroi pi\u00f9 famosi a livello mondiale sono di propriet\u00e0 di queste due societ\u00e0 statunitensi. Per esempio DC possiede Superman, Batman e Wonder Woman e la Marvel possiede l'Uomo Ragno, Capitan America, Iron Man, Thor e l'incredibile Hulk. Comunque, nella storia dei fumetti, esistono altri supereroi significativi di propriet\u00e0 di altre case come Capitan Marvel della Fawcett Comics (in seguito acquistato dalla DC) e Spawn di propriet\u00e0 del suo creatore Todd McFarlane.\nI supereroi sono spesso considerati una creazione americana, sebbene esistano supereroi di successo anche in altri paesi. Questi eroi condividono molte delle convenzioni tipiche del modello statunitense. Gli esempi pi\u00f9 importanti sono Cybersix dall'Argentina, Marvelman dalla Gran Bretagna e serie giapponesi di anime e manga come \"Gatchaman\" e \"Sailor Moon\".\nBench\u00e9 il genere supereroi sia considerato spesso un sottogenere di fantasy/fantascienza, si \u00e8 dimostrato molto flessibile nel tipo di vicende che \u00e8 possibile narrare, perch\u00e9 la natura fantastica del supereroe permette di fare accadere ogni cosa senza che appaia innaturale (nonostante l'ambientazione delle storie di supereroi rifletta la societ\u00e0 contemporanea). Per esempio, nelle prime serie degli anni ottanta di \"The New Teen Titans\", il gruppo in un racconto combatteva contro un superfurfante che controllava una setta per poi recarsi nel racconto successivo in un'altra galassia per partecipare a una battaglia spaziale e infine ritornare sulla Terra dove rimane coinvolto in una storia di crimini urbani con protagonisti dei giovani fuggiaschi. Questa serie comprendeva anche un esempio di contaminazione tra generi, \"Who is Donna Troy?\", un racconto di detective in cui Robin investigava sull'identit\u00e0 perduta della sua collega Wonder Girl. Il contenuto di queste vicende differisce abbastanza tra una e l'altra, anche se vi sono quasi sempre gli stessi personaggi principali senza badare a possibili conflitti. I fumetti sui supereroi combinano le caratteristiche dei generi horror, commedia, giallo, fantascienza, fantasy e altri.\nNell'ultimo decennio i film di supereroi, caratterizzati da scene d'azione ed effetti speciali spettacolari hanno rappresentato sicuramente il sottogenere cinematografico di maggiore successo in termini di pubblico. In particolare i film di supereroi della Marvel hanno dato vita a un vero e proprio media franchise, il Marvel Cinematic Universe, considerato uno dei pi\u00f9 grandi successi commerciali di sempre.\nStoria.\nPredecessori.\nL'origine dei supereroi pu\u00f2 essere rintracciata in numerose forme precedenti di narrativa. Molti dei loro tratti sono comuni ai protagonisti della tarda letteratura vittoriana, come il \"detective\" Sherlock Holmes di Arthur Conan Doyle e l'avventuriero Allan Quatermain di H. Rider Haggard. Nelle storie popolari (\"dime novel\") alcuni personaggi come Buffalo Bill, Zorro e Tarzan hanno influenzato la nascita dei supereroi. L'influenza maggiore, per\u00f2, come pi\u00f9 volte riconosciuto da autori come Alan Moore o Warren Ellis, \u00e8 dovuta ai racconti avventurosi pubblicati sui \"pulp magazine\", dove muovevano i primi passi personaggi come Conan il barbaro, l'impavido guerriero creato da Robert E. Howard, che sarebbe divenuto, successivamente, personaggio dei fumetti grazie a Roy Thomas e Barry Windsor-Smith, o avventurieri e combattenti del crimine come Doc Savage (omaggiato sui primi numeri di \"Planetary\"), Spider, l'Uomo Ombra.\n\"Golden Age\".\nNel giugno del 1938 Jerry Siegel e Joe Shuster introdussero Superman nel n. 1 di \"Action Comics\": inizia da questo storico evento la cosiddetta \"Golden Age\" (et\u00e0 dell'oro) del fumetto supereroico.\nMalgrado il personaggio fosse stato preceduto da ben due personaggi in costume, Mandrake il mago e soprattutto l'Uomo mascherato (\"The Phantom\" in originale, in italiano anche \"L'ombra che cammina\"), uno dei primi vigilanti in costume (entrambi i personaggi, ideati dallo sceneggiatore Lee Falk, apparirono nelle \"daily strip\" dei primi anni trenta), Superman \u00e8 tuttora considerato il primo supereroe, che introduce molte delle convenzioni che avrebbero definito il termine, compresa un'identit\u00e0 segreta, poteri sovraumani e un costume colorato con un simbolo e un mantello. Il suo nome, inoltre, \u00e8 la sorgente stessa del termine \"supereroe\" (\"superhero\" in inglese).\nLa DC Comics (che aveva pubblicato sotto i nomi \"National\" e \"American Comics\" a suo tempo) ricevette un enorme successo per Superman e, nei mesi seguenti, introdusse Aquaman, Hawkman, Flash, Lanterna Verde, Batman e il suo assistente Robin, e Wonder Woman, la prima supereroina e la sola significativa per un certo periodo. Mentre la DC dominava il mercato dei supereroi, la Fawcett Comics fu l'unica in grado di sfidarne la popolarit\u00e0 con il personaggio di Capitan Marvel; negli stessi anni la Marvel Comics, allora \"Timely\", muoveva i primi passi con la prima Torcia Umana e con Namor, eroi e protagonisti della seconda guerra mondiale insieme a Capitan America. Nel frattempo, negli anni quaranta, dopo una lunga esperienza sulle strisce giornaliere Will Eisner propose, con grande successo, il personaggio di Spirit: \"detective\" con la maschera sul volto e con caratteristiche che lo accomunano ai supereroi, venne pubblicato sul supplemento domenicale a colori (\"sunday page\") abbinato ai quotidiani statunitensi. Intanto Quality Comics introdusse un personaggio che pu\u00f2 essere definito come la prima parodia del genere, il surreale e umoristico Plastic Man.\nAllo stesso tempo i supereroi si conformavano largamente al modello di personaggio dominante nella produzione cartacea dell'America popolare nella prima met\u00e0 del XX secolo. Quindi il tipico supereroe era bianco, di ceto medio-alto, eterosessuale, professionista, di giovane o media et\u00e0.\nDurante la seconda guerra mondiale i supereroi divennero ancora pi\u00f9 popolari, sopravvivendo al razionamento della carta e alla perdita di parecchi disegnatori di talento caduti al servizio delle forze armate. La ricerca di racconti semplici di vittorie del bene sul male che possano fare consolare o parzialmente dimenticare gli orrori del momento e della guerra pu\u00f2 spiegare la popolarit\u00e0 dei supereroi in tempo di guerra. A questa ricerca da parte dei lettori i creatori di fumetti risposero con storie in cui i supereroi combattevano le forze dell'Asse e ne introdussero alcuni ispirati ai temi patriottici, tra i quali il Capitan America della Marvel, che insieme ai gi\u00e0 citati Torcia Umana e Namor, e con la collaborazione del suo giovane assistente Bucky, in pi\u00f9 di un'occasione \"salv\u00f2\" il mondo dalla minaccia nazista.\nDopo la guerra i supereroi persero popolarit\u00e0. Un fattore fu la crociata morale che considerava i fumetti dannosi per la giovent\u00f9 e ispiratori di delinquenza. Il movimento era capeggiato dal dottor Fredric Wertham che nel libro \"Seduzione dell'Innocente\" (\"Seduction of the Innocent\") argomentava soprattutto che \"devianti\" sfondi sessuali imperversavano nei fumetti di supereroi, come in altri generi quali l'horror e il thriller. In risposta parecchie case editrici adottarono il Comics Code che venne usato solo per le storie di supereroi pi\u00f9 tranquille. Sul finire degli anni cinquanta il genere dei supereroi sopravviveva con minor popolarit\u00e0 grazie a versioni mitigate dei pi\u00f9 popolari personaggi (Wonder Woman, Batman e Superman), ancora pubblicati regolarmente.\n\"Silver Age\" e la comparsa di molteplicit\u00e0 di genere e di etnia.\nNel 1956 la DC Comics introdusse una nuova versione di Flash, che ottenne un immediato successo. Questo indusse la compagnia a rinverdire Hawkman, Lanterna Verde, e molti altri - normalmente con un taglio pi\u00f9 moderno e attento alla psicologia dei personaggi - e a lanciare il team di supereroi della Justice League of America, che avrebbe rinverdito i fasti del primo supergruppo della storia del fumetto, la Justice Society of America. Principale fautore di questo rinnovamento fu il redattore Julius Schwartz, a cui si deve l'idea di rilanciare i personaggi a fumetti degli anni quaranta e cinquanta. Come collaboratori principali si annoverano Gardner Fox, Joe Orlando, John Broome, Curt Swan, Joe Kubert e Carmine Infantino, uno dei simboli di questa nuova et\u00e0: la Silver Age (et\u00e0 d'argento).\nCon il ritorno al supereroe della DC Stan Lee vice-redattore/autore della Atlas Comics di Goodman, e gli artisti/coautori Jack Kirby e Steve Ditko e altri illustratori lanciarono una linea di supereroi (che prese il nome Marvel Comics), iniziando con i Fantastici Quattro nel 1961, che sottolineavano i conflitti personali e lo sviluppo del carattere allo stesso modo dell'azione e dell'avventura. Questo nuovo modo di intendere i supereroi ebbe come conseguenza che molti di loro differivano parecchio dagli standard creati nel 1940. Alcuni esempi:\nAlla fine degli anni sessanta e agli inizi dei settanta supereroi di altri gruppi razziali incominciarono ad apparire nella Marvel Comics, tra cui Pantera Nera, monarca di un'immaginaria nazione africana, il \"Wakanda\", Luke Cage, un afro-americano \"eroe in affitto\" e Shang-Chi, un eroe asiatico esperto in arti marziali. Le case editrici di fumetti erano ai primi stadi di espansione culturale e parecchi di questi personaggi seguivano uno specifico stereotipo. Per esempio Cage impiegava spesso un gergo simile ai film della blaxploitation e gli asiatici erano spesso rappresentati come maestri di arti marziali. I creatori riconobbero questo problema e svilupparono caratteri pi\u00f9 sofisticati come l'afro-americano Cyborg e il gruppo di adolescenti dei \"Teen Titans\".\nEbbero maggior risalto anche personaggi femminili. Un esempio \u00e8 Susan Storm, la Donna invisibile dei Fantastici Quattro, o Jean Grey, alias Fenice (detta anche \"Marvel Girl\") degli X-Men: questi personaggi erano, per\u00f2, fisicamente deboli ed erano spinti soprattutto da interessi romantici verso altri membri del gruppo (Reed per Susan, Ciclope per Jean). Tuttavia negli anni settanta questo genere di personaggi divenne pi\u00f9 aggressivo con l'introduzione di nuove eroine come la Donna Ragno (Jessica Drew) e Tempesta dei nuovi X-Men o la nuova Black Canary, figlia della Black Canary della \"golden age\", mentre vecchi personaggi come Fenice e Power Girl (a lungo \"sidecick\" di Wonder Woman) diventavano stereotipi di femminismo radicale, per adeguarli maggiormente ai cambiamenti in atto nella societ\u00e0.\nAnche la Disney non si fece trovare impreparata: nel 1966 aveva fatto la sua comparsa Superpippo, la versione con superpoteri di Pippo, e nel 1969 venne creato Paperinik, che non \u00e8 altri che Paolino Paperino.\nLa \"decostruzione\" del supereroe degli anni ottanta.\nAgli inizi degli anni ottanta il concetto di supereroe venne messo fortemente in discussione e minato alle radici.\nMoore con la serie \"Miracleman\" inventa il supereroe decostruzionista, demolendo l'idea che da grandi poteri derivino grandi responsabilit\u00e0.\nSubito dopo la mini serie \"Squadrone Supremo\", scritta da Mark Gruenwald, mostra come un gruppo di eroi (una versione alternativa e distorta della \"JLA\" della Dc comics) decida di usare i propri poteri per creare un nuovo ordine mondiale (idea che sar\u00e0 ripresa e portata alle sue estreme conseguenze dalla serie \"Authority\" scritta da Warren Ellis). In quegli anni poi la Marvel Comics introdusse alcuni popolari anti-eroi tra cui il Punitore, un ex-soldato (reduce del Vietnam) la cui famiglia venne spietatamente uccisa dalla mafia, Wolverine, un nuovo, violento e cinico mutante, e la versione crepuscolare di Devil realizzata da Frank Miller, che aveva gi\u00e0 rivitalizzato il mito di Batman. Questi personaggi erano fortemente tormentati da qualcosa: la gi\u00e0 citata strage alla base della follia di Frank Castle (Il Punitore), la lotta contro i propri istinti animali per Wolverine, la difficile infanzia e la continua esposizione alla vita dei bassifondi per Devil.\nAnche le serie mutanti dedicati agli \"X-men\" e ai suoi spin-off (\"New Mutants\", \"X-Factor\", \"Excalibur\" ecc.) si fanno cupe e inaugurano quel filone denominato \"morte e distruzione\". Inoltre altri personaggi privi della classica morale dell'eroe, tra i quali Foolkiller (l'insanicida), The One, Nexus vengono creati in quegli anni.\nLa tendenza fu portata all'estremo nel 1986 nella maxiserie, in dodici capitoli, \"Watchmen\", realizzata dai britannici Alan Moore e Dave Gibbons, rispettivamente sceneggiatore e disegnatore. Sebbene pubblicata dalla DC Comics, la storia si svolge al di fuori dell'universo DC canonico, presentando nuovi personaggi, che per\u00f2 altro non sono che una libera interpretazione di vecchi personaggi della defunta Charlton Comics. I supereroi di \"Watchmen\" sono emozionalmente insoddisfatti, psicologicamente introversi e spesso sociopatici e affrontano, per la prima volta in maniera diretta, le conseguenze della loro esistenza sulla gente comune.\nForse ancora pi\u00f9 di \"Watchmen\" l'altra opera che contribu\u00ec alla reinterpretazione in chiave pi\u00f9 realistica del supereroe fu \"Il ritorno del Cavaliere Oscuro\" (1985-1986), scritta e illustrata da Frank Miller, che dopo avere messo mano al Batman ufficiale con \"\" gioca con abilit\u00e0 con uno dei personaggi di punta della DC Comics ambientando la storia nel futuro, dove si ritrova un Bruce Wayne invecchiato e deluso, che ritorna sulle scene dopo un ritiro durato dieci anni. La serie proponeva l'eroe come un alienato che si lascia dominare dalla sua rabbia interiore, memore dell'assassino dei suoi genitori, nel violento tentativo di modellare la societ\u00e0 al suo volere.\nAnche Grant Morrison con il suo ciclo di Animal Man trasforma un oscuro personaggio della DC Comics in un eroe complesso e tormentato che scopre anche che la sua vita \u00e8 soltanto una finzione e tutto quello che ha vissuto (tra cui lo sterminio della sua famiglia) \u00e8 opera di un demiurgo crudele (Morrison stesso che compare nell'ultimo episodio, intitolato \"Deus Ex Machina\").\nAlcuni critici pensavano che questa tendenza fosse dettata dal cinismo degli anni ottanta, quando l'idea di una persona che volutamente usasse gli straordinari poteri per la vittoria del bene non pareva credibile, a differenza di una persona con forte impulso psicologico a distruggere i criminali.\nA ogni modo entrambe le serie furono molto ammirate per il contenuto artistico e per lo sfondo psicologico ed ebbero numerose imitazioni. Agli inizi degli anni novanta l'anti-eroe divenne una regola pi\u00f9 che un'eccezione: parecchi critici, tra cui lo stesso Moore, si lamentano della povert\u00e0 di queste serie degli essenziali elementi artistici di redenzione e di tragedia che si trovavano nei loro ispiratori. Senza questi elementi le imitazioni spesso diventavano biografie di psicotici con un piccolo valore di redenzione.\nNel corso del decennio successivo ci fu una reazione da parte di alcuni autori che cercarono di ricostruire il genere dei supereroi rinnovandolo, ma senza perdere lo spirito delle origini. Su tutti spiccano la serie di \"Astro City\", ideata da Kurt Busiek, i due prodotti \"pittorici\" di quegli anni, \"Marvels\", sempre di Busiek, e \"Kingdome Come\" di Mark Waid (entrambi i progetti si sono avvalsi della collaborazione grafica di Alex Ross), i vari tentativi fatti da Moore prima nella Image Comics, in collaborazione con Rob Liefeld, poi con la sua nuova linea di fumetti nota come America's Best Comics.\nGli anni novanta.\nAll'inizio degli anni novanta Marvel e DC introdussero, in maniera continua, nuovi personaggi con serie regolari loro dedicate dalla vita editoriale pi\u00f9 o meno lunga, anche se la maggior parte della loro produzione consisteva di tradizionali titoli di successo, ristampe di vecchi titoli e diversi \"spin-off\", ovvero serie regolari che narrano le gesta di personaggi apparsi in altre serie pi\u00f9 importanti (per esempio la serie dedicata al terzo Robin, Tim Drake). Tra i nuovi personaggi si conta l'esordio della serie di Venom, ideato da David Michelinie e Todd McFarlane come nemico dell'Uomo Ragno, e Cable, il leader della X-Force, un ramo degli X-Men (ci\u00f2 che rende la sua serie in solitaria uno \"spin-off\" di uno \"spin-off\").\nIl panorama indipendente (ovvero il fumetto pubblicato da editori non-Marvel e non-DC e i cui diritti restano, generalmente, agli autori), e con esso il genere supereroico, ha invece un nuovo impulso a partire dal 1992, anno della fondazione della Image Comics, un consorzio editoriale realizzato da McFarlane, Erik Larsen, Jim Lee, Rob Liefeld, Whilce Portacio, Marc Silvestri e Jim Valentino, ex disegnatori della Marvel. Ben presto la nuova realt\u00e0 editoriale divenne il maggiore sfidante che Marvel e DC avessero mai avuto nei loro 30 anni di egemonia e introdusse molti nuovi popolari eroi tra cui Spawn, Witchblade, Savage Dragon e gruppi come Gen 13, WildC.A.T.s e Youngblood. Questi personaggi erano propriet\u00e0 dei loro creatori, senza un controllo editoriale da parte della societ\u00e0, il che poteva cambiare sostanzialmente il modello del tradizionale supereroe. Per esempio Spawn era un uomo fatto risorgere da Malebolgia apparentemente per riempire l'Inferno uccidendo i criminali, mentre Witchblade narrava le avventure di Sara Pezzini, una \"detective\" in un costume succinto e dotata di un'arma magica. Tuttavia parecchi critici si lamentavano che il dominio degli illustratori alla Image procurava spesso una sceneggiatura superficiale e uno scarso (spesso nullo) sviluppo dei personaggi.\nPer combattere la concorrenza Marvel e DC fecero drastici cambiamenti per gli amati personaggi: da un lato \"La morte di Superman\" presentava un eroe ucciso e risorto, mentre un nuovo personaggio, il folle Jean-Paul Valley, prendeva il ruolo di Batman, con la schiena rotta a causa di uno scontro con Bane, dall'altro veniva ripreso il clone dell'Uomo Ragno, che aveva esordito negli anni settanta, per mettere in dubbio la vera identit\u00e0 dell'eroe.\nAltri personaggi storici venivano rivisti e rovesciati drasticamente.\nHal Jordan (\"Lanterna Verde\"), per esempio, eroe puro per eccellenza, impazzisce per la distruzione della sua citt\u00e0 natale e diventa il potente \"Parallax\" dopo avere sterminato il corpo delle Lanterne Verdi, ed \u00e8 deciso a ricreare l'intera realt\u00e0 del Dc Universe grazie ai suoi nuovi poteri divini.\nMentre queste storie procuravano pubblicit\u00e0 (spesso sui media pi\u00f9 importanti), i lettori affezionati cominciarono a lamentarsi e, all'inizio del 2000, la maggior parte dei supereroi classici ritornarono al loro ruolo.\nNegli anni novanta le differenze etniche e di generi nei supereroi erano maggiori rispetto al passato. Parecchi personaggi negli X-Men erano donne (per esempio Tempesta e Rogue), o appartenevano a minoranze, come Gambit del gruppo etnico Cajun e l'afro-americano Alfiere. C'erano anche alcuni supereroi gay come Northstar della Alpha Flight, Rainmaker della Gen 13, la coppia gay Apollo e Midnighter del gruppo Authority.\nAlla fine degli anni novanta in Italia si afferm\u00f2 anche un supereroe \"made in Italy\", Rat-Man, creato da Leo Ortolani nel 1989, protagonista dell'omonima serie a fumetti pubblicata dalla Marvel Italia (e poi dalla Cult Comics) a partire dal 1997. Nato come parodia dei supereroi americani (lo spunto per la creazione del personaggio di Rat-Man viene da Batman), nel tempo si \u00e8 sviluppato in modo totalmente autonomo. Pur senza qualit\u00e0 di rilievo, Rat-Man ha una bont\u00e0 di fondo che lo porta istintivamente ad aiutare il prossimo, finendo per\u00f2 spesso per combinare solo guai. In certe situazioni tuttavia \u00e8 capace anche di compiere gesti e imprese eroiche.\nAnni duemila.\nIl genere revisionista/decostruzionista ha continuato a produrre opere di rottura con i canoni del fumetto classico anche nel nuovo millennio.\nWarren Ellis scrive con Stormwatch prima e con \"Authority\" poi la serie che ridefinisce il concetto di \"superteam\" del nuovo millennio (anche se molte idee sono riprese da Miracleman e dalla miniserie dello Squadrone Supremo).\nMark Millar porta alle estreme conseguenze il concetto dell'amico Ellis e trasforma Authority in un gruppo che lotta contro i totalitarismi e le dittature rovesciandone i regimi, partendo dal presupposto che chi ha il potere deve usarlo per cambiare una volta per sempre il mondo. Successivamente seguono questa tendenza anche le serie \"New X-men\" di Grant Morrison, \"X-Static\" di Peter Milligan e soprattutto \"Ultimates\" di Mark Millar, che rivolta alle fondamenta i personaggi classici del Marvel Universe in una versione completamente diversa dai canoni a cui erano abituati i lettori (Capitan America, per esempio, \u00e8 un patriota reazionario, Ultimate Giant-Man uno scienziato perverso, Ultimate Hulk un mostro antropofago e Thor un mutante schizofrenico no-global che crede di essere una divinit\u00e0 reincarnata). Anche la mini serie \"Wanted\", scritta sempre da Millar, descrive un mondo dove i supereroi non ci sono pi\u00f9 e chi possiede superpoteri li usa esclusivamente per i propri scopi e per appagare i propri desideri di potere.\nNel nuovo millennio compaiono anche nuovi supereroi e supergruppi di successo in altre parti del mondo a cominciare da \"The 99\" i supereroi musulmani, creati dal Dr. Naif Al-Mutawa e pubblicati per la prima volta nel maggio 2006. Il nome sta a significare i 99 attributi di Allah: ognuno dei 99 personaggi della serie incarna un attributo. Il fumetto, che si ispira ai classici Marvel e DC, ottiene un enorme successo ed \u00e8 a tutt'oggi una delle serie pi\u00f9 amate e lette nei Paesi musulmani.\nTipologie.\nNei giochi di ruolo dedicati ai supereroi essi vengono generalmente organizzati in una variet\u00e0 di categorie, basate sul tipo delle loro abilit\u00e0 o \"poteri\", in alcuni casi, come per esempio \"Marvel Super Heroes\" o \"Heroes Unlimited\", queste sono classi che definiscono i poteri, in altri come in \"Champions\" o \"Mutants &amp; Masterminds\" sono solo archetipi di esempio, ma si lascia piena libert\u00e0 al giocatore di creare il proprio personaggio, con la combinazione di poteri desiderata.\nQueste categorie spesso si sovrappongono. Per esempio Batman \u00e8 sia un \"martial artist\" sia un \"gadgeteer\" e alcune volte utilizza armature speciali per potenziarsi contro particolari minacce, rendendolo di fatto anche un \"armored hero\", oppure Superman \u00e8 estremamente forte e resistente agli attacchi come un \"brick\", ha la possibilit\u00e0 di colpire a distanza (vista calorifica, supersoffio) come un \"energy blaster\" e pu\u00f2 muoversi rapidamente come uno \"speedster\".\nAlcuni personaggi divergenti.\nMentre il tipico supereroe \u00e8 descritto sopra, molti rompono gli schemi. Per esempio:\nL'editoria a fumetti negli Stati Uniti.\nIl genere supereroe ha dominato nei fumetti statunitensi per mezzo secolo. Prima del 1960 esistevano fumetti noti in vari generi, compresi racconti comici con animali antropomorfi (\"funny animals\"), western, storie romantiche, racconti dell'orrore, di guerra o polizieschi, pubblicati da dozzine di grandi e piccoli editori. Questa diversit\u00e0 scomparve rapidamente negli anni cinquanta, principalmente per due ragioni.\nLa prima fu una serie di campagne fortemente pubblicizzate contro i fumetti \"dannosi\" per i ragazzi, dovute alla nascita dell'altamente restrittiva Comics Code Authority; questa authority proib\u00ec la maggioranza dei generi pi\u00f9 popolari, causando cos\u00ec la scomparsa di molti piccoli editori, ma lasciando intatte le grandi compagnie che pubblicavano i fumetti del genere supereroe.\nIn secondo luogo la crescente popolarit\u00e0 della televisione tolse gran parte del pubblico all'intrattenimento \"leggero\". Nel frattempo gli editori si sentirono liberi di abbandonare la Comics Code Authority e produrre qualcosa di diverso dall'intrattenimento leggero: cinema e televisione erano molto pi\u00f9 redditizi. Nondimeno i fumetti erano ancora in grado di dipingere efficacemente le avventure d'azione pi\u00f9 inconsuete, come i racconti di supereroi, senza la necessit\u00e0 di dispendiosi stanziamenti per gli effetti speciali e a volumi superiori di quelli dell'industria del cinema. L'animazione - che condivide molti dei vantaggi del fumetto nel raffigurare un genere cos\u00ec particolare - continu\u00f2 a essere uno strumento apprezzato nella diffusione delle storie di supereroi, ma si dimostr\u00f2 altrettanto efficace nel mantenere la popolarit\u00e0 presso i ragazzi di altri generi di intrattenimento, per ragioni analoghe.\nIn aggiunta le novit\u00e0 in termini di rappresentazione delle storie del genere, inizialmente introdotte dalla Marvel Comics, favorirono la nascita di numerosi personaggi che provocarono un'ulteriore espansione della versatilit\u00e0 tematica propria del genere.\nAltri media.\nCinema.\nPrimi anni (1941-1968).\nQuasi subito dopo che i supereroi acquistarono importanza nei fumetti, furono adattati nei \"movie serial\" del sabato indirizzati ai bambini, iniziando con \"The Adventures of Captain Marvel\" (1941; \"nota bene\": il personaggio \u00e8 quello della DC). Seguirono i \"serial\" che ospitarono The Phantom (conosciuto in Italia anche come \"Uomo mascherato\"), Batman, Superman e Capitan America. Questi film ebbero successo malgrado le poche risorse a disposizione.\nNella decade successiva il declino dei \"serial\" del sabato e il caos nell'industria dei fumetti posero temporaneamente fine alle versioni cinematografiche dei supereroi, con l'eccezione delle edizioni per il grande schermo di alcuni episodi accorpati insieme della serie \"The Adventures of Superman\" e con la derivazione della serie televisiva \"Batman\", realizzata per il cinema (1966).\nAnni 1978-1999.\nNel 1978 gli effetti speciali avevano raggiunto un tale livello da rendere possibile il primo film di supereroi: \"Superman: The Movie\", diretto da Richard Donner e interpretato da Christopher Reeve. Il film riscosse un successo strepitoso. Ricevette elogi della critica rivolti non solo alle generose risorse economiche profuse nella realizzazione, ma anche alla prestazione genuina di Reeve e alla colonna sonora di John Williams, colonna sonora che diede al film una grandezza epica non ancora sperimentata al cinema da questo genere. Il film ebbe tre seguiti:\nPur riscuotendo grande successo e nonostante l'impegno degli attori i \"sequel\" furono di qualit\u00e0 artistica inferiore, al punto che Reeve liquid\u00f2 l'ultimo come motivo di imbarazzo, accettato solo in cambio di appoggio a un'altra produzione cui stava lavorando. \u00c8 da evidenziare che \"Superman IV\" non era prodotto dalla famiglia Salkind dei primi tre titoli, ma dalla societ\u00e0 di produzione Golan &amp; Globus.\nDurante gli anni ottanta furono girati anche altri film ispirati ai supereroi dei fumetti, ma con risultati spesso deludenti. Nel 1989, vista la popolarit\u00e0 del personaggio della Marvel il Punitore, ne venne realizzato un adattamento cinematografico: \"Il vendicatore\" (\"The Punisher\") con Dolph Lundgren nei panni del protagonista. Il film si discostava per molti dettagli dal fumetto d'origine della Marvel; il film ebbe scarso successo e venne presto ritirato dalle sale per essere distribuito in home video.\nIl film \"Batman\" (1989), del regista Tim Burton, fu il primo riuscito tentativo di creare una pellicola di supereroi con le tenebrose atmosfere dei fumetti pi\u00f9 recenti. Un'accuratissima scenografia e le acclamate interpretazioni di Michael Keaton nella parte di Batman e Jack Nicholson in quella del Joker portarono il film a un grande successo di pubblico e critica, oltre a essere considerato il miglior film di supereroi mai realizzato.\nDello stesso regista, con risultati analoghi, \u00e8 \"Batman - Il ritorno\" (1992) con lo stesso Keaton a rivestire il ruolo del cavaliere mascherato, che questa volta ha come antagonisti l'ambigua Catwoman, resa sinuosa e affascinante da Michelle Pfeiffer e il Pinguino, i cui panni calzano a pennello a Danny DeVito.\nLa serie prosegu\u00ec con altri due film opera del regista Joel Schumacher, \"Batman Forever\" (1995) e \"Batman &amp; Robin\" (1997). In questi due film si perdono le peculiarit\u00e0 che avevano caratterizzato le due opere precedenti, lasciando il posto a una visione pi\u00f9 lieve della psicologia dei protagonisti, e il \"casting\" non si rivela altrettanto felice. Val Kilmer prima e George Clooney poi non convincono la platea e i film cadono al botteghino e nelle recensioni.\nL'insuccesso soprattutto di \"Batman &amp; Robin\", unito a quelli, sempre nel 1997, del film su Steel (un supereroe minore della DC) e del pur popolarissimo \"Spawn\" crearono una certa diffidenza nei confronti dei film di supereroi da parte degli studi cinematografici. In Italia il primo film \u00e8 stato distribuito solo per il mercato home video, il secondo \u00e8 stato visto brevemente anche nelle sale.\nCi\u00f2 nonostante molti film di supereroi (detti anche \"supermovie\") vennero prodotti tra la fine degli anni novanta e l'inizio del decennio successivo.\nLa Marvel riscosse un certo successo nel 1998 con \"Blade\", interpretato dal convincente Wesley Snipes, a cui seguirono \"Blade II\" (2002) e \"\" (2004). Anche in Italia i film hanno goduto di un discreto successo.\nDagli anni 2000.\nNel 2000 \"Unbreakable - Il predestinato\", di M. Night Shyamalan, pur non essendo basato su fumetti, accentra intensamente l'attenzione sul medium fumetto e sull'idea di supereroe, dimostrando alla critica e agli appassionati di cinema che un film su questo argomento pu\u00f2 utilizzare un linguaggio drammatico e realistico.\nIl \"blockbuster\" \"X-Men\" (2000) inaugura la grande stagione, tuttora in corso, dei grandi successi del cinema supereroistico. Il film di Sam Raimi \"Spider-Man\" (2002) batte il record di incassi nei primi cinque giorni di programmazione. Stessa fortunata sorte tocca ai seguiti \"X-Men 2\" (2003), \"X-Men - Conflitto finale\" (2006) e \"Spider-Man 2\" (2004). Elenchiamo di seguito altri film caratterizzati da analoga cura realizzativa, che, pur senza sbancare i botteghini, hanno goduto di un certo successo e hanno, in parte, contribuito a diffondere un'immagine convincente dei supereroi al cinema:\n\"Gli Incredibili\" (sottotitolato \"Una \"normale\" famiglia di supereroi\"), film di animazione della Pixar, fornisce un'inedita versione comica, elaborando una sorta di divertito commentario sul genere supereroistico, i suoi temi fondamentali e la sua lunga storia.\n\u00c8 del 2005 \"Batman Begins\" diretto da Christopher Nolan, un ritorno alle origini per il Batman cinematografico. \u00c8 la volta di Christian Bale a indossare cappuccio e mantello del cavaliere oscuro. Il film indaga sulla giovinezza di Bruce Wayne e sulla genesi del supereroe (un periodo in generale poco approfondito dai fumetti), facendo ritorno alle atmosfere cupe che hanno reso celebre il personaggio, ma non pu\u00f2 e non vuole, nelle intenzioni degli autori, essere considerato il prosieguo della saga iniziata da Tim Burton. La pellicola ha riscosso un considerevole successo anche in Italia e una parte della critica l'ha indicato come uno degli esempi meglio riusciti del filone.\nSempre del 2005 \u00e8 \"I Fantastici 4\", una reinterpretazione modernizzata con parecchie libert\u00e0 del primo e pi\u00f9 celebre quartetto di supereroi, rivolto soprattutto alle generazioni pi\u00f9 giovani. Uscito negli Stati Uniti in luglio e successivamente distribuito nel resto del mondo (in Italia il 16 settembre), il film ha riscosso un notevole successo al botteghino, pur senza entusiasmare la critica come altri predecessori.\nNel 2006 \u00e8 uscito \"Superman Returns\" diretto da Bryan Singer, che si \u00e8 dichiaratamente rifatto ai primi due film, realizzandone una sorta di seguito. Inoltre Singer ha ottenuto di girare un sequel di \"Superman Returns\".\nNel 2007 prima \"Ghost Rider\", \"Spider-Man 3\" e poi \"I Fantastici 4 e Silver Surfer\", sequel del film del 2005, hanno confermato la stagione di successi di questo particolare cinema di genere. Nel 2008 escono \"Iron Man\", \"L'incredibile Hulk\", con Edward Norton al posto di Eric Bana, e \"Il cavaliere oscuro\" sempre diretto da Christopher Nolan, con Christian Bale. Quest'ultima pellicola ha trovato il consenso della critica che l'ha paragonata una versione fumettistico/supereroistica di \"Il padrino\"; il ricavato ha superato i cinquecento milioni di dollari solo negli Stati Uniti e il miliardo in tutto il mondo.\nSpinti dal successo della saga di Batman DC Comics e Warner Bros. (proprietaria della DC) danno il via libera al \"reboot\" della saga cinematografica di Superman e a \"Green Lantern\", tratto dall'omonimo fumetto DC, oltre alla conclusione della trilogia di Nolan con Bale: \"Il cavaliere oscuro - Il ritorno\" (2012).\nDiversa \u00e8 la situazione della Marvel: mentre pellicole come \"X-Men le origini - Wolverine\" (2009) e \"X-Men - L'inizio\" (2011) continuano a sfruttare il franchise, e l'Uomo Ragno ottiene un \"reboot\", i Marvel Studios (filiale della casa madre nata per esercitare un maggiore controllo/partecipazione sui film Marvel) producono \"Iron Man\" tentando di realizzare una \"continuity\" cinematografica; il progetto continua con \"L'incredibile Hulk\" (2008), \"Iron Man 2\" (2010), \"Thor\" (2011), \"Captain America - Il primo Vendicatore\" (2011), e culmina nel film \"The Avengers\" (2012); i film di supereroi della Marvel danno cos\u00ec vita a un vero e proprio media franchise, il Marvel Cinematic Universe, considerato uno dei pi\u00f9 grandi successi commerciali di sempre.\nVi sono inoltre numerose parodie di questi film, tra cui il demenziale \"Epic Movie\" e \"Superhero - Il pi\u00f9 dotato fra i supereroi\", entrambi del medesimo regista (come anche per le parodie di altri generi \"Disaster Movie\", \"Sex Movie\" e la serie degli \"Scary Movie\"), originate dal perdurante successo del genere supereroistico sia al cinema che nel mercato dell'home video.\nTelevisione.\nCartoni animati.\nI supereroi hanno sempre riscosso successo nelle serie animate rivolte ai bambini, a cominciare dai cartoni animati di Superman degli anni quaranta realizzati dagli innovatori Fleischer Studios, in cui si sentiva la famosa introduzione \u00ab\u00c8 un uccello, \u00e8 un aereo\u00bb (\"It's a bird, it's a plane\"). Gli anni sessanta vedono nascere \"Superman-Batman Adventure Hour\" della Filmation e numerosi tentativi di serie basate su personaggi Marvel, fra i quali ebbe maggior successo Spider-Man della \"Grantray-Lawrence Animation's\" (in Italia trasmessa negli anni settanta, all'interno della trasmissione serale \"SuperGulp, fumetti in TV\") caratterizzato dal tema musicale \"Does whatever a spider can\u2026\".\nNegli anni settanta e ottanta le serie animate di supereroi furono severamente limitate nelle azioni che potevano rappresentare, a causa delle strette restrizioni alle emittenti che i gruppi come \"Action for Children's Television\" (Movimento per la televisione dei bambini) riuscirono a imporre. Per esempio \"I Superamici\", la serie pi\u00f9 longeva di questo periodo, un adattamento della Justice League of America, fu progettata per essere il pi\u00f9 possibile non violenta e innocua. \"The Plastic Man Comedy/Adventure Show\" and \"Spider-Man and His Amazing Friends\" furono analogamente ammorbidite.\nA cominciare da \"Batman: The Animated Series\", che debutt\u00f2 su \"Fox Network\" nel 1992, serie animate di supereroi acquisirono una nuova maturit\u00e0 e rispetto per i fumetti su cui si basavano. Ci\u00f2 prosegu\u00ec con \"Insuperabili X-Men\" e Spider-Man, che furono, come Batman, adeguati a un'audience pi\u00f9 adulta, oltre a essere fruibili dai bambini.\nAll'inizio del XXI secolo il Cartoon Network ottiene successo con l'adattamento delle serie DC Justice League of America e Teen Titans e La Legione dei Supereroi.\nNel 2008 la Marvel ha prodotto una nuova serie di Spider-Man pi\u00f9 vicine all'estetica vista nelle storie di Ultimate Spider-Man dal titolo \"The Spectacular Spider-Man\". Nello stesso anno \u00e8 uscito un DVD direct dal titolo \"Next Avengers - Gli eroi di domani\" con un gruppo di Vendicatori adolescenti.\nDel 2010 \u00e8 la serie animata \"\", con protagonisti i Vendicatori.\nSerie televisive.\nMentre le serie animate riscossero buon seguito le serie dal vivo spesso furono ostacolate da budget limitati (dato l'alto costo di effetti speciali e scenografie) e sceneggiature inappropriate. Ne sono un esempio le \"Adventures of Superman\" degli anni cinquanta con George Reeves, una propaggine del popolare \"movie serial\". Questa serie aveva effetti speciali molto scarsi e poco convincenti. La serie televisiva di Batman degli anni sessanta, con Adam West (Batman) e Burt Ward (Robin) era invece una grossolana caricatura dei fumetti e dei supereroi. Ci furono sfortunate imitazioni come \"Captain Nice\", \"Mr. Terrific\", mentre \"Il calabrone verde\", interpretato da Van Williams e da un giovane Bruce Lee come sua spalla, fu un tentativo di approccio pi\u00f9 realistico, ma ebbe breve vita.\nNei tardi anni settanta il \"format\" ebbe qualche successo in una forma ibrida con \"L'uomo da sei milioni di dollari\" (trasmessa anche in Italia da emittenti private), impersonato da Lee Majors e con il suo \"spin-off\" \"La donna bionica\" con Lindsay Wagner. I protagonisti non erano supereroi tratti dai fumetti ma ne presentavano tutte le caratteristiche, in quanto impianti bionici innestati nel loro corpo a seguito di incidenti li dotavano di facolt\u00e0 sovraumane (superforza, superudito, ecc.), come la stragrande maggioranza degli eroi di carta. Ci\u00f2 port\u00f2 a serie dove i protagonisti erano supereroi autentici: \"Wonder Woman\" con Lynda Carter, e la breve serie dell'Uomo Ragno interpretata da Nicholas Hammond. Entrambe le serie sono state importate in Italia, con la particolarit\u00e0 che gli episodi dell'Uomo Ragno vennero montati (in parte) come film e presentati al cinema in tre episodi:\nLa serie dell'Uomo Ragno ha avuto anche un fugace passaggio televisivo sui canali RAI, mentre quella della \"Principessa Diana\" (cio\u00e8 Wonder Woman) \u00e8 stata trasmessa e replicata pi\u00f9 volte dalle reti Mediaset tra la fine degli anni settanta e l'inizio degli ottanta. Sul risultato qualitativo di queste serie influirono i budget bassi e gli stereotipi non aderenti alla caratterizzazione dei personaggi presentata nei fumetti. Comunque, nello stesso periodo, la serie dell'Incredibile Hulk, che vedeva nella parte di Bruce Banner (qui chiamato con il suo secondo nome David) lo scomparso Bill Bixby e in quella di Hulk il culturista Lou Ferrigno (che appare anche in un \"cameo\" in \"Hulk\" di Ang Lee), porta un approccio pi\u00f9 convincente e drammatico focalizzando l'attenzione su Banner, che si ritrova ad affrontare dei cattivi abbastanza stupidi da scatenare la sua rabbia, e la conseguente entrata in scena del suo possente \"alter ego\". La serie ha avuto una certa popolarit\u00e0 anche in Italia, dove \u00e8 stata trasmessa e replicata a pi\u00f9 riprese da varie emittenti private e locali.\nGli anni ottanta videro il lancio di varie serie di supereroi dal vivo che non traevano la loro origine dalla tradizione fumettistica. Alcune, come \"Ralph supermaxieroe\" (\"The Greatest American Hero\", trasmesso da Mediaset), ebbero un successo di non grande portata. Altre, come \"Misfits\" (\"Misfits of Science\"), sono state cancellate dopo pochi episodi.\nNel 1993 il canale radiotelevisivo statunitense ABC riscosse successo con \"Lois &amp; Clark\", che rimodell\u00f2 il mito del personaggio di Superman in una \"soap-opera supereroistica\". Protagonisti della serie Dean Cain (Clark Kent/Superman) e Teri Hatcher, (Lois Lane). Ci\u00f2 condusse a numerosi approcci che esulavano dalla tradizione dei supereroi, come \"Buffy the Vampire Slayer\" (\"Buffy l'ammazzavampiri\", interamente trasmessa dalla rete Mediaset Italia 1). La protagonista (cui d\u00e0 corpo Sarah Michelle Gellar) \u00e8 un'irriducibile supereroina idealista (superpoteri, identit\u00e0 segreta e supercattivi completano la confezione) che prende vita nel genere horror. La serie presenta un supereroe credibile nei suoi comportamenti umani, con dubbi e indecisioni, sebbene contemporaneamente infierisca con sottile divertimento sul genere supereroi (insieme con altri generi). Sempre degli anni novanta \u00e8 la serie \"Flash\", durata una sola stagione, che ha per protagonista Barry Allen, il pi\u00f9 famoso tra coloro che hanno indossato il costume di Flash, il velocista dell'universo DC.\nAll'inizio del XXI secolo \u00e8 stato tratto dalla serie a fumetti Witchblade, realizzata dagli \"studios\" della statunitense Top Cow, un'altra serie TV con una supereroina \"sui generis\", anch'essa caratterizzata da contaminazioni fra pi\u00f9 generi, per\u00f2 con una tendenza verso i supereroi assai pi\u00f9 evidente: \"Witchblade\". L'avvenente Sara Pezzini (interpretata dall'attrice Yancy Butler) entra misteriosamente in possesso della \"lama stregata\" (in inglese \"witchblade\") che le conferisce grandi poteri e che le causer\u00e0 anche molti guai.\n\"Smallville\", durata dieci stagioni dal 2001 al 2011, ha presentato la reinterpretazione dei personaggi di Clark Kent e Lex Luthor da giovani, con un'attenzione pi\u00f9 marcata alle loro personalit\u00e0 e un tipo di narrazione televisiva pi\u00f9 familiare al grande pubblico televisivo.\nAltre serie televisive con personaggi tratti da fumetti supereroici, o perlomeno con caratteristiche affini, che hanno goduto di differenti gradi di successo sono:\nSupereroi nella vita reale.\nIn pi\u00f9 parti del mondo sono apparsi degli autodichiarati supereroi che, pur non potendo ovviamente disporre di veri e propri superpoteri, offrono sostegno alla comunit\u00e0 e combattono il crimine sfruttando le proprie abilit\u00e0 in combattimento, questo indossando abiti ispirati ai personaggi dei fumetti. Fra essi vi sono lo statunitense Phoenix Jones, noto campione di arti marziali miste, e il messicano Superbarrio, che opera a Citt\u00e0 del Messico."}
{"id": "57259", "revid": "599013", "url": "https://it.wikipedia.org/wiki?curid=57259", "title": "Geometria iperbolica", "text": "La geometria iperbolica, anche chiamata geometria di Bolyai-Lobachevskij, \u00e8 una geometria non euclidea ottenuta rimpiazzando il postulato delle parallele con il cosiddetto postulato iperbolico.\n\u00c8 stata inizialmente studiata da Saccheri nel secolo XVIII, che tuttavia l'ha creduta inconsistente, e pi\u00f9 tardi da Bolyai, Gauss e Loba\u010devskij, con il nome di \"geometria astrale\". A 150 anni dalla sua nascita, la geometria iperbolica \u00e8 ancora un argomento centrale della matematica, ravvivato alla fine degli anni settanta dalle scoperte di William Thurston.\nStoria.\nLa geometria iperbolica nasce nel XIX secolo come strumento \"ad hoc\" per risolvere un problema aperto da secoli e noto gi\u00e0 allo stesso Euclide: il V postulato di Euclide \u00e8 effettivamente indipendente dai precedenti, o pu\u00f2 essere dimostrato a partire da questi? La geometria iperbolica, che soddisfa i primi 4 postulati ma non il quinto, ne mostra l'effettiva indipendenza.\nLa geometria iperbolica per\u00f2 non viene accettata subito come vera e propria geometria, con dignit\u00e0 pari a quella euclidea. Le scoperte di Saccheri, Lambert, Legendre, Gauss, Schweikart, Taurinus, Loba\u010devskij, Bolyai furono giudicate all'inizio sorprendenti e paradossali e solo nel tempo hanno poi trovato una naturale collocazione ed una rigorosa e logica giustificazione. Lentamente si \u00e8 scoperto che la geometria iperbolica non \u00e8 soltanto frutto della negazione del V postulato, ma \u00e8 una geometria vera e propria con sue propriet\u00e0 e definizioni, che pu\u00f2 essere considerata nuova rispetto a quella euclidea. \nLa scoperta e lo sviluppo della geometria iperbolica sono quindi un esempio fondamentale di un processo della ricerca matematica che \u00e8 divenuto usuale negli ultimi due secoli: in matematica pu\u00f2 accadere che, modificando un solo assioma, si possa costruire una nuova teoria completa, dove decadono alcune propriet\u00e0 che sembrano fondamentali, ma si possono scoprire nuovi enti geometrici (come le iperparallele, gli orocicli e le orosfere, etc.) aventi propriet\u00e0 comunque interessanti.\nDefinizione.\nDue rette nel piano che non si intersecano in nessun punto sono dette parallele. Il V postulato di Euclide (o \"delle parallele\", qui espresso in una delle sue numerose formulazioni equivalenti, dovuta a Playfair) asserisce che, data una retta formula_1 ed un punto formula_2, esiste un'unica retta parallela a formula_1 passante per formula_2. \nLa geometria iperbolica \u00e8 la geometria ottenuta modificando questo postulato, nel modo seguente:\nData una retta formula_1 e un punto formula_2 disgiunto da formula_1, esistono almeno due rette distinte passanti per formula_2 e parallele a formula_1.\nLa geometria iperbolica \u00e8 una geometria ottenuta modificando il V postulato in direzione opposta. Uno spazio su cui \u00e8 costruita una geometria iperbolica \u00e8 detto spazio iperbolico. I primi 4 assiomi di Euclide sono i seguenti.\nPi\u00f9 precisamente il primo postulato non \u00e8 del tutto verificato nella geometria sferica: sulla superficie di una sfera esistono infatti dei punti, chiamati punti antipodali, per i quali passano infinite rette. Il secondo postulato non \u00e8 invece mai verificato nella geometria sferica, perch\u00e9 le rette sono sempre limitate, in quanto \"curve chiuse\".\nModelli.\nL'effettiva esistenza di geometrie iperboliche \u00e8 garantita dalla costruzione di alcuni modelli. In realt\u00e0, questi modelli risultano essere tutti equivalenti fra loro: per questo motivo la geometria iperbolica \u00e8 sostanzialmente unica, come lo sono la geometria euclidea e la geometria ellittica.\nUn modello \u00e8 uno spazio, comprendente le nozioni di punto, retta e angolo, su cui valgono i 5 assiomi della geometria iperbolica.\nVi sono quattro modelli comunemente usati per la geometria iperbolica. In ciascuno di questi modelli, la geometria iperbolica pu\u00f2 essere introdotta a vari livelli. Nel senso pi\u00f9 classico, pu\u00f2 essere introdotta definendo punti, linee rette, angoli, e eventualmente distanze.\nModello del disco.\nNel modello del disco di Poincar\u00e9, lo spazio iperbolico \u00e8 formato dai punti interni ad un cerchio formula_10. Le rette sono archi di circonferenza che intersecano il bordo del cerchio perpendicolarmente. Gli angoli che formano due di queste \"rette\" quando si intersecano in un punto sono quelli formati dalle rette tangenti nel punto. La distanza fra due punti \u00e8 definita in modo tale da crescere esponenzialmente quando uno dei due punti \u00e8 spostato verso il bordo del cerchio.\nI 5 assiomi della geometria iperbolica sono soddisfatti da questo modello. Infatti:\nModello del semipiano.\nIl modello del semipiano \u00e8 simile al modello del disco. Lo spazio iperbolico \u00e8 il semipiano del piano cartesiano formato dal I e dal II quadrante: l'asse delle ascisse non \u00e8 inclusa. Le \"rette\" sono archi di circonferenza ortogonali all'asse delle ascisse. Gli angoli sono quelli formati dalle rette tangenti.\nModello di Klein.\nNel \"modello di Klein\" lo spazio iperbolico \u00e8 (come nel modello del disco) l'insieme dei punti interni ad un cerchio formula_10. Le rette sono per\u00f2 segmenti veri e propri: la maggiore semplicit\u00e0 nel descrivere le rette viene per\u00f2 pagata nella descrizione degli angoli, che sono distorti rispetto agli angoli euclidei: l'angolo formato da due rette non \u00e8 quello euclideo, ma dipende da questo tramite una formula opportuna.\nModello dell'iperboloide.\nNel \"modello dell'iperboloide\" lo spazio iperbolico \u00e8 descritto con l'ausilio dell'algebra lineare o anche detta linearizzata. Lo spazio iperbolico \u00e8 un iperboloide contenuto nello spazio tridimensionale, e le rette sono le intersezioni dell'iperboloide con un piano passante per il centro dell'iperboloide. La descrizione matematica di questo modello ha forti analogie con lo spaziotempo di Minkowski: la distanza fra due punti \u00e8 la stessa usata nella relativit\u00e0 speciale.\nQuesto modello \u00e8 agevole per effettuare alcuni conti, perch\u00e9 si poggia sugli strumenti dell'algebra lineare. Risulta per\u00f2 meno intuitivo e pi\u00f9 difficile da visualizzare, perch\u00e9 contenuto nello spazio tridimensionale anzich\u00e9 nel piano.\nPropriet\u00e0.\nParallelismo.\nLa nozione di parallelismo in geometria iperbolica differisce molto da quella presente nella geometria euclidea. \nIl quinto postulato iperbolico asserisce che, data una retta formula_18 ed un punto formula_2 disgiunto da formula_18, esistono almeno due rette parallele a formula_18 passanti per formula_2. Dal postulato risulta per\u00f2 che tali rette sono infinite: questo segue dai fatti seguenti.\nLe rette parallele a formula_18 passanti per formula_2 sono tutte e sole le rette con angolo di parallelismo appartenente a un intervallo chiuso formula_44. Le rette con angolo di parallelismo formula_30 e formula_46 sono dette \"asintoticamente equivalenti\" a formula_18 perch\u00e9 in una direzione queste si avvicinano sempre pi\u00f9 a formula_18 senza mai intersecarla. Due rette parallele che non sono asintoticamente equivalenti sono \"iperparallele\": queste si distanziano in entrambe le direzioni in modo esponenziale. \nIn geometria iperbolica la nozione di parallelismo \u00e8 quindi pi\u00f9 complessa che nella geometria euclidea: ad esempio, la nozione non \u00e8 una relazione di equivalenza, perch\u00e9 non vale la propriet\u00e0 transitiva.\nPoligoni.\nCome nella geometria euclidea, un segmento \u00e8 una porzione di retta delimitata da due punti (i suoi estremi), ed un poligono \u00e8 una figura delimitata da una successione di segmenti, tale che due segmenti successivi si intersecano agli estremi.\nLe relazioni fra lunghezze dei lati e angoli interni in geometria iperbolica sono per\u00f2 ben diverse da quelle presenti nella geometria euclidea. Ad esempio, la somma degli angoli interni di un triangolo iperbolico \u00e8 strettamente minore di formula_49: questa pu\u00f2 assumere qualsiasi valore nell'intervallo aperto formula_50. Gli angoli interni nella geometria iperbolica sono pi\u00f9 piccoli. \nQuesto fatto si estende a tutti i poligoni: la somma degli angoli interni di un poligono iperbolico con formula_51 lati \u00e8 un numero variabile nell'intervallo formula_52. Ad esempio:\nCostruzioni con riga e compasso.\nNella geometria iperbolica \u00e8 possibile costruire con riga e compasso il segmento avente come angolo di parallelismo un angolo dato.\nIn alcuni casi \u00e8 possibile la quadratura del cerchio, contrariamente a quanto accade nella geometria euclidea, dove non \u00e8 mai possibile determinare con riga e compasso il lato di un quadrato avente la medesima area di un cerchio dato.\nTrigonometria.\nUn altro risultato interessante \u00e8 dato dalle formule della trigonometria della sfera che sono le stesse sia nello spazio iperbolico sia in quello euclideo poich\u00e9 le propriet\u00e0 della geometria della sfera derivano dalle propriet\u00e0 degli angoloidi e dei triedri, le quali sono propriet\u00e0 di geometria assoluta.\nIl discorso vale anche nel piano, dove la trigonometria iperbolica piana non \u00e8 altro che la trigonometria applicata su una sfera con raggio immaginario.\nGeometria iperbolica dello spazio.\nLa geometria iperbolica si estende dal piano allo spazio, e anche in dimensioni arbitraria. Ciascuno dei modelli di spazio iperbolico ha infatti una naturale generalizzazione in dimensione formula_51 qualsiasi. Esiste quindi una geometria solida dello spazio iperbolico tridimensionale formula_59, che \u00e8 oggetto di studio della matematica contemporanea. Di particolare interesse sono i poliedri iperbolici, come l'ottaedro mostrato in figura."}
{"id": "57262", "revid": "380654", "url": "https://it.wikipedia.org/wiki?curid=57262", "title": "Oscar (nome)", "text": "Origine e diffusione.\n\u00c8 un nome presente nella mitologia irlandese, dove Oscar \u00e8 il figlio di Ois\u00edn e Niamh e nipote di Fionn mac Cumhaill; il suo nome potrebbe basarsi sugli elementi gaelici \"os\" (\"cervo\") e \"cara\" (\"amante\"), ma esiste anche la concreta possibilit\u00e0 che sia un derivato di \"\u00c1sgeirr\" o di \"Osgar\" (un nome norreno e uno anglosassone imparentati con Anscario), portato in Irlanda da coloni vichinghi; in tal caso, \u00e8 composto dagli elementi germanici \"ans\" (\"dio\") e \"gar\" (\"lancia\"). Questa \u00e8, di fatto, l'interpretazione fornita dalla maggioranza delle fonti.\nOriginario comunque delle isole britanniche, furono le opere del poeta scozzese James Macpherson a renderlo popolare nell'Europa continentale; la sua successiva diffusione in Scandinavia si deve a Napoleone: il noto sovrano francese era un ammiratore di Macpherson e tenne a battesimo, come padrino, il futuro re di Svezia Oscar I, suggerendo lui stesso la scelta di tale nome. Il nome venne in seguito attribuito al premio Oscar, perch\u00e9, secondo la tradizione, Margaret Herrick, al vedere per la prima volta la nota statuetta, avrebbe constatato che le ricordava suo zio Oscar Pierce, un agricoltore statunitense.\nOnomastico.\nL'onomastico si pu\u00f2 festeggiare il 3 febbraio in ricordo di sant'Oscar (o Ansgario o Anscario), vescovo di Amburgo e di Brema, oppure il 24 marzo, in memoria di sant'\u00d3scar Romero, vescovo di San Salvador e martire."}
{"id": "57263", "revid": "125658487", "url": "https://it.wikipedia.org/wiki?curid=57263", "title": "Vitamina K", "text": "Per vitamina K s'intende una serie di composti che derivano dal 2-metil-1,4-naftochinone. Il termine vitamina K deriva dall'iniziale della parola danese \"Koagulation vitamin\" coniata nel 1935 dallo scienziato danese Henrik Carl Peter Dam per indicare quei composti che in qualche modo erano in grado di far regredire patologie emorragiche che manifestavano animali sottoposti a un'alimentazione a base di cereali e lieviti. Negli anni successivi questo composto risult\u00f2 essere essenziale nel mantenere i livelli di alcuni fattori della coagulazione, in particolare perch\u00e9 interviene nella sintesi della protrombina e per questo motivo viene considerata vitamina antiemorragica. Successivamente vennero identificati altri derivati dotati della stessa azione biologica. Nel 1974 venne scoperto il meccanismo di funzionamento della vitamina K.\nForme.\nLe vitamine K vengono suddivise in tre gruppi:\nLe diverse forme della vitamina K vengono assorbite in tratti differenti dell'intestino.La vitamina K1 viene assorbita a livello dell'ileo con un meccanismo energia-dipendente mentre pare che i menachinoni vengano assorbiti nel colon. In entrambi i casi il corretto assorbimento dipende dalla normalit\u00e0 delle funzioni biliare e pancreatica e viene favorito dalla presenza di grassi. Successivamente la vitamina K viene inserita nei chilomicroni e da qui passata alle VLDL e alle lipoproteine a bassa densit\u00e0 (LDL) da cui viene ceduta ai tessuti.\nLa vitamina K viene immagazzinata assai poco e per di pi\u00f9 presenta un tempo di emivita di circa 17 ore, il che ne rende necessario un continuo apporto ottenuto dalla dieta e dai batteri sintetizzatori che si trovano nell'intestino (Escherichia coli).\nLa vitamina K2 e la K1 vengono poi sottoposte a \u03b2-ossidazione ed escrete con le urine come tali o coniugate con acido glucuronico. Il menadione viene eliminato con le urine agganciato a un gruppo solfato, fosfato o glucuronide.\nLa vitamina K agisce come coenzima di una carbossilasi che determina carbossilazione di residui di acido glutammico per formare l'amminoacido acido \u03b3-carbossiglutammico (Gla). Ci\u00f2 fa s\u00ec che possano venir rese attive alcune proteine:\nIn particolare catalizza la carbossilazione in \u03b3 dei primi 10 residui di acido glutammico presente nel precursore della protrombina a partire dall'estremit\u00e0 N-terminale. I due residui carbossilici che si trovano nel Gla, che in condizioni fisiologiche sono ionizzati, sono in grado di legare il Ca2+. In questa forma sono in grado di formare legami ionici con i gruppi anionici presenti nei fosfolipidi delle membrane delle piastrine traumatizzate. In seguito a una serie di reazioni la protrombina si trasformer\u00e0 in trombina, che a sua volta trasformer\u00e0 il fibrinogeno, che \u00e8 solubile nel plasma, in fibrina che \u00e8 insolubile. La fibrina spontaneamente si organizzer\u00e0 per formare un coagulo e bloccare l'emorragia dalla ferita. \nLa forma attiva della vitamina K \u00e8 l'idrochinone (KH2), ottenuto da una reazione di riduzione catalizzata da una riduttasi dipendente da NADPH e da gruppi sulfidrilici. Durante la reazione di carbossilazione per generare Gla, l'idrochinone viene trasformato in epossido che, per opera di una epossido riduttasi, viene riconvertito in vitamina K.\nAlcuni farmaci anticoagulanti come il warfarin svolgono la loro azione andando a inibire le reduttasi, bloccando la formazione di vitamina KH2 e determinando una diminuzione di alcuni fattori della coagulazione. Per contro nei casi in cui \u00e8 prescritta questo tipo di terapia il paziente che non abbia il desiderato valore del tempo di protrombina deve assumere il meno possibile alimenti ricchi di vitamina K.\nFonti alimentari.\nLa vitamina K si trova sia negli alimenti vegetali sia in quelli animali e in pi\u00f9 viene sintetizzata dai batteri intestinali. \u00c8 inoltre presente anche nell'alga spirulina, una specie appartenente alla classe Cyanobacteria conosciuta sin dall'antichit\u00e0, utilizzata come integratore alimentare naturale.\nTra i vegetali i pi\u00f9 ricchi sono gli ortaggi a foglie verdi (broccoli, cavolo, cavolini di Bruxelles, cime di rapa, spinaci, verza, ecc.). Contengono vitamina K anche i ceci, i piselli, la soia, il t\u00e8 verde, le uova, il fegato di maiale e di manzo. I latticini, la carne, la frutta e i cereali ne hanno in quantit\u00e0 molto inferiori.\nCarenza.\nVista la diffusione della vitamina K nei cibi e la sua produzione batterica, \u00e8 difficile avere quadri carenziali. Negli adulti si pu\u00f2 avere carenza di tale vitamina a seguito a patologie da malassorbimento o alterazioni della bile. I soggetti con trombosi venosa profonda e cardiopatici a rischio di tromboembolia sono routinariamente trattati con antagonisti della vitamina K (warfarin o dicumarolo) e seguono questa terapia per molti mesi, se non per diversi anni. Sono categorizzati come i pi\u00f9 a rischio di sviluppare carenze serie di vitamina K, a meno che non introducano periodicamente probiotici, come per esempio lattobacilli, per implementare le funzioni sintetiche della flora batterica intestinale.\n\u00c8 pi\u00f9 delicato il caso di carenza nei neonati, fenomeno che si pu\u00f2 verificare per vari motivi: la vitamina K passa poco attraverso la placenta, il latte materno non ne presenta grandi livelli, il fegato produce un inadeguato quantitativo di fattori della coagulazione e l'intestino, nei primi giorni di vita, \u00e8 sterile.\nLa carenza si manifesta all'inizio con aumento del tempo di coagulazione e diminuzione della protrombina, poi con segni clinici che vanno dalle petecchie sino a grandi emorragie. Dato che la vitamina K partecipa attivamente alla fissazione del calcio nelle ossa attraverso le proteine Gla e osteocalcina, in soggetti predisposti la sua carenza pu\u00f2 addirittura causare fenomeni osteoporotici antecedenti a disordini coagulativi.\nLivelli di assunzione e tossicit\u00e0.\n\u00c8 difficile valutare il quantitativo raccomandabile di vitamina K in quanto non si riesce ancora a valutare bene la concentrazione di tale composto nei cibi e non si \u00e8 in grado di calcolare il contributo della sintesi batterica. Attualmente si suggerisce di assumerne 1\u00a0\u00b5g per kg di peso corporeo, quantitativo facilmente ottenibile da una buona dieta.\nNon sono noti effetti tossici da assunzione di elevate quantit\u00e0 di fillochinone o menachinoni mentre alti livelli di menadione possono portare a stress ossidoriduttivo con diminuzione dei livelli di glutatione ed emolisi."}
{"id": "57270", "revid": "16073", "url": "https://it.wikipedia.org/wiki?curid=57270", "title": "Supereroi", "text": ""}
{"id": "57272", "revid": "264902", "url": "https://it.wikipedia.org/wiki?curid=57272", "title": "Angelo", "text": "In molte tradizioni religiose, un angelo \u00e8 un essere spirituale che assiste e serve Dio (o gli dei) o \u00e8 al servizio dell'uomo lungo il percorso del suo progresso spirituale e della sua esistenza terrena.\nTutte le religioni monoteiste (cristianesimo, islam, ebraismo) da secoli credono anche nell'esistenza di una numerosa gerarchia di angeli ribelli a Dio Creatore, comandati da Satana, fondata sulla Bibbia. Questi angeli, senza poter pi\u00f9 cambiare idea, sono caduti una sola volta e per sempre fuori dal Paradiso, a causa della loro superbia e infedelt\u00e0, che li rese nemici dell'uomo e del creato.\nOrigine del termine e suo significato.\nLa parola \"angelo\" deriva dal latino \"angelus\" ed ha origine dalla parola greca (traslitterazione: \"\u00e1ggelos\"; pronuncia: \"\u00e1nghelos\"), traduzione dell'ebraico \u05de\u05dc\u05d0\u05da, mal'akh, e significa \"messo\", \"messaggero\", \"servitore\". Attestato nel dialetto miceneo nel XIV/XII secolo a.C. come \"akero\", con il significato di \"inviato\", \"messaggero\"; e, come messaggero degli Dei, il termine \"angelo\" appare per la prima volta nelle credenze religiose della Civilt\u00e0 classica. Curioso il collegamento tra \"angelo\" e \"angaria\": prima che gli angeli biblicamente fossero messaggeri divini e, cristianamente, divenissero i custodi soccorrevoli al fianco di ogni battezzato, nell'impero persiano l\"angaro\" era il messaggero del sovrano destinato a portare ovunque i suoi ordini: affinch\u00e9 potesse svolgere celermente tale suo compito, era essenziale che le strade fossero costantemente mantenute in efficienza, era dunque indispensabile l'angaria a cui erano sottoposti tutti i sudditi le cui abitazioni o i cui terreni confinavano con la \"via regia\".\nNella cultura religiosa classica.\nIl termine greco antico \"\u00e1nghelos\" (messaggero) \u00e8 riferito al dio Hermes considerato il messaggero degli Dei. Identica funzione viene attribuita a Iride sia nell'Iliade sia negli Inni omerici, cos\u00ec in Platone, nel \"Cratilo\" (407e-408b) queste due divinit\u00e0 vengono indicate come \"\u00e1ngheloi\" degli Dei. Allo stesso modo viene indicata Artemide-Ecate (Sofrone- \"Scoli a Teocrito\", II,12) alludendo ai suoi rapporti con il mondo dei morti (Inferi). Anche Hermes \u00e8 \"messaggero di Persefone\" (\"Inscriptiones Graecae\" XIV, 769) e quindi in rapporto con il mondo dei morti.In collegamento a ci\u00f2, Sam Eitrem evidenzia che a Tera sono state rinvenute delle interessanti iscrizioni sepolcrali cristiane nelle quali viene menzionato l\"\u00e1nghelos\" del defunto (\"Inscriptiones Graecae\" III, 933 e segg.).\nNella riflessione teologico-filosofica antica un tema corrispondente alla comune nozione degli angeli \u00e8 gi\u00e0 presente.\nIn Talete, come in Eraclito, il mondo \u00e8 pieno di dei vale a dire di angeli.\nPer i pitagorici i sogni erano inviati agli uomini dai geni.\nAnche Democrito parl\u00f2 di geni abitanti nello spazio.\nPlatone, in particolare nel \"Simposio\", menzion\u00f2 dei \"d\u00e1im\u014dn\" che, ministri di Dio, sono vicini agli uomini per ben ispirarli.\nCon Filone di Alessandria (20 a.C. ca\u201350 d.C.), filosofo e teologo di cultura ebraica ed ellenistica, l\"\u00e1nghelos\" greco si incrocia con il \"mal'akh\" della Bibbia (cos\u00ec gi\u00e0 reso nella Septuaginta) e diviene, nella sua spiegazione esegetico-allegorica della stessa Bibbia, il nesso fra il mondo sensibile e quello del Dio trascendente unitamente alle idee, alla sapienza e al \"pneuma\". Questo nesso si rende necessario nella teologia di Filone in quanto il Dio trascendente non potrebbe avere un rapporto diretto con il mondo sensibile per via del male in esso contenuto.\nA partire dal II-IV secolo, la teologia neoplatonica utilizzer\u00e0 la figura dell\"\u00e1nghelos\", inserita nella processione dall'Uno unitamente ai D\u00e8moni e agli Eroi, seguendo l'ordine gerarchico di: Dei, Arcangeli, Angeli, Demoni ed Eroi.\nPorfirio sosteneva che sono gli angeli a portare a Dio le nostre invocazioni difendendoci dai d\u00e8moni malvagi.\nGiamblico elabor\u00f2 una gerarchia del mondo celeste sostenendo che gli angeli innalzano l'uomo dal mondo materiale mentre i demoni li spingono a immergervisi, gli arcangeli accompagnano le loro anime nel cielo e gli eroi si occupano del mondo. E la loro visione \u00e8 ben differente:\nPer Proclo gli angeli hanno il compito di aiutare l'uomo a tornare a Dio, sono esseri buoni che comunicano la volont\u00e0 degli dei:\nIl culto degli angeli fior\u00ec in Egitto e Asia Minore tra il II e III secolo d.C.. In questo quadro tale figura veniva evocata dal rito teurgico e considerata come accompagnatore dell'uomo dall'ingresso all'esistenza terrena, quando la sua anima scendeva lungo le varie influenze delle sfere celesti che ne determinavano le caratteristiche personologiche, durante la vita in quanto ne erano guida e protezione, e nel dopo-morte, quando gli angeli divenivano responsabili della sua purificazione, dovendo recidere i vincoli dell'anima del defunto con il mondo della materia.\nAndrea Piras evidenzia la stretta connessione tra gli angeli e le anime dei defunti nelle credenze relative all'immortalit\u00e0 delle religioni del mondo classico in quanto, secondo tali credenze, le anime migliori venivano trasformate in angeli. Cos\u00ec se una persona veniva formata attraverso la perfezione spirituale poteva acquisire uno \"status\" simile a quello degli angeli e questo spiegherebbe l'aggiunta del termine \"angelo\" al nome del defunto nelle iscrizioni funerarie.\nNella cultura religiosa dell'area mesopotamica.\nLa cultura religiosa dell'area mesopotamica ha elaborato alcune credenze sugli angeli, qui indicati con il termine \"sukkal\" (o \"sukol\"), che riverbereranno nei successivi monoteismi. Il ruolo dell'angelo babilonese \u00e8 quello di messaggero-inviato del dio: il \"sukkal\" di Marduk \u00e8, ad esempio, Nabu, quello di Anu \u00e8 Papsukkal mentre quello di Inanna \u00e8 Mummu.\nLa cultura religiosa babilonese possiede degli angeli-custodi degli uomini (\"shedu\" e \"lamassu\") raffigurati all'ingresso delle case per la protezione degli abitanti, accompagnandoli quando escono dalle stesse.\nAltra figura importante \u00e8 il \"karibu\" (o \"karabu\", lett. \"colui che prega, invoca\") da cui deriver\u00e0 il nome giunto nella lingua italiana come \"cherubino\". Il \"karibu\" viene raffigurato con le mani protese verso il cielo pronto a intercedere con gli Dei. La sua rappresentazione, in forma antropomorfa o zoomorfa, ma comunque munita di ali \u00e8 poi declinata nelle iconografie delle religioni abramitiche.\nNello Zoroastrismo.\nGli \"angeli\" ricoprono un ruolo fondamentale nella religione zoroastriana.Lo Zoroastrismo (o Mazdeismo) \u00e8 la religione fondata dal profeta iranico Zarathu\u0161tra presumibilmente tra il X e l'VIII secolo a.C. e che avr\u00e0 una notevole influenza sull'Ebraismo e sullo stesso Cristianesimo. Tale fede religiosa presuppone l'esistenza di un unico Dio indicato con il nome di Ahura Mazd\u0101 (Colui che crea con il pensiero) sapiente, onnisciente e sommo bene il quale all'origine dei tempi cre\u00f2 due spiriti superiori (\"mainyu\") pi\u00f9 una serie di spiriti secondari. Dopo tale creazione, uno dei due spiriti superiori, Angra Mainyu (Spirito del male), si ribell\u00f2 al Dio unico trascinando con s\u00e9 una moltitudine di esseri celesti secondari denominati \"Da\u0113va\", l'altro spirito superiore Spenta Mainyu (Spirito santo del bene) unitamente ad altri spiriti secondari indicati come Ame\u0161a Spenta restarono invece fedeli ad Ahura Mazd\u0101, avviando uno scontro cosmico tra il Bene e il Male di cui la creazione dell'universo materiale e dell'uomo ne rappresenter\u00e0 l'elemento centrale. All'interno di questo quadro cosmico l'uomo creato dal Dio unico deve scegliere se schierarsi con il Bene o con il Male, il fedele zorastriano non ha dubbi al riguardo:\nCos\u00ec Arnaldo Alberti:\nIl libro sacro dello Zoroastrismo, l\"Avest\u0101\", menziona al VI verso del I \"Yasna\" anche degli esseri angelici denominati Frava\u0161ay (anche Frava\u0161i) in qualit\u00e0 di \"angeli custodi\" o \"spiriti guardiani benefici\" degli uomini vivi, delle loro famiglie e comunit\u00e0 e delle loro anime dopo la loro morte.\nUn'ulteriore entit\u00e0 spirituale, indicata come Yazata (lett. il \"venerabile\") e assimilabile anch'essa alla nozione di angelo, compare tra gli altri nello \"Yasna\" I, 3 dell\"Avest\u0101\":\nNell'Ebraismo.\nIl termine \"angelo\" \u00e8 usato anche per l'ebraico biblico \u05de\u05dc\u05d0\u05da, \"mal'akh\", sempre con il significato di \"inviato\", \"messaggero\"; anche per \u05d0\u05d1\u05d9\u05e8, \"abbir\" (lett. \"potente\" o anche \"uomo forte, valoroso\" nel Salmo 78,25); per \u05d0*\u05dc\u05d4\u05d9\u05dd, \"\u011bl\u014dh\u00eem\" (sost. masch. plurale; lett: legislatori, giudici - riferito a persone o riferito a Dio, divinit\u00e0 straniere o in talune interpretazioni, spiriti celesti - nel Salmo 8,5); e per \u05e9\u05b4\u05c1\u05e0\u05b0\u05d0\u05b8\u05df \"shin'an\" (moltitudini) nel Salmo 68,17.\nGiudaismo del Secondo Tempio.\nIl Giudaismo eredita dalla tradizione mesopotamica alcuni termini come \"Karibu\", reso in ebraico come \"Kerub\" (\u05db\u05b0\u05bc\u05e8\u05d5\u05bc\u05d1). Ma nel monoteismo biblico \"Kerub\" non \u00e8 una divinit\u00e0 a cui essere devoti, quanto piuttosto un sottoposto dell'unico Dio onnipotente indicato come Jhwh.\nLa figura del \"Kerub\" compare nel \"Libro della Genesi\":\nAllo stesso modo sulla nozione dell'\"angelo\" biblico si osservano influenze semitiche, cananee e zoroastriane. Cos\u00ec come il nome del diavolo Ashmedai (\u05d0\u05e9\u05de\u05d3\u05d0\u05d9) che compare nel testo deuterocanonico del \"Libro di Tobia\" deriva dall'avestico *A\u0113\u0161mada\u0113va (demonio irato).\nNelle versioni ebraiche dei testi biblici \u05de\u05dc\u05d0\u05da, \"mal'akh\" indica quindi un \"messaggero\" dove il termine \"l'k\" indica generalmente l'\"inviare\" qualcuno per un'ambasciata, per osservare o anche spiare qualcuno o qualcosa.\n\"Mal'akh Jhwh\" \u00e8 quindi l'inviato di Dio che trasmette le sue volont\u00e0 tra gli uomini. \"Mal'akh\" viene reso nella versione greca della Bibbia con il termine greco \"\u00e1nghelos\".\nCos\u00ec, nel \"Libro della Genesi\", testo databile a non prima della seconda met\u00e0 del VI a.C., due \"Mal'akh Jhwh\" si presentano a Lot (\u05dc\u05d5\u05b9\u05d8) per salvarlo dalla distruzione di Sodoma che stanno per compiere per ordine di Dio, e a cui Lot rende omaggio (lett. \"faccia a terra\": \u05d0\u05b7\u05e4\u05b7\u05bc\u05d9\u05b4\u05dd \u05d0\u05b8\u05e8\u05b0\u05e6\u05b8\u05d4, \"appayim aretzah\"):\nNel \"Libro dei Giudici\", testo del V secolo a.C., un angelo appare alla moglie sterile di Manoach per annunciargli la nascita di colui che li salver\u00e0 dai Filistei:\nNel \"Libro di Zaccaria\", testo del V secolo a.C., un angelo compare al profeta per comunicargli delle istruzioni da parte di Dio:\nNel testo apocalittico canonico del II secolo a.C., il \"Libro di Daniele\", un angelo appare al giovane Daniele per spiegargli il significato simbolico delle visioni. Questo angelo ha un nome: Gabriele.\nIl nome \"Gabriele\" (\u05d2\u05b7\u05bc\u05d1\u05b0\u05e8\u05b4\u05d9\u05d0\u05dc, Ga\u1e07r\u00ee\u02bc\u0113l) deriva da: \"geber\", \"uomo\" (\u05d2\u05b8\u05bc\u05ab\u05d1\u05b6\u05e8, nella sua accezione di \"uomo valoroso\", ovvero \"guerriero\") anche \"gabar\" (\u05d2\u05b8\u05bc\u05d1\u05b7\u05e8, \"essere forte\") e \"el\" (\u05d0\u05b5\u05dc, Dio) quindi \"Guerriero di Dio oppure Dio mi rende forte\".\nAccanto a Gabriele, sempre nel \"Libro di Daniele\" si colloca un altro angelo, il suo nome \u00e8 Michele.\nIl nome \"Michele\" (\u05de\u05b4\u05d9\u05db\u05b8\u05d0\u05b5\u05dc, M\u00eekh\u0101'\u0113l) deriva da: \"mi\" (\u05de\u05b4\u05d9, chi), \"ki\" (\u05db\u05b4\u05bc\u05d9, come) e \"el\" (\u05d0\u05b5\u05dc, Dio) quindi \"Chi (\u00e8) come Dio?\".\nMichele si presenta come un \"principe\" (\u05e9\u05b8\u05c2\u05e8, \"sar\") che tutela il popolo di Israele dagli altri principi malvagi ovvero angeli malvagi che proteggono i popoli di Persia (\u05e4\u05b8\u05bc\u05e8\u05b8\u05e1, \"paras\") e di Grecia (\u05d9\u05b8\u05d5\u05b8\u05df, \"yavan\"):\nGli angeli nei testi \"apocalittici\" non canonici.\nIn un testo \"apocalittico\", risalente al V secolo a.C. indicato come il \"Libro dei Vigilanti\" (inserito nel primo \"Libro di Enoch\"), alcuni angeli prendono forma umana per accompagnarsi alle donne, cadendo quindi dal loro stato celestiale:\nSecondo Paolo Sacchi, docente emerito di Filologia biblica, tale dottrina della \"caduta\" angelica, propria dei testi apocalittici considerati poi apocrifi, rientra nel dibattito giudaico inerente alla presenza del Male nel mondo:\nEsegesi rabbinica.\nIl nome biblico per \"angelo\", \u05de\u05dc\u05d0\u05da (\"malak\"), acquista il pi\u00f9 tardo significato di angelo solo in connessione col nome di Dio, ad esempio \"angelo del Signore\", o \"angelo di Dio\" (\u05de\u05b7\u05dc\u05b0\u05d0\u05b8\u05da \u05d9\u05b0\u05d4\u05d5\u05b8\u05d4, \"ke mal'ach Yahweh\" Zaccaria 12:8). Altre espressioni sono \"figli di Dio\", (\u05d0\u05b1\u05dc\u05d4\u05b4\u05d9\u05dd \u05d1\u05b5\u05bc\u05df \"benei ha 'Elohim\" Genesi 6:4; Giobbe 1:6; Salmi 89:6) e \"Suoi santi\" (\u05e7\u05d3\u05e9\u05d9\u05dd \u05e2\u05de\u05da \"kedoshim immach\") (Zaccaria 14:5).\nSecondo le interpretazioni dell'Ebraismo, il plurale \"E-lohim\" (\"pluralis maiestatis\" usato talora per indicare senz'altro l'unico vero Dio) viene impiegato talvolta in riferimento agli angeli, chiamati \"bn\u0113i 'Elohim\" o \"bn\u0113i Elim\" anche se in altre occasioni tali espressioni sono usate per riferirsi ai Giudici.\nNel periodo talmudico si sviluppa l'esegesi rabbinica rispetto alla natura degli angeli. Una prima suddivisione avviene nella credenza negli \"angeli\" creati per un solo giorno a gloria di Dio, per poi finire nella \"corrente di fuoco\" (\u05e0\u05d4\u05e8 \u05d3\u05d9 \u05e0\u05d5\u05e8, \"nehar di-nur\"), e quelli che, come Gabriele e Michele, gli restano accanto per servirlo nell'eternit\u00e0.\nCos\u00ec Ben Azzai cita l'esistenza di questi due ordini angelici come credenza diffusa e accettata. D'altronde le fonti dei Tannaim, come la \"Mishnah\", raramente si occupano degli angeli e comunque sostengono la loro incapacit\u00e0 di vedere pienamente la gloria di Dio.\nGli angeli, secondo le prime fonti rabbiniche, parlano la lingua ebraica, hanno la capacit\u00e0 di volare, sono in grado di spostarsi ovunque nonch\u00e9 di prevedere il futuro.\nNel \"Tanakh\", precisamente al verso VI,2 di \"Bereshit\" (\"Genesi\") viene riportato:\nIl rabbino Alfredo Sabato Toaff ricorda come l'espressione \"figli di Dio\" \u00absecondo alcuni interpreti sono gli angeli che avrebbero assunto la forma umana. Avremmo qui una variante del racconto della caduta dal cielo degli angeli ribelli, dall'unione dei quali con donne della terra nacquero i giganti.\u00bbArthur Marmorstein ritiene che l'interpretazione sulla caduta degli \"angeli ribelli\" sia i realt\u00e0 un'acquisizione successiva, influenzata dalle credenze dualistiche sugli spiriti del male non proprie della religione biblica, strettamente monoteistica.Sempre Arthur Marmorstein ricorda anche che gi\u00e0 i primi circoli talmudici avevano criticato questa lettura, proveniente, a loro detta, dai testi apocrifi, intendendo quindi \"figli di Dio\" solo in un significato profano, ovvero, ad esempio, come figli dei \"Giudici\".\nOrdini angelici.\nInnumerevoli gli angeli con i loro rispettivi nomi, tra i quali i pi\u00f9 conosciuti Michele, Gabriele, Raffaele (\u05e8\u05b0\u05e4\u05b8\u05d0\u05b5\u05dc \"Rephael\": da \u05e8\u05b8\u05e4\u05b8\u05d0 \"rapha\" inteso come \"curare, purificare\" e \u05d0\u05b5\u05dc \"El\", \"Dio\") ed Uriel (\u05d0\u05d5\u05bc\u05e8\u05b4\u05d9\u05d0\u05b5\u05dc, da \u05d0\u05d5\u05bc\u05e8\u05b4\u05d9 \"uri\" inteso come \"luce\", e \u05d0\u05b5\u05dc \"El\", \"Dio\": \"Luce di Dio\" o \"Dio \u00e8 la mia luce\").\nLe missioni degli angeli.\nSi crede che gli Angeli siano stati creati da Dio nel secondo giorno.\nL'Universo, secondo gli Ebrei, \u00e8 abitato da due categorie di esseri: gli angeli e gli esseri umani. Esistono ordini, classi e schiere a capo delle quali viene distinto un angelo principale. Molte notizie sugli angeli si trovano nell'insegnamento dei rabbini, l'angelologia non \u00e8 creazione di esso. Una corte celeste, con Dio Re e un esercito di ministri attorno a Lui, si trova descritta nella Bibbia e gli angeli vengono citati quali servi dell'Altissimo.\nIl motivo fondamentale dell'angelologia rabbinica non \u00e8 quello di trovare intermediari tra Dio e il mondo, poich\u00e9 non vi \u00e8 bisogno di tali intermediari. Il vero scopo di essa era la glorificazione di Dio. Quindi il compito primario degli angeli, per gli Ebrei, \u00e8 quello di onorare Dio, ma anche di portare messaggi agli uomini. Non svolgono, quindi, una funzione di intercessione per gli uomini, ma di presentazione agli uomini della volont\u00e0 di Dio.\nNel Cristianesimo.\nIl Cristianesimo ha ereditato la nozione degli angeli dalla cultura religiosa biblico-ebraica, soprattutto di lingua greca, ridisegnandone le figure nei nuovi testi, alcuni dei quali diventano il Nuovo Testamento. Cos\u00ec, ad esempio l'angelo ebraico nominato nel \"Libro di Daniele\", Ga\u1e07r\u00ee\u02bc\u0113l, reso nei Vangeli in greco antico come \u0393\u03b1\u03b2\u03c1\u03b9\u03ae\u03bb (Gabri\u0113l), in latino, nella \"Vulgata\", come Gabrihel (Gabriele in italiano) \u00e8 l'angelo dell'Annunciazione.\nPaolo di Tarso, figura fondamentale nel Cristianesimo, ne elenca, nella \"Lettera ai Colossesi\" la gerarchia:\nSempre Paolo di Tarso successivamente stabilir\u00e0 un principio che rester\u00e0 centrale nella Storia del Cristianesimo:\nAnalogamente, nel 336, il Concilio di Laodicea nel Canone 35 proibir\u00e0 le pratiche di invocazione e di adorazione degli angeli.Dal punto di vista iconografico gli angeli cristiani verranno raffigurati con le ali solo a partire dal IV secolo, questo per evitare la loro confusione con divinit\u00e0 pagane come Nike.\nAngelologia patristica.\nPartendo dall'analisi della Bibbia Septuaginta, redatta in lingua greca, i Padri della chiesa cristiana avviarono la loro ricerca teologica sugli angeli, ma per stabilire quale fosse il loro numero, quando essi furono creati e dove vivessero.Origene sostenne che gli angeli fossero precedenti agli uomini nella creazione, considerando le anime degli uomini come angeli decaduti.Giustino, Ireneo, Lattanzio e Ambrogio, seguendo il \"Libro di Enoch\" considerato canonico dalle chiese cristiane dei primi secoli, considerarono \"angeli\" i figli di Dio (\"ben\u011b \u011al\u014dh\u012bm\") che peccarono con le figlie degli uomini. Per le medesime ragioni Tertulliano ritenne che gli angeli disponessero di un corpo, visibile solo al loro creatore, capace di prendere la forma umana.A partire dal IV secolo la Chiesa cristiana rigett\u00f2 la canonicit\u00e0 del \"Libro di Enoch\" e quindi neg\u00f2 la corporeit\u00e0 degli angeli, in questo modo si espressero, tra gli altri, Tito di Bostra, Eusebio di Cesarea, Gregorio di Nissa e Giovanni Crisostomo. Tuttavia la corporeit\u00e0 fisica degli esseri spirituali, rigettata a partire dal IV secolo sul piano teologico, sopravvisse per tutto il Medioevo sul piano giuridico quando fu ammesso il commercio sessuale col demonio (\u03b4\u03b1\u03b9\u03bc\u03cc\u03bd\u03b9\u03bf\u03bd- \u03b4\u03b9\u03ac\u03b2\u03bf\u03bb\u03bf\u03c2 della Septuaginta) commesso dalle streghe.Pseudo-Dionigi l'Areopagita nel suo \"De caelesti hierarchia\" riprende parte della classificazione elaborata dal pagano Proclo stabilendo la gerarchia angelica in base alla prossimit\u00e0 a Dio seguendo tale ordine: i serafini (pi\u00f9 vicini a Dio) seguiti dai cherubini, dai principati, dalle dominazioni, dalle virt\u00f9, dalle potest\u00e0, dagli arcangeli e dagli angeli (questi ultimi i pi\u00f9 lontani).\nAngelologia scolastica.\nCon la scolastica il tema \"angelico\" si focalizza sulla natura di questi esseri spirituali trovando nel Concilio Lateranense IV (1215) uno dei momenti pi\u00f9 significativi.\nIl primo autore a offrire largo spazio a questa meditazione fu Onorio Augustodunense il quale dedic\u00f2 al tema ben quattro capitoli del suo \"Elucidarium\" (composto tra il 1108 e il 1110).\nCattolicesimo.\nAnche nel Cattolicesimo gli angeli sono creature di Dio spirituali, incorporee ma personali (dotate di intelligenza e volont\u00e0 propria) e immortali. La loro perfezione supera quella di tutti gli esseri visibili. Simile affermazione sull'ordine del creato si ritrova nel Vangelo:\nNel Libro di Tobia, l'Arcangelo Raffaele dichiara di non avere un corpo umano n\u00e9 di nessun tipo, e come lui tutti gli altri angeli:\nPurtuttavia, mostrano \"sentimenti comuni\" agli esseri umani, come gradire o non sopportare certi odori, nello stesso unico passo in cui si mostra la loro capacit\u00e0 di \"bilocazione istantanea\":\nDegno di nota che l'unico esorcismo operato in tutta la Bibbia direttamente da un (arc)angelo, \u00e8 quello che precede l'unione carnale di Tobia con la moglie, che gli trov\u00f2 Raffaele, e gli era promessa in sposa.\nInfine, dai fatti narrati dell'Annunciazione e Visitazione, profeta Daniele, e introduzione all'Apocalisse sappiamo del potere degli angeli fedeli a Dio, di vedere passato e futuro.\nL'esistenza degli angeli \u00e8 una verit\u00e0 di fede confermata dalla Sacra scrittura e dalla tradizione cattolica. Secondo una definizione di sant'Agostino il termine \"angelo\" non definisce l'essere della creatura bens\u00ec l'ufficio o il compito assegnato da Dio. Sono realt\u00e0 spirituali alle dirette dipendenze di Dio.\nNella Chiesa cattolica gli angeli assumono una dimensione fortemente cristologica. Essi annunciano Cristo, lo servono, ne sono messaggeri, sono creati fin dalla loro origine in funzione del suo regno e del suo disegno di salvezza e di vita.\nGli angeli hanno anche la funzione di assistere e proteggere la Chiesa e la vita umana, per questo vengono invocati nelle celebrazioni e nelle preghiere dei credenti. Sono segno della provvidenza di Dio e circondano con la loro protezione e intercessione tutta la vita umana del fedele. Secondo le parole di Ges\u00f9, ognuno ha un proprio angelo custode e quelli dei bambini e dei semplici contemplano continuamente il volto di Dio.\nSecondo la Chiesa Cattolica nella \"Bibbia\", \"Libro di Tobia\", si legge che gli arcangeli sono coloro che siedono alla presenza di Dio, ne contemplano la gloria e lo lodano incessantemente. La Chiesa cattolica celebra la memoria di tre angeli in particolare:\nSecondo la tradizione medievale le gerarchie angeliche possono essere concepite in base alla sistematizzazione proposta dallo pseudo-Dionigi Areopagita nella sua opera \"De coelesti hierarchia\", suddividendo gli angeli in nove \"cori angelici\": Angeli; Arcangeli; Archai o Principati; Potest\u00e0; Virt\u00f9; Dominazioni; Troni; Cherubini; Serafini. Sono tre serie di schiere angeliche composte ciascuna da tre tipologie di angeli i quali avrebbero funzioni, regole e compiti precisi.\nDal 1670 papa Clemente X, stabilisce definitivamente nel rituale cattolico la festa dell'angelo custode il 2 ottobre.\nNello Gnosticismo.\nIl tema degli \"angeli\" acquisisce un ruolo piuttosto centrale nelle dottrine religiose gnostiche. Con il termine \"gnosticismo\", coniato in Europa nel XVIII secolo, gli studiosi classificano un fenomeno religioso diffusosi nel Vicino Oriente e nel Mondo Classico intorno al I-II secolo d.C..\nLe radici di tale fenomeno religioso le si possono riscontrare in una comunit\u00e0 battista samaritana che, unitamente a quelle giudaiche non rabbiniche, ebbe origine dal mistico e asceta Giovanni Battista.\nDopo la morte di Giovanni Battista il movimento \"battista\" si suddivise in vari tronconi. In uno di questi, quello \"samaritano\" che ebbe in Dositeo, Simone e Menandro alcuni dei suoi pi\u00f9 significativi leader, si svilupparono per la prima volta alcune originali dottrine religiose, la principale tra queste voleva il mondo non creato da un dio creatore quanto piuttosto da angeli degenerati che non conoscevano la natura del loro stesso creatore. Il battesimo, in questo quadro apocalittico, aveva lo scopo di far riacquistare l'immortalit\u00e0 agli uomini negata da questi angeli. Contemporanei ai seguaci di Ges\u00f9 di Nazareth, anche i seguaci di Simone Mago attribuivano al loro \"maestro\" delle qualit\u00e0 divine, incarnando egli stesso la potenza di Dio discesa sulla terra per ristabilire l'ordine.\nCos\u00ec l'apologeta cristiano Giustino riporta nella \"Prima apologia dei cristiani\" (23, 3) queste credenze:\nNell'Isl\u0101m.\nPer l'Isl\u0101m l'esistenza degli angeli (, pl. \u0645\u0644\u0627 \u0626\u0643\u0629, \"mal\u0101\u02beika\") \u00e8 un atto di fede e chi nega la loro esistenza \u00e8 considerato un \"infedele\".\nGli angeli, infiniti di numero, hanno il compito di servire All\u0101h, di cui sostengono il trono e di cui cantano le lodi e le adorazioni; creati prima dell'uomo, sono fatti di luce e hanno anche la missione di condurre gli uomini a Dio secondo la sua volont\u00e0, avendo anche il compito di registrare le azioni umane che saranno soppesate, quando, loro stessi e su comando divino, suoneranno la tromba del Giudizio finale.\nGli angeli sono dotati di due, tre o quattro paia di ali, la differenza tra questi dipende dalla velocit\u00e0 con cui adempiono ai comandi divini:\nTra gli angeli vengono nominati Michele, il quale compare una sola volta nel \"Corano\" II,98, indicato come \u0645\u064a\u062e\u0627\u0626\u064a\u0644 \"Mikal\" e Gabriele, indicato come \u062c\u0628\u0631\u0626\u06cc\u0644 \"Gibra\u02be\u012bl\", il quale \u00e8 invece menzionato esplicitamente anche nella \"sura\" LXVI:4:\nGabriele \u00e8 l'angelo gerarchicamente pi\u00f9 importante, lui trasmette ai profeti la \"rivelazione\" divina, avendo annunciato anche a Maria (\u0645\u0631\u064a\u0645 \"Maryam\") la sua maternit\u00e0.\nAltri angeli, alcuni citati nel \"Corano\" altri attestati nella tradizione successiva, sono: Isr\u0101f\u012bl (\u0625\u0633\u0631\u0627\u0641\u064a\u0644), l'angelo della fine del Mondo; \u02bfIzr\u0101\u02be\u012bl (\u0639\u0632\u0631\u0627\u0626\u064a\u0644), l'angelo della morte; Ri\u1e0dw\u0101n (\u0631\u0636\u0648\u0627\u0646), il guardiano (\"kh\u0101zin\") del paradiso; M\u0101lik (\u0645\u0627\u0644\u0643) il guardiano (\"\u1e35\u1e96\u0101zin\") dell'inferno:\nDue angeli particolari, Munkar e Nak\u012br (\u0645\u0646\u0643\u0631 \u0648 \u0646\u0643\u064a\u0631), sono preposti a un \"interrogatorio\" dei defunti, una volta deposti nella tomba. Le domande essenziali riguardano l'appartenenza o meno all'Islam (\"chi \u00e8 il tuo Dio?\", \"chi \u00e8 il tuo Profeta?\"). E nel caso che le risposte condannino il defunto, Munkar e Nak\u012br lo percuotono violentemente cominciando a somministrargli in anticipo, gi\u00e0 nella tomba, la condanna che verr\u00e0 comminata dopo il giorno del Giudizio. Questa dottrina e questi due angeli non sono tuttavia mai esplicitamente menzionati nel \"Corano\" appartenendo piuttosto alle credenze sulle dottrine trasmesse per testimonianza orale (\"sam\u02bfiyy\u0101t\") e basate sull'interpretazione implicita dei versi del \"Corano\" [XIV, 27 (32); XL, 40 (49); LXXI, 25] e sull'esplicita tradizione esegetica (ad es. al-Taft\u0101z\u0101n\u012b Commentario sul al-Nasaf\u012b \"\u02bfAq\u0101\u02bfid\", Il Cairo, 1321, CIX).\nAltri due angeli, questi menzionati nella II sura del \"Corano\" H\u0101r\u016bt e M\u0101r\u016bt (\u0647\u0627\u0631\u0648\u062a \u0648\u0645\u0627\u0631\u0648\u062a) riflettono le idee angelologiche zoroastriane e insegnano le arti magiche agli uomini, avendo peraltro deciso di rimanere sulla Terra per amore di una donna:\nIl \"Corano\" distingue altre due specie di esseri spirituali con funzioni e caratteristiche diverse dagli angeli: i jinn (\u062c\u0646\u064a, simili ai \"geni\" della tradizione europea) e i diavoli (\u0625\u0628\u0644\u064a\u0633; anche \"shay\u0101\u1e6d\u012bn\" \u0634\u064a\u0627\u0637\u064a\u0646). A differenza degli angeli che hanno natura di \"luce\", i \"jinn\" e gli \"shay\u0101\u1e6d\u012bn\" hanno sostanza di fuoco. Tali esseri spirituali si differenziano inoltre per l'atteggiamento nei confronti dell'uomo: gli angeli del \"Corano\" non differiscono da quelli menzionati nei testi dell'Ebraismo e del Cristianesimo, mentre i \"jinn\" hanno una funzione ambigua, dividendosi in un gruppo (maggioritario) pi\u00f9 o meno nettamente ostile all'uomo e in un gruppo (minoritario) a lui benevolo, capace di proteggere luoghi e persone.Tra questi ultimi si ricordano i qar\u012bn (\u0642\u0631\u064a\u0646), due esseri invisibili - uno miscredente e uno credente - che agiscono da \"spiriti custodi\" (Maometto si dice avesse convertito il suo che era miscredente, rendendolo anch'esso spirito positivo). Caratteristica infatti dei \"jinn\" \u00e8 di poter essere musulmani (e quindi benevoli) o non musulmani (e quindi ostili all'uomo).\nInterpretazioni moderne dell'angelo biblico.\nTanto Thomas Hobbes che Baruch Spinoza si misurarono con la questione della rivelazione divina cos\u00ec come si presenta nel testo biblico.\nNel suo sforzo di stabilire che la conoscenza profetica del divino si fondava esclusivamente sulla \"imaginatio\" (\"immaginazione\"), Spinoza, nel suo \"Trattato teologico-politico\", spende qualche parola sulla figura dell'angelo. L\"imaginatio\" in questione, come parafrasa Antonio Droetto, \"non \u00e8 l'operazione eseguita dalla mente sopra le vestigia delle impressioni sensibili\". Mentre quella di cui parla nei \"Cogitata metaphysica\" e nella seconda parte dell\"Ethica\" \u00e8 un'immaginazione che l'attivit\u00e0 intellettuale porta a conoscenza distinta (in coerenza rispetto ai principi del razionalismo cartesiano), quella profetica non \u00e8 una conoscenza, neppure di primo grado. Si tratta di un'attivit\u00e0 chiusa in s\u00e9 stessa e finisce per essere negazione della Sostanza e della sua conoscenza, negazione della scienza di Dio. Se Dio \u00e8 l'oggetto dell'immaginazione profetica, ci\u00f2 avveniva, secondo Spinoza, perch\u00e9 gli Ebrei tendevano ad attribuire a Dio tutto ci\u00f2 che non capivano. Hobbes, per suo conto, scriveva nel \"Leviatano\", che non esiste n\u00e9 pu\u00f2 esistere alcuna immagine di forme invisibili o di sostanze infinite. Mentre per Spinoza, la Scrittura \u00e8 \"il documento dell'immaginazione, e non della scienza dei profeti\", per Hobbes le manifestazioni sovrannaturali, fuori dall'economia consueta della Natura, sono ascrivibili a Dio e intendono significare la sua presenza e la sua volont\u00e0, spiegazione inammissibile per Spinoza, per il quale l'agire divino non ammette distinzioni speciali rispetto all'economia naturale e qualsiasi idea in contrario sostiene l'idolatria. Hobbes, insomma, mantiene in piedi l'idea di un ordine sovrannaturale che sarebbe stato rivelato ai profeti, mentre per Spinoza questo \"mistero\" consiste solo nella sua alogicit\u00e0.\nQuanto detto per le manifestazioni dirette di Dio che la Scrittura registra vale per Spinoza anche in riferimento agli angeli, che egli interpreta come uno tra \"i mezzi adoperati da Dio per rivelare agli uomini i suoi decreti\". Chiarito che la rivelazione avviene ai profeti solo attraverso immagini, Spinoza menziona alcuni passi biblici in cui figurano angeli, in ordine:\nMentre Maimonide, nella sua ottica razionalista, non riusciva a dare conto della suscettibilit\u00e0 di \"specie visibile\" della natura angelica, supportata dalla Scolastica sulla scorta di Aristotele, e interpretava perci\u00f2 la visione degli angeli metafisicamente, come immagine non vera, sensazione non reale, rappresentazione fantastica avvenuta in sogno, per Spinoza questo \u00e8 violentare il testo biblico per cavarne significati a supporto di dottrine. Altrettanto, a giudizio di Spinoza, fanno i rabbini, nel momento in cui interpretano gli angeli allegoricamente. Per Spinoza, semplicemente, gli angeli non appartengono alla sfera della metafisica, ma a quella della teologia. Per lui non esiste, insomma, un mezzo intellettivo per cogliere la rivelazione divina. Ogni raccordo tra ragione e fede \u00e8 impossibile: in ci\u00f2 avversa soprattutto Tommaso, il quale sosteneva, oltre alla via immaginativa, una via intellettiva, intesa come \"munus ordinarium\" (\"dono naturale\") del profetare, che si aggiungeva al \"munus extraordinarium\", quello dell'intervento soprannaturale."}
{"id": "57275", "revid": "601933", "url": "https://it.wikipedia.org/wiki?curid=57275", "title": "Erba (disambigua)", "text": ""}
{"id": "57295", "revid": "287204", "url": "https://it.wikipedia.org/wiki?curid=57295", "title": "Angelo (disambigua)", "text": ""}
{"id": "57298", "revid": "1226", "url": "https://it.wikipedia.org/wiki?curid=57298", "title": "Fantacinema", "text": ""}
{"id": "57303", "revid": "2099910", "url": "https://it.wikipedia.org/wiki?curid=57303", "title": "Lista di divinit\u00e0", "text": "Questa lista di divinit\u00e0, in ordine alfabetico, punta a fornire informazioni sulle diverse divinit\u00e0 di religioni, culture e mitologie differenti.\nVedi anche le definizioni delle parole Dio, semidio, divinit\u00e0, deva, mitologia e religione giuliana.\nDivinit\u00e0 delle religioni maggiormente diffuse e organizzazione.\nDi questo elenco fanno parte dei o entit\u00e0 divine delle religioni maggiormente diffuse al mondo e consistentemente organizzate con un clero.\nEntit\u00e0 divine e spirituali delle religioni abramitiche.\nLe religioni abramitiche sono le religioni monoteiste che hanno una base in comune fondata sull'Antico Testamento della Bibbia.\nQueste religioni sono radicalmente monoteiste, riconoscono l'esistenza di un unico Dio supremo, pertanto altri esseri possono essere considerati come entit\u00e0 spirituali.\nDivinit\u00e0 delle religioni tradizionali.\nQuesto elenco contiene dei o entit\u00e0 divine di religioni etniche, specifiche di un popolo.\nDivinit\u00e0 egizie.\nNell'iconografia pi\u00f9 comune gli dei egizi sono spesso raffigurati come umani con teste di animali: ad esempio, Anubi \u00e8 ritratto spesso nelle statue con il corpo umano, ma con la testa di un canide. Bench\u00e9 si ritenga che questo sia una \"memoria\" della fase in cui le varie comunit\u00e0 dell'Egitto predinastico svilupparono le loro credenze religiose intorno ad un \"animale totem\"\" protettore appunto della trib\u00f9, molte delle raffigurazioni, ed i culti ad esse collegati, appartengono al Periodo Tardo della storia dell'antico Egitto, ossia alla fase che ha il cardine nella XXVI dinastia.\nDivinit\u00e0 finniche.\nPermangono pochi documenti scritti sulle antiche religioni finniche; anche i nomi delle divinit\u00e0 e gli usi cultuali sembrano cambiare da luogo a luogo. Il seguente \u00e8 un riassunto delle divinit\u00e0 maggiori i cui culti erano largamente diffusi.\nDivinit\u00e0 lusitane.\nGli dei lusitani (o antico-portoghesi) sono stati messi in relazione con quelli degli invasori sia Celti che Romani. Il popolo lusitano adott\u00f2 i culti di entrambe le civilt\u00e0, a sua volta influenzandoli con le proprie credenze. Molte divinit\u00e0 lusitane finirono infatti con l'essere adottate dai Romani.\nAntiche divinit\u00e0 sarde.\nDivinit\u00e0 sarde relative all'et\u00e0 nuragica, e, talune, comuni anche ai fenici. Lo studioso Raimondo Carta Raspi riteneva che i Fenici del X-IX secolo a.C. potessero essere gli stessi Sardi. \u00c8 quindi possibile supporre che da questi ultimi i Fenici abbiano appreso determinate tradizioni nonch\u00e9 culti, cos\u00ec come avevano fatto pure con il popolo egizio, rappresentandoli in oggetti poi diffusi lungo il Mediterraneo."}
{"id": "57304", "revid": "1318658", "url": "https://it.wikipedia.org/wiki?curid=57304", "title": "Criptomorfismo", "text": "In matematica, due oggetti (solitamente sistemi di assiomi) sono detti criptomorfi se \u00e8 possibile trovare tra essi un'equivalenza (anche in modo informale) ma non sia invece esplicitato un isomorfismo. La parola \"criptomorfismo\" \u00e8 quindi quasi una parodia dei molti morfismi in matematica, e dire che esiste un criptomorfismo tra due oggetti equivale a dire che sono criptomorfi, anche se la parola in s\u00e9 \"non indica\" alcun particolare morfismo, dato che se ad esempio fosse esplicitato un isomorfismo, i due oggetti si direbbero isomorfi, e non criptomorfi.\nEtimologia.\nLa parola fu inventata da Garrett Birkhoff prima del 1967, nella terza edizione del suo libro \"Lattice Theory\" (\"Teoria dei reticoli\"). Birkhoff non ne diede una definizione formale, anche se altri matematici hanno da allora fatto dei tentativi.\nL'utilizzo nella teoria delle matroidi.\nL'utilizzo informale della parola fu reso popolare (e il suo significato notevolmente esteso) da Gian-Carlo Rota nel contesto della teoria delle matroidi: esistono dozzine di approcci assiomatici equivalenti alle matroidi, e due di essi spesso appaiono completamente diversi.\nNonostante ci siano molti concetti criptomorfi in matematica al di fuori della teoria delle matroidi e dell'algebra universale, l'utilizzo della parola non si \u00e8 diffuso in altre branche della matematica (nonostante forse l'intenzione di Rota). \u00c8 tuttavia piuttosto usata tra i ricercatori della teoria delle matroidi."}
{"id": "57305", "revid": "1318658", "url": "https://it.wikipedia.org/wiki?curid=57305", "title": "Quadrica", "text": "In matematica, e in particolare in geometria, una quadrica (o superficie quadrica) \u00e8 una (iper-)superficie di uno spazio \"n\"-dimensionale sui complessi o sui reali rappresentata da un'equazione polinomiale del secondo ordine nelle variabili spaziali (coordinate).\nSe le coordinate spaziali sono formula_1, allora la generale quadrica nello spazio formula_2 (o formula_3) \u00e8 definita da un'equazione della forma\ndove formula_5 \u00e8 una matrice (non nulla), formula_6 un vettore e formula_7 una costante.\nUn punto qualsiasi di una superficie quadrica si definisce iperbolico, parabolico o ellittico a seconda che il piano tangente alla superficie in quel punto tagli la quadrica in due rette reali e distinte, coincidenti o immaginarie coniugate. I punti di una quadrica sono tutti dello stesso tipo, cio\u00e8 o tutti iperbolici o tutti parabolici o tutti ellittici. Tale caratteristica dipende solo dal segno del determinante della quadrica (invariante nei sistemi di riferimento cartesiani ortogonali) e viene spesso posta in evidenza come aggettivo della quadrica (ad esempio, iperboloide iperbolico).\nAttraverso traslazioni e rotazioni ogni quadrica pu\u00f2 essere trasformata in una forma \"normalizzata\", sensibilmente pi\u00f9 semplice di quella generale.\nAd esempio, l'equazione normalizzata di molte quadriche nello spazio a tre dimensioni (formula_8) \u00e8:\nNello spazio euclideo tridimensionale ogni quadrica pu\u00f2 essere scritta in una delle seguenti 9 forme normalizzate:\nNello spazio proiettivo reale, a meno di una trasformazione proiettiva ci sono tre classi di equivalenza di quadriche:\nNello spazio proiettivo complesso tutte le quadriche non degeneri sono tra loro equivalenti, a meno di trasformazioni proiettive."}
{"id": "57324", "revid": "38250991", "url": "https://it.wikipedia.org/wiki?curid=57324", "title": "Orienteering", "text": ""}
{"id": "57326", "revid": "785863", "url": "https://it.wikipedia.org/wiki?curid=57326", "title": "Sgrizzo Papero", "text": ""}
{"id": "57327", "revid": "2145227", "url": "https://it.wikipedia.org/wiki?curid=57327", "title": "Papa Clemente XIV", "text": "Biografia.\nNacque a Santarcangelo, piccolo paese vicino a Rimini, nello Stato Pontificio. Era figlio di Lorenzo Ganganelli, medico originario di Borgo Pace, nell'ex Ducato di Urbino, e di Angela Serafina Maria Mazzi (o Macci), nobile pesarese. Venne battezzato il 2 novembre nella chiesa della parrocchia di Sant'Agata.\nRimasto orfano in tenera et\u00e0, fu destinato alla vita monastica. Studi\u00f2 al seminario dei Gesuiti di Rimini, poi si perfezion\u00f2 presso gli Scolopi di Urbino. All'et\u00e0 di 17 anni entr\u00f2 nel noviziato del Convento di Urbino dei Francescani conventuali (7 aprile 1723); il 16 maggio dello stesso anno vest\u00ec l'abito nella chiesa di San Francesco a Mondaino. Il 18 maggio 1724 scelse come nome religioso Lorenzo, in memoria del padre.\nNel 1731 ottenne la licenza in teologia nello \"Studium\" francescano e il titolo di Maestro; probabilmente ricevette nello stesso anno gli Ordini sacri. Successivamente inizi\u00f2 a insegnare nei seminari in varie citt\u00e0 italiane. Nel 1740, a soli trentacinque anni, fu chiamato a Roma a dirigere il collegio di San Bonaventura.\nNel 1743 pubblic\u00f2 l'opera \"Diatriba Theologica\", che dedic\u00f2 ad Ignazio di Loyola, fondatore dei Gesuiti. Il suo operato in qualit\u00e0 di reggente del collegio gli procur\u00f2 la stima di papa Benedetto XIV, che lo nomin\u00f2 consultore dell'Inquisizione. \nFond\u00f2 a Roma il Collegio di Sant'Antonio presso la chiesa di S. Efrem, per la formazione dei missionari dell'Ordine dei Frati Minori Conventuali, cui apparteneva.\nNel 1748 avvi\u00f2 un rapporto epistolare con Ludovico Antonio Muratori, uno dei massimi eruditi dell'epoca. Per due volte, nel 1753 e nel 1756, fu proposto come Generale dell'Ordine: entrambe le volte declin\u00f2. Papa Clemente XIII, successore di Benedetto XIV, gli concesse la porpora cardinalizia, ma i rapporti tra i due si congelarono presto in quanto il Ganganelli non approv\u00f2 la politica anti-francese del pontefice. La sua influenza presso la Curia romana cess\u00f2 e, negli anni seguenti, il cardinale condusse una vita ritirata. Per quasi dieci anni (1759-69) abit\u00f2 in un convento dei Francescani conventuali dell'Urbe.\nIl Conclave del 1769.\nIl conclave si tenne dal 15 febbraio al 19 maggio 1769 nel Palazzo Apostolico; vi parteciparono 57 cardinali. Fu il pi\u00f9 contrastato degli ultimi due secoli.\nIl casato dei Borbone, che sedeva sui troni di Francia, Spagna, Portogallo, Napoli e Parma, voleva che, qualunque pontefice fosse stato eletto, decidesse la soppressione dei Gesuiti. L'ambasciatore francese a Roma, Joseph-Henri Bouchard d'Esparbez de Lussan, e il suo omologo spagnolo, Tom\u00e1s Azpuru, cercarono d'influenzare il pi\u00f9 possibile in questo senso gli orientamenti dei cardinali. Inizialmente, i regnanti della famiglia dei Borbone pretendevano addirittura che i candidati s'impegnassero in maniera vincolante a sopprimerla.\nIn marzo giunsero a Roma in visita ufficiale l'imperatore Giuseppe II d'Asburgo-Lorena e il fratello Leopoldo I di Toscana (suo successore al trono), che visitarono i cardinali e conferirono con loro. Contro ogni intromissione di matrice politica, il gruppo dei cardinali \u201czelanti\u201d rivendic\u00f2 il primato dello Spirito Santo nella scelta del futuro pontefice. Ma la politica era presente anche all'interno del collegio cardinalizio: il francese Fran\u00e7ois-Joachim de Pierre de Bernis e il napoletano Domenico Orsini svolsero un ruolo attivo nello spingere i membri del Sacro collegio a scegliere un uomo a loro gradito.\nNella fase finale del conclave era in vantaggio Marcantonio Colonna; Ganganelli divenne il secondo pi\u00f9 votato il 14 maggio e si mantenne tra i primi tre nei giorni successivi, fino a raggiungere il \"quorum\" il 18 maggio. Dopo ben tre mesi e 179 votazioni, il 19 maggio 1769 la scelta cadde su Ganganelli, non tanto perch\u00e9 nemico dichiarato dei Gesuiti, quanto perch\u00e9 era il meno inviso alle varie fazioni contrapposte. Ganganelli, non essendo vescovo, venne consacrato il 28 maggio successivo dal cardinale Federico Marcello della Rovere, cardinale-vescovo di Porto e Santa Rufina, coadiuvato da Giovanni Francesco Albani, cardinale-vescovo di Sabina, e da Enrico Benedetto Stuart, duca di York e cardinale-vescovo di Frascati. Fu incoronato romano pontefice il 4 giugno dal cardinale Alessandro Albani. Come nome pontificale scelse quello del suo predecessore. Fu l'ultimo papa proveniente dall'Ordine francescano, nonch\u00e9 l'ultimo a chiamarsi Clemente.\nIl pontificato.\nRelazioni con le istituzioni della Chiesa.\nCompagnia di Ges\u00f9.\nIl pontificato di papa Clemente XIV si svolse in un periodo in cui la maggior parte dei regnanti cattolici cercava di vietare l'attivit\u00e0 della Compagnia di Ges\u00f9. Il papa non era personalmente favorevole allo scioglimento della Compagnia ed era inizialmente indeciso.\nIl cardinale francese Fran\u00e7ois-Joachim de Pierre de Bernis si fece latore delle richieste, in questo senso, dei re di Francia e Spagna. Gi\u00e0 il 22 luglio 1769 Clemente XIV, eletto da appena due mesi, ricevette la richiesta di affrontare la questione. Il papa scrisse al re di Francia il 1\u00ba ottobre e successivamente (il 30 novembre) al re di Spagna, promettendo che non avrebbe lasciato la questione irrisolta.\nInizialmente aveva pensato di riformare radicalmente la Compagnia, per esempio vietando ai Gesuiti di accogliere novizi e stabilendo che i seminari guidati dai Gesuiti passassero sotto il comando del vescovo locale (il primo che sub\u00ec questa decisione fu il seminario di Frascati).\nMa evidentemente ci\u00f2 non fu sufficiente. Nel 1772 l'ambasciatore spagnolo presso la Santa Sede comunic\u00f2 che il suo re stava pensando di nazionalizzare le congregazioni religiose presenti sul territorio ispanico. Allo stesso tempo propose questo scambio: la restituzione di Avignone e di Benevento alla Chiesa in cambio della soppressione della Compagnia.\nNel 1773 si diffuse in tutta Europa la voce che Francia e Spagna stessero progettando l'invasione congiunta dello Stato Pontificio. L'arciduchessa d'Austria, Maria Teresa, espresse ufficialmente la propria neutralit\u00e0. Mancando il sostegno dell'Austria, al papa non rimase che adempiere alla richiesta dei re borbonici. Dopo aver resistito per ben quattro anni, il 21 luglio 1773 emise la bolla (scritta l'8 giugno) \"Dominus ac Redemptor\" con cui dispose lo scioglimento della Compagnia di Ges\u00f9.\nLa soppressione della Compagnia fu celebrata dalle classi dominanti come una vittoria della ragione. In realt\u00e0 fu una vittoria dell'illuminismo e dell'assolutismo sul papato. I gesuiti accettarono la decisione del pontefice senza opposizione alcuna. Su pressione delle Corti borboniche, il generale dei gesuiti, Lorenzo Ricci, fu arrestato e imprigionato in Castel Sant'Angelo.\nCessava di esistere all'interno della Chiesa cattolica un ordine molto influente nei centri decisionali europei e caratterizzato da un rigido riserbo nella vita pubblica, tanto nelle corti monarchiche quanto in quella pontificia.\nRelazioni con i monarchi europei.\nIl pontificato di Clemente XIV fu volto al recupero dei rapporti diplomatici con le monarchie europee.\nDopo lo scioglimento della Compagnia di Ges\u00f9 (vedi \"supra\"), il re di Francia restitu\u00ec alla Santa Sede la citt\u00e0 di Avignone e il Contado Venassino.\nRe Luigi XV nomin\u00f2 un comitato il cui compito era la secolarizzazione degli ordini religiosi, ma il Papa blocc\u00f2 l'attivit\u00e0 della commissione.\nClemente XIV ebbe buon gioco nell'assumere un atteggiamento conciliante verso i due regni, entrambi governati dal casato dei Borboni: sospese la pubblicazione della bolla \"In coena Domini\", in cui si confutava la legittimit\u00e0 delle decisioni delle autorit\u00e0 civili su quelle religiose.\nDopo lo scioglimento della Compagnia di Ges\u00f9 (vedi \"supra\"), il re di Napoli restitu\u00ec alla Santa Sede le citt\u00e0 di Benevento e Pontecorvo.\nClemente XIV ristabil\u00ec le relazioni diplomatiche con il Paese iberico, interrotte nel 1759 a causa delle (presunte) implicazioni dei Gesuiti nel tentativo di assassinio di re Giuseppe I. Cre\u00f2 sei nuove diocesi e concesse la porpora cardinalizia a Paulo de Carvalho de Mendo\u00e7a, fratello del primo ministro, marchese di Pombal.\nIl pontefice salvaguard\u00f2 l'unit\u00e0 della Chiesa polacca quando la nazione venne spartita tra le potenze vicine (1772).\nIl re Federico II, volendo organizzare un efficiente sistema scolastico, invit\u00f2 i Gesuiti espulsi dai Paesi cattolici a stabilirsi in Prussia. Anche in Russia l'ordine non fu sciolto, anzi ne venne proibita la soppressione per non rendere precario il sistema scolastico cattolico.\nLe buone relazioni diplomatiche tra la Santa Sede e il Paese tedesco culminarono nell'apertura di una chiesa cattolica a Berlino: Sant'Edvige (1773).\nClemente XIV ospit\u00f2 nei propri palazzi gli esuli Stuart. Si recarono in visita a Roma: Guglielmo Enrico di Hannover, fratello di re Giorgio III (marzo 1772), il duca di Cumberland (nella quaresima del 1774) e la duchessa di Kensington, nel quadro di una politica di assistenza morale e materiale verso gli ultimi membri cattolici della famiglia reale.\nIl pontefice autorizz\u00f2 il nunzio a Colonia, cardinale Giovanni Battista Caprara Montecuccoli, ad effettuare una visita a Londra, forse per sondare la possibilit\u00e0 di un miglioramento delle condizioni dei cattolici inglesi. Il viaggio si svolse nel luglio 1772. L'accoglienza fredda dei londinesi indusse a non ripetere il tentativo.\nMorte e sepoltura.\nClemente XIV fu costretto a letto il 10 settembre 1774; mor\u00ec il 22 settembre in Vaticano per scorbuto. La rapida decomposizione della salma gener\u00f2 il sospetto di un avvelenamento per mano di alcuni esponenti della Compagnia di Ges\u00f9, ma che il decesso fosse dovuto solo all'et\u00e0 e a cause naturali fu confermato sia dal medico personale che dal confessore, i quali comunque dissiparono in parte tali voci.\nIl 27 settembre venne sepolto in San Pietro.\nI suoi concittadini di Santarcangelo di Romagna eressero in suo onore un suggestivo arco situato nella piazza principale, iniziato nel 1772 e terminato nel 1777, a tre anni dalla morte del Papa.\nNel 1802 i suoi resti mortali furono trasferiti nella chiesa francescana dei Santi XII Apostoli, dove fu collocato il suo monumento funerario, scolpito da Antonio Canova.\nBeatificazioni.\nNel corso del suo pontificato, Clemente XIV ha beatificato formalmente due servi di Dio nel corso di due distinte cerimonie; ha beatificato, per equipollenza, anche altri dodici servi di Dio.\nConcistori per la creazione di nuovi cardinali.\nPapa Clemente XIV durante il suo pontificato ha creato 17 cardinali nel corso di 12 distinti concistori.\nGenealogia episcopale.\nLa genealogia episcopale \u00e8:"}
{"id": "57329", "revid": "438678", "url": "https://it.wikipedia.org/wiki?curid=57329", "title": "Lista di genti della Gallia", "text": ""}
{"id": "57336", "revid": "73843", "url": "https://it.wikipedia.org/wiki?curid=57336", "title": "Appennino reggiano", "text": "LAppennino reggiano \u00e8 una sezione dell'Appennino tosco-emiliano posta nella provincia di Reggio Emilia, di cui occupa circa la met\u00e0 della superficie.\nGeografia.\nL'Appennino reggiano confina a nord con la Pianura padana, a sud con la Garfagnana, a ovest con l'Appennino parmense e a est con il Frignano.\nIl territorio dell'Appennino reggiano comprende i seguenti comuni, raggruppati nella Comunit\u00e0 montana dell'Appennino reggiano:\nCastelnovo Monti, \u00e8 il comune pi\u00f9 popoloso e pu\u00f2 essere considerato il \"capoluogo\" dell'Appennino reggiano, il nuovo comune di Ventasso che dal 2016 comprende gli ex comuni di Collagna, Busana, Ramiseto e Ligonchio e il comune di Villa Minozzo dell'alto Appennino; mentre i comuni di Vetto, Canossa, Casina, Viano, Baiso, Carpineti e Toano sono localizzati nella fascia del medio-basso Appennino.\nI seguenti comuni fanno invece parte della prima fascia collinare e dell'alta pianura: \nQuattro Castella, \nVezzano sul Crostolo, \nAlbinea, \nScandiano, \nSan Polo d'Enza\nIl territorio dell'Appennino reggiano \u00e8 particolarmente interessante dal punto di vista naturalistico e paesaggistico ed \u00e8 preservato da un basso livello di antropizzazione e bassa densit\u00e0 di popolazione. Inoltre, non \u00e8 attraversato da autostrade o ferrovie e gli insediamenti industriali sono limitati ad alcune zone della fascia basso appenninica.\nI territori dei comuni di Castelnovo Monti, Villa Minozzo, Busana, Ramiseto, Collagna e Ligonchio sono in parte inclusi nel Parco Nazionale dell'Appennino Tosco-Emiliano.\nCime dell'Alto Appennino.\nLa dorsale dell'Appennino reggiano si estende da nord ovest a sud est dal Passo del Lagastrello (m 1.200) che lo divide dall'Appennino parmense, al Monte Giovarello (m 1.760) che confina con l'Appennino modenese.\nSeguendo la linea del crinale si incontrano successivamente il massiccio dell'alpe di Succiso (m 2.017) fra l'Enza e il Secchia, col Monte Alto (m 1.904), i due vicini passi dell'Ospedalaccio (m 1.220) e del Cerreto (m 1.261) alla testata della valle della Secchia, indi Monte La Nuda (m 1.894), il Belfiore (m 1.810) e i due valichi del Cavorsella (m 1.507) e del Pradarena (m 1.579) divisi da uno sperone del Cavalbianco; il Monte Sillano (m 1.864) ed il Monte Prado (m 2.053) divisi dal Passo di Romecchio (m 1.680), il Monte Vecchio (m 1.981) e il Monte Giovarello (m 1.760) divisi dal Passo delle Forbici (m 1.574).\nDalla dorsale si staccano varie catene digradanti verso la pianura a nord, alcune delle quali, disegnando un semicerchio rivolto a nord ovest, innalzano la prossima testata ad un'elevazione anche maggiore delle maggiori cime della dorsale stessa, e cos\u00ec dal Monte Alto si eleva l'Alpe di Succiso a 2.017\u00a0m con l'anticima del Casarola a 1.978\u00a0m; dalle pendici del Belfiore il Monte Cavalbianco a 1.855\u00a0m; dalle pendici del Prado il Cusna - cima pi\u00f9 elevata della provincia di Reggio Emilia - che si innalza fino a 2.120\u00a0m.\nQuesta disposizione si ripete attorno al Cimone, in territorio modenese, il cui piede si distacca dal Libro Aperto formando un semicerchio volto a nord ovest.\nVengono cos\u00ec a delimitarsi altrettante linee di displuvio decorrenti, grosso modo, da sud ovest e limitanti le vallate della Liocca, della Secchia dell'Ozola, del Dolo che segna il confine fra l'Alto Appennino reggiano e quello modenese.\nIn queste catene minori delimitanti le varie vallate si elevano monti di notevole importanza, quali il Monte Ventasso (m 1.727) fra l'Enza e la Secchia, il Cisa (m 1.698) e il Prampa (m 1.698) che continuano la catena del Cusna fra la Secchia e il Secchiello, la Penna di Novellano (m 1.260) sulla dorsale che divide il Secchiello dal Dolo.\nIl Medio e Basso Appennino.\nLa Pietra di Bismantova, nel comune di Castelnovo Monti, \u00e8 una caratteristica formazione geologica che si staglia isolata, ben visibile da tutto il territorio dell'Appennino reggiano. Di notevole importanza naturalistica e geologica \u00e8 l'alta valle del Secchia, con le bianche pareti dei Gessi Triassici, antichissime formazioni rocciose risalenti ad un periodo di circa 200 milioni di fa, e le Fonti di Poiano, la pi\u00f9 importante risorgente carsica dell'Emilia-Romagna.\nQuesta zona \u00e8 caratterizzata dalla presenza di pievi e castelli matildici, di cui il pi\u00f9 celebre \u00e8 quello di Canossa.\nLa fascia pedecollinare.\nAnch'essa \u00e8 caratterizzata dalla presenza storica di edifici altomedievali di et\u00e0 matildica.\nVegetazione.\nEstesi boschi di faggio ricoprono le montagne tra quota 900-1.000\u00a0m fino ai 1.700-1.800\u00a0m, raramente intervallati da rimboschimenti di conifere. Lungo i numerosi corsi d'acqua i faggi lasciano il posto a salici, pioppi e ontani e fra la vegetazione erbacea risaltano le enormi foglie cuoriformi dei farfaracci. Da segnalare una ridotta popolazione naturale di abete bianco, presente nella valle dellOzola, sul Monte Ventasso e al passo del Cerreto. Questa specie ha subito una drastica riduzione a causa di cambiamenti climatici che hanno favorito lo sviluppo del faggio. I castagneti sono solitamente localizzati vicino ai centri abitati, a testimonianza dell'importanza che questa risorsa aveva un tempo per l'economia locale. Nelle aree meno pendenti i boschi lasciano il posto a prati e pascoli sfruttati per l'allevamento e ricchi di fioriture. Ad alta quota il paesaggio si apre su vaste praterie e brughiere a mirtillo interrotte solo dalla roccia affiorante.\nStoria.\nPreistoria ed et\u00e0 antica.\nGli insediamenti preistorici appenninici sono stati studiati a partire dal XIX secolo, in particolare grazie agli studi dell'abate Gaetano Chierici, un fondatore degli studi di paletnologia in Italia.\nI primi spostamenti e insediamenti di popolazioni possono risalire alla fase di prosciugamento della Pianura padana, e sono localizzati principalmente sulle alture del basso Appennino. Le tracce ritrovate sono databili al neolitico, al paleolitico, all'et\u00e0 del bronzo recente e all'et\u00e0 del ferro. In seguito si hanno notizie di Umbri, Pelasgi ed infine Etruschi, che si insediarono per circa cinque secoli, per essere poi cacciati dai Galli nella pianura e dai Liguri nell'Appennino, finch\u00e9 anche questi ultimi furono sconfitti dai Romani con Marco Emilio Lepido.\nIn et\u00e0 romana si ebbe l'insediamento di Luceria, nella pedecollina vicino al torrente Enza.\nMedio Evo ed et\u00e0 moderna.\nIl territorio appenninico, fino almeno all'XI secolo, era diviso in due circoscrizioni principali: il territorio del \"castrum Verabulum\", che aveva il suo centro nell'attuale Carpineti, e il territorio del \"castrum Bismantuae\", cio\u00e8 di Bismantova, l'attuale Castelnovo Monti.\nIl Medio Evo \u00e8 caratterizzato dallo sviluppo dei Feudi e dalla costruzione di numerosi castelli. Fra gli altri ebbe importanza la famiglia della casata dei Canossa, che raggiunse l'apice con la Contessa Matilde, nel periodo delle lotte per le investiture che culminarono nel famoso episodio di Enrico IV a Canossa, nello storico castello, e con le successive lotte per il possesso del patrimonio Matildico.\nChi si fu pi\u00f9 interessato a garantirsi i diritti sulle terre della Grancontessa fu il Comune di Reggio, sorto proprio poco dopo la morte di Matilde di Canossa. L'espansione del Comune nell'Appennino reggiano inizi\u00f2 nella seconda met\u00e0 del 1100 e termin\u00f2 circa un secolo dopo. La sottomisisone del contado garantiva a Reggio di poter disporre di maggiori risorse economiche e umane per le guerre, alimentari e materiali per la popolazione urbana che in quel periodo necessitava di quantit\u00e0 sempre maggiori di alimenti e materie prime. Tra i primi villaggi a sottomettersi al Comune vi furono Baiso e Castellarano, nel 1169. Pi\u00f9 tardi, in un periodo compreso tra il 1188 ed il 1240 giurarono anche, tra le altre, Castelnovo ne' Monti, Leguigno, Felina, Cavola, Ramiseto, Carpineti, Cerreto Alpi, Cervarezza e i borghi della Val d'Asta. Non furono queste vere e proprie conquiste militari, ma sottomissioni volontarie poich\u00e9 era interesse dei reggiani evitare di impegnarsi in lunghi assedi contro castelli ben muniti assicurarono e interesse dei nobili montanari avere dalla loro parte un potente alleato contro i feudatari vicini. Rimanevano escluse dall'influenza reggiana Sologno, la valle dell'Ozola, Toano e buona parte della Val d'Enza. Non di rado vi furono scontri con i comuni vicini, in particolar modo con Parma, per il possesso dei castelli appenninici.\nVennero poi gli Estensi che tennero la provincia reggiana e l'Appennino, salvo brevi interruzioni, dal sec. XIII al 1796.\nFu quindi proclamata la Repubblica Cispadana (27 dicembre 1796), poi la Cisalpina e infine la Repubblica Italiana, con Napoleone primo Console.\nDurante quest'ultimo periodo i Commissari nell'Emilia furono sostituiti dai Prefetti Dipartimentali e la montagna reggiana appartenne al Dipartimento del Crostolo con sede a Reggio.\nNell'ultima parte del dominio estense, con Napoleone e poi di nuovo la Restaurazione vennero avviati e compiuti i lavori della strada del Cerreto, di comunicazione fra Reggio e Sarzana, attraverso il Valico del Cerreto.\nCoi decreti del 4 e 27 dicembre 1859 di Luigi Carlo Farini, a seguito dell'estinzione del ducato estense, l'Appennino ebbe una sistemazione amministrativa definitiva come il resto della Provincia di Reggio Emilia.\nArte e archeologia.\nEt\u00e0 antica e medievale.\nLa zona montana della Provincia di Reggio, come quella della pianura, possiede interessanti vestigia archeologiche.\nImportante in questi studi fu l'abate prof. Gaetano Chierici, che dai rilievi fatti trasse dati fondamentali per la dottrina delle prime migrazioni umane nella Lombardia, e la documentazione del succedersi delle varie et\u00e0 preistoriche.\nImportantissimi, per la paletnologia, i ritrovamenti fatti dal Chierici di terramare dell'et\u00e0 del bronzo alla Torretta, a Castellarano, a Roteglia, a Monte Venera; dei residui di fondi di Capanne lungo il torrente Crostolo ad Albinea, a Rivaltella e a Calerno; delle Stazioni all'aperto di Pratissolo, cui seguono in ordine di tempo le vestigia di armi ed utensili scoperti nella Tana delle Mussina, le reliquie sepolcrali di S. Ilario e di S. Polo, i pozzi sepolcrali di Servirola di S. Polo e di Castagneto e la necropoli di Bismantova, appartenenti alle pi\u00f9 recenti et\u00e0 del bronzo e del ferro.\nIn et\u00e0 medievale l'Appennino vide la costruzione di numerosi castelli. Ci\u00f2 si deve principalmente alla potenza dei Canossa, le cui enormi ricchezze accumulate permisero al conte Bonifacio con la moglie Beatrice di costruire o ampliare fortezze e castelli e di impiegare somme ingenti in preziose opere d'oreficeria e cesello.\nAnche la contessa Matilde promosse la costruzione di numerose chiese ed oratori nel reggiano, nell'Appennino Modenese, in Toscana nel Mantovano. Fece numerose donazioni ad abbazie e monasteri, ed eresse fortificazioni di molti paesi in piano e in montagna. In particolare abbell\u00ec due dei castelli appenninici da lei prediletti, quello di Canossa e Carpineti.\nArchitettura.\nArchitetture religiose.\nLe chiese spesso sono di origine e impianto altomedievale, modificate nel corso dei secoli.\nSolitamente sono piccole, a pianta rettangolare, ad una o tre navate ed abside, orientate con la facciata a ponente.\nAd esempio la chiesa di Sant'Apollonio di Canossa \u00e8 a tre navate con cripta sotto al presbiterio rialzato alla quale si scende per due scalette laterali.\nLe navate sono divise da colonne semplici, o polistile nelle costruzioni pi\u00f9 avanzate, per sostenere le crociere, oppure le coperture a capriate o gli impalcati dipinti.\nLa porta principale, sempre archivoltata, \u00e8 priva per lo pi\u00f9 di nartece. Nelle chiese pi\u00f9 antiche manca lo strombo e l'archivolto \u00e8 ornato di semplice bassorilievo: gli stipiti sono lisci e nel timpano non \u00e8 alcuna scultura. In altre pi\u00f9 elaborate vi \u00e8 il portale strombato con colonnette e capitelli scolpiti o il timpano con bassorilievi allegorici.\nLa porta secondaria, sempre sulla parete di mezzogiorno, architravata o archivoltata, \u00e8 spesso ornata di fiorami e figure simboliche a bassorilievo, cornici, colonne e capitelli.\nIl rosone sulla facciata \u00e8 ridotto alle dimensioni di un finestrino e pu\u00f2 essere rotondo o lobato a semplice contorno. Gli archetti di coronamento, in un sol pezzo, sorretti da mensoline, girano sotto il tetto tutto attorno all'edificio impostandosi su lesene che scendono sullo zoccolo: sopra gli archetti spesso \u00e8 una serie di conci sega o a dente. Le finestre sono a feritoia semplicemente o doppiamente strombate o bifore con archivolti scolpiti; la torre, quando esiste, \u00e8 a sezione quadrata staccata dalla chiesa in posizione variabile o talvolta \u00e8 costituita da un sopraelevamento del muro sulla destra della facciata.\nII materiale usato in queste chiese \u00e8 tratto sempre da cave locali, \u00e8 la pietra arenaria squadrata (lapis quadratus) e nelle costruzioni matildiche l'arenaria di Canossa; i conci sono sempre tagliati esattamente parallelepipedi e posti in opera con poca calce.\nCastelli.\nIl castello assume grande importanza; spesso difeso da pi\u00f9 ordini di mura merlate (di solito tre) munito di torri e rivellini. Porte e postierle mettono in comunicazione i primi recinti col pi\u00f9 interno pi\u00f9 alto, ove \u00e8 l'abitazione del signore, composta di locali angusti e scarsamente illuminati da feritoie che si aprono in muri di grande spessore.\nNel recinto interno si trova il cortile e, in un angolo, si pu\u00f2 trovare la gran torre o cassero, ultima difesa del castello (come a Carpineti, Canossa, Dinazzano); a volte sul cortile si apre anche una piccola chiesa ad uso del castellano (Carpineti).\nAl cortile interno si sale per un sentiero percorribile da animali, al coperto dagli eventuali colpi dei nemici; giunti nel cortile vi sono abbeveratoi per cavalli in pietra, piantati nel terreno (Castello di Canossa).\nNumerose piccole torri per le vedette (guardiole) sono sparse sulle mura. Nelle basi delle torri principali si trovano buie e strette prigioni (Canossa, Carpineti). Il materiale usato per queste costruzioni \u00e8 il calcare da taglio; i muri hanno spessore grande, sono tutti pieni, con largo barbacane e solidamente piantati nella roccia.\nArchitettura civile.\nDi architettura civile medievale si trovano avanzi nei borghi d'alta montagna e di solito lontano dalle strade carrozzabili. La forma della casa medioevale \u00e8 caratteristica perch\u00e9 formata di soli piano terreno e primo piano, con muri di grande spessore, con finestre piccole quadrate, con l'orditura del tetto formato di grosse travi che sostengono il pesante coperto di lastre calcari. I solai sono di tavolato su travi e al piano superiore si accede mediante scala esterna in pietra, coperta o no, che immette in un terrazzo, sempre coperto, sul quale si apre la cucina.\nCasa torre.\nLa casa medioevale costituiva, oltre che ricovero, luogo di difesa da banditi e da affamati durante le carestie, motivo per cui molte case, facenti gi\u00e0 parte di un manso o podere di una corte, erano munite di torre, sempre quadrata, specie di fortilizio, ove si custodivano i viveri e tutto ci\u00f2 che era necessario difendere. Di queste case torri, da alcuni anche chiamate torri-colombarie, abbiamo molti esempi in queste montagne e uno cospicuo nel borgo medioevale di Cerezzole.\nQuesto piccolo agglomerato di case, \u00e8 anche caratteristico per la strada che l'attraversa (perfettamente orientata est-sud) per le sue case col terrazzo, per il tipo di forno pensile o sostenuto da rozzo pilastro.\nUn pittoresco cavalcavia si trova tuttora nel borgo di Rossena e nel mulino di Ligonchio si riconosce una tipica costruzione medievale\nScultura.\nLa scultura non serve che di decorazione all'architettura e la troviamo quasi esclusivamente nelle chiese. I capitelli di forma cubica o a calice, sono a foggia varia: spesso i fogliami sporgenti agli angoli fan ricordare i capitelli corinzi. Animali simbolici misti a fiori, uccelli fantastici, figure che lontanamente rassomigliano all'umana (Castellarano, S. Vitale), sono i soggetti che comunemente s'incontrano nei capitelli pi\u00f9 antichi dei quali son formati di semplici volute ioniche (S. Apollonio).\nNotevoli sono i capitelli della chiesa di Santa Maria di Toano, uno dei quali porta scolpite ad alto rilievo figure di uomini a cavallo ed in atteggiamenti diversi.\nLa colonna \u00e8 liscia, rastremata, a volte a sezione poligonale (Castellarano) e finita per lo pi\u00f9 da base attica.\nI bassorilievi sono frequentissimi e adornano gli archivolti e i timpani delle porte. I pi\u00f9 antichi sono ad opera schiacciata (Castellarano), altri sono rilevati e rappresentano semplici motivi di palmette e fiorami, o scene religiose mitiche, o mostri contorti incorniciati in fettucce ricorrenti tutto torno le formelle (Bibbiano, Quattro Castella).\nLa figura umana \u00e8 rara (Toano, Quattro Castella, S. Vitale) e spesso piuttosto goffa.\nIl materiale usato \u00e8 l'arenaria locale; pi\u00f9 tardi troviamo il marmo di Verona e di Carrara.\n\"(parte dell'articolo riprende e rielabora la \"Guida dell'Appennino Reggiano\" del Club Alpino Italiano ed. 1930)\"\nTurismo.\nIl turismo dispone di un largo potenziale, tuttora solo in parte sfruttato. \nNel periodo estivo, l'Appennino \u00e8 di forte richiamo per l'escursionismo. La rete dei sentieri si estende tra cime che superano i 2.000\u00a0m su un territorio intatto dal punto di vista naturale e protetto dalla presenza del Parco nazionale dell'Appennino Tosco-Emiliano.\nDi forte attrazione anche raccolta di funghi, castagne, mirtilli, lamponi e prodotti del sottobosco, regolata da tesserini-permesso.\nIn inverno, diverse stazioni sono attrezzate per gli sport invernali, tra cui sci alpino e sci di fondo. Cerreto Laghi \u00e8 sicuramente uno dei comprensori pi\u00f9 importanti a livello regionale. \u00c8 dotato di 11 piste da discesa, 4 impianti di risalita, 2 piste da fondo e palaghiaccio. Altre stazioni sono Ventasso Laghi, Pratizzano e Febbio.\nSentieri e rifugi.\nLa provincia di Reggio Emilia dispone di una estesa rete si sentieri (circa 1250\u00a0km) sviluppata prevalentemente nella zona montuosa e collinare dell'Appennino. La rete sentieristica \u00e8 contrassegnata dalla segnaletica CAI di colore rosso-bianco, e la numerazione \u00e8 contraddistinta da un numero dispari a tre cifre che inizia con 6, ad esempio n.615 (i numeri pari si trovano sul versante toscano). Il crinale appenninico, e i passi Pradarena, Cerreto e Lagastrello, sono attraversati dal sentiero 00 Grande Escursione Appenninica (Sentiero Europeo E1).\nTre sentieri tematici attraversano l'Appennino reggiano:\nLe sezioni CAI di Reggio Emilia e Castelnuovo Monti provvedono alla manutenzione periodica di oltre 620\u00a0km di sentieri, garantendone la percorribilit\u00e0 a piedi. La Provincia di Reggio Emilia provvede alla manutenzione periodica dei sentieri Matilde e Ducati; altri Enti, come il Parco Nazionale dell'Appennino Tosco-Emiliano, la Comunit\u00e0 Montana dell'Appennino Reggiano e i Comuni si occupano della restante parte. Al momento esistono tre pubblicazioni che descrivono dettagliatamente i tre itinerari.\nDiversi i rifugi e bivacchi sono situati sui sentieri d'alta montagna:\nL'Appennino reggiano \u00e8 attraversato dalla Grande Ippovia dell'Appennino dell'Emilia-Romagna.\nVie Ferrate.\nnell'Appennino Reggiano sono presenti vie ferrate e sentieri attrezzati con diversi gradi di difficolt\u00e0:\nEconomia.\nL'agricoltura rimane il principale settore economico dell'Appennino reggiano. Il Parmigiano Reggiano \u00e8 sicuramente il prodotto pi\u00f9 rilevante e la produzione dell'Appennino \u00e8 contraddistinta da un elevato standard di qualit\u00e0. Molto radicato \u00e8 anche l'allevamento di ovini, anche se la produzione di pecorino \u00e8 limitata al mercato locale anche se un tempo rappresentava circa la met\u00e0 dell'economia di sussistenza. Oggi si produce il Pecorino dell'Appennino Reggiano, tutelato e promosso dal Consorzio Conva, in alcune aziende autorizzate (Succiso, Faieto, Villa Minozzo). Importante anche la produzione di cereali, tra cui, di recente, la riscoperta del farro.\nLimitata \u00e8 la presenza industriale. A partire dagli anni sessanta, lo sviluppo industriale nella pianura ha causato un forte spopolamento della montagna. Il boom dell'industria della piastrella nel vicino distretto di Sassuolo, port\u00f2 alla nascita di fabbriche anche nella collinare, localizzate a Roteglia e Viano, e a Fora di Cavola. Quest'ultima \u00e8 di fatto l'unica zona industriale dell'Appennino Reggiano.\nAccessibilit\u00e0.\nAuto.\nL'Appennino reggiano non \u00e8 attraversato da nessuna autostrada o ferrovia (la ferrovia regionale Reggio - Ciano termina in comune di Canossa). Sul versante emiliano, gli svincoli autostradali pi\u00f9 vicini sono Reggio Emilia e Campegine sull'A1, sul versante tirrenico Aulla (Autostrada A15).\nDiverse strade provinciali, per la quasi totalit\u00e0 devastate e originarie degli anni 30, permettono il collegamento con la pianura. L'asse stradale principale \u00e8 costituito dalla strada SP63R del Valico del Cerreto, che congiunge Reggio Emilia a Castelnovo Monti e alle provincie di Massa e La Spezia. La strada, posta in posizione centrale rispetto alla provincia di Reggio Emilia, collega vari centri dell'Appennino, tra cui Vezzano sul Crostolo, Casina, Busana e Collagna. Il passo del Cerreto (1.261\u00a0m) \u00e8 il principale valico tra l'Appennino reggiano e il versante tirrenico. Dista circa 70\u00a0km da Reggio Emilia e 50\u00a0km da La Spezia. Altri valichi sono il Passo Pradarena (1.579\u00a0m) e il Passo del Lagastrello (1.200\u00a0m).\nIl sistema stradale dell'Appennino reggiano \u00e8 organizzato su altre due dorsali nord-sud tra pianura e montagna: la fondovalle Enza a ovest e la fondovalle Secchia a est. Entrambe si congiungono alla strada SP63R del Valico del Cerreto nei pressi di Castelnovo Monti lasciando isolato il crinale, particolarmente selvaggio e difficile da raggiungere. Nella fascia collinare, la strada Pedemontana (numerazione SP467R, SP37, SP21 e SP23) funge da congiunzione est-ovest tra queste tre strade.\nL'asse stradale della Val d'Enza \u00e8 costituito dalla strada provinciale SP513R che congiunge Castelnovo Monti con San Polo d'Enza (SP23) attraverso Vetto e Canossa. La fondovalle Secchia (SP486R, SP19 e SP9) si innesta alla strada Pedemontana (SP467R) nei pressi di Sassuolo e raggiunge Castelnovo Monti attraversando i comuni di Castellarano, Toano e Villa Minozzo.\nUlteriore collegamento pianura-montagna \u00e8 la fondovalle Tresinaro (SP7) che collega Scandiano, Viano, Baiso, Carpineti e la strada SP63R del Valico del Cerreto.\nAutobus.\nIl trasporto pubblico tramite autobus di linea \u00e8 gestito da ACT Reggio Emilia."}
{"id": "57338", "revid": "6923", "url": "https://it.wikipedia.org/wiki?curid=57338", "title": "Maserati", "text": "Maserati \u00e8 un'azienda italiana produttrice di automobili sportive di lusso fondata a Bologna, oggi con sede a Modena e per lungo tempo impegnata in differenti categorie automobilistiche grazie alla propria Squadra Corse. Il 1\u00ba dicembre 2014 la casa ha festeggiato i primi 100 anni dalla sua fondazione, avvenuta il 1\u00ba dicembre 1914.\nDal 16 gennaio 2021 fa parte del gruppo automobilistico Stellantis.\nStoria.\nGli inizi.\nL'azienda fu fondata il 1\u00ba dicembre 1914 a Bologna dal vogherese Alfieri Maserati e all'inizio sviluppava auto per gare su strada Isotta Fraschini. La fabbrica aveva soltanto 5 dipendenti e 2 erano i fratelli di Alfieri Maserati: Ettore ed Ernesto.\nNel 1919 la sede si trasfer\u00ec fuori dalle mura della citt\u00e0, da vicolo Pepoli in una traversa di via Emilia Levante, via Marcello Oretti, nel rione Pontevecchio (ora parte del quartiere Savena).\nSuccessivamente, nel primo dopoguerra, Alfieri Maserati diede inizio alla sua attivit\u00e0 come corridore agonistico: inizi\u00f2 a correre con le vetture Isotta Fraschini e ottenne numerosi titoli in gare di notevole importanza per l'epoca come il Mugello, l'Aosta-Gran San Bernardo e la Susa-Moncenisio, non lontano da Torino.\nNel 1924, dopo un Gran Premio, venne squalificato per 5 anni e cos\u00ec pot\u00e9 dedicarsi alla sua industria. Il fatto risale alla corsa in salita della Rabassada, nei pressi di Barcellona. Secondo la versione degli organizzatori spagnoli, alla Diatto 2000\u00a0cm\u00b3, con la quale era iscritto alla gara Alfieri Maserati, durante la notte fu sostituito il motore con uno da 3000\u00a0cm\u00b3. Il concorrente Ferdinand de Vizcaya (su Elizalde 4400 cc), informato, fece reclamo. Alle verifiche il motore si rivel\u00f2 un 3000 cc e Alfieri Maserati fu tolto dalla classifica, ma nessuno prov\u00f2 che il motore fosse veramente stato sostituito e da chi. Fra l'altro, essendo possibile gareggiare con un motore tre litri, non si capisce perch\u00e9 si sarebbe dovuti ricorrere a un simile goffo stratagemma anzich\u00e9 iscrivere la macchina nella categoria di competenza. Furono deferiti alla Federazione Internazionale la Diatto, come casa costruttrice, lo stesso Alfieri Maserati e Luigi (o Luis) Mora, importatore della Diatto a Barcellona. Sette mesi dopo, gli organismi internazionali dell'automobile comminarono la squalifica di cinque anni ad Alfieri Maserati, a Luigi Mora ed alla Diatto.\nAlla casa automobilistica la squalifica fu in seguito revocata, perch\u00e9 dimostratasi estranea ai fatti.\nLa prima automobile interamente Maserati fu fabbricata nel 1926 e si chiam\u00f2 Tipo 26. Su questa vettura apparve per la prima volta il simbolo della Maserati: un tridente stilizzato ripreso dalla fontana del Nettuno di Bologna, disegnato da Mario Maserati, l'unico dei fratelli che alle automobili aveva preferito la carriera artistica.\nLa Tipo 26 esord\u00ec alla Targa Florio del 1926, con alla guida Alfieri Maserati che giunse nono. Gli anni seguenti furono costellati di grandi trionfi mondiali. Nel 1932 Alfieri mor\u00ec dopo un intervento chirurgico all'unico rene rimastogli a causa di un incidente automobilistico del 1927 (fu sepolto nella Certosa di Bologna). Portarono avanti l'attivit\u00e0 Ettore, Ernesto e Bindo.\nNel 1937 l'azienda venne ceduta all'allora famoso industriale modenese Adolfo Orsi e la Maserati trasferita da Bologna a Modena, in viale Ciro Menotti. I fratelli del fondatore accettarono, come clausola di vendita, di rimanere nell'azienda in qualit\u00e0 di consulenti (usciranno nel 1947 per fondare a Bologna una loro societ\u00e0, la OSCA). Nel secondo dopoguerra l'attivit\u00e0 automobilistica riprese, dopo che durante la seconda guerra mondiale la produzione si era concentrata sulle candele di accensione e sulle batterie.\nLa Maserati riavvi\u00f2 la produzione di automobili con la presentazione di una nuova vettura Gran Turismo, la A6\u00a01500 che, nella versione da corsa guidata da Alberto Ascari, vinse all'esordio sul circuito di casa a Modena.\nNel 1957 Juan Manuel Fangio ritorn\u00f2 alla Maserati e si laure\u00f2 per la quinta volta campione del mondo alla guida di una Maserati 250F.\nNello stesso anno una serie di difficolt\u00e0 finanziarie costrinsero la casa al ritiro ufficiale dalle competizioni, alle quali ritorner\u00e0 soltanto nel 2004 grazie alla MC12, protagonista nel campionato FIA-GT.\nNonostante l'abbandono delle corse, nacque da un progetto dell'ingegnere Giulio Alfieri la mitica Tipo 60, nota con il soprannome di \"Birdcage\" (gabbia d'uccello). Non partecip\u00f2 ufficialmente alle gare, ma venne utilizzata dalle scuderie pi\u00f9 prestigiose riportando importanti vittorie. La Maserati forn\u00ec inoltre per qualche anno i suoi motori V12\u00a03000\u00a0cm\u00b3 alle vetture della Cooper, per la precisione nelle stagioni di Formula 1 dal 1966 al 1969, ottenendo con questa squadra un paio di vittorie.\nLa produzione crebbe notevolmente e la Maserati si trasform\u00f2 in breve tempo in uno dei pi\u00f9 prestigiosi costruttori di auto del mondo.\nPeriodo Citro\u00ebn.\nNell'ambito dell'accordo FIAT-Michelin, che assegn\u00f2 provvisoriamente alla FIAT la gestione tecnica della Citro\u00ebn, nel 1968 la Maserati pass\u00f2 sotto il controllo della casa francese, nell'ottica della futura costituzione di un grande gruppo italo-francese. La neonata \"joint venture\", destinata ben presto a dissolversi, consent\u00ec per\u00f2 alla Citro\u00ebn di disporre dei motori costruiti dalla Maserati per equipaggiare il nuovo modello sportivo \"SM\".\nSotto la direzione dell'ingegnere Giulio Alfieri, nacquero tre nuovi, sofisticati e costosi modelli Maserati, la Maserati Bora (V8), la Maserati Merak (V6) e la Maserati Khamsin (V8).\nTuttavia la crisi petrolifera del 1973 incise pesantemente sull'azienda.\nLa crisi.\nLa situazione precipit\u00f2 il 23 maggio 1975 quando la Citro\u00ebn annunci\u00f2 che l'industria sarebbe stata posta in liquidazione ma, grazie alle pressioni delle associazioni industriali, la Maserati evit\u00f2 la chiusura, confluendo nella GEPI, la societ\u00e0 pubblica per il salvataggio di aziende in crisi.\nL'8 agosto 1975 l'imprenditore italo-argentino Alejandro de Tomaso, proprietario anche dell'omonima casa automobilistica modenese, acquis\u00ec la Maserati dalla GEPI e ne divenne amministratore; grazie a questa operazione la Maserati riusc\u00ec lentamente a riprendersi dalla crisi.\nIl modello di maggior successo in questo periodo fu la Biturbo (Motore V6 in base a Merak), fabbricata in versione sia \"coup\u00e9\" che \"spider\", \nLa ripresa.\nNel dicembre 1989 De Tomaso cedette al Gruppo FIAT il 49 per cento del capitale sociale della nuova societ\u00e0 Maserati spa, trattenendone la quota del 13% circa e mantenendone la gestione operativa.\nGrandi novit\u00e0 per la Maserati arrivarono soltanto nel 1993, quando De Tomaso cedette le azioni ancora in suo possesso alla Fiat, che a sua volta le ceder\u00e0 nel 1997 alla Ferrari, per ritornare nuovamente a Fiat Group nel 2005. Nel 2000 iniziarono i lavori per l'espansione del centro direzionale di viale Ciro Menotti e la costruzione di una nuova rete commerciale. Nel 2005 venne anche assunto come amministratore delegato Karl-Heinz Kalbfell, al quale fu anche affidato lo sviluppo strategico del polo sportivo Alfa Romeo-Maserati. Nel settembre 2006 a Kalbfell subentr\u00f2 Roberto Ronchi.\nIl lancio di nuovi modelli apr\u00ec nuovi mercati per l'azienda dopo l'apprezzamento mondiale riscosso dal 1998 dalla originale Maserati 3200 GT disegnata da Giugiaro con i caratteristici fari posteriori LED a boomerang, ultima a montare un motore Maserati. Infatti da questo momento saranno sempre utilizzati i motori di derivazione Ferrari, oltre ai motori VM diesel quando in seguito Maserati introdurr\u00e0 in listino tali motorizzazioni. \nL'11 settembre 2001, al Salone dell'automobile di Francoforte, la Maserati lanci\u00f2 la nuova Spyder come sostanziale evoluzione della 3200 GT e si apprest\u00f2 a tornare nel mercato statunitense. La prima Maserati che sbarc\u00f2 sulle coste nord americane fu una Spider color blue Mediterraneo, battuta a un'asta a scopo benefico la sera del 12 novembre 2001 a New York. Il successivo gennaio, un nuovo modello, la Coup\u00e9, debutt\u00f2 in anteprima mondiale al Salone dell'automobile di Detroit, segno tangibile che quello USA era il mercato su cui la casa di Modena intendeva basare il proprio futuro. Il successo fu immediato e gli Stati Uniti diventarono gi\u00e0 dal primo anno di commercializzazione, il 2002, il maggiore mercato al mondo per Maserati. Successo che si complet\u00f2 con il successivo arrivo della Quattroporte (2003), della Quattroporte Automatica (2007) e della GranTurismo (2007). Dal 2013 l'ex stabilimento Bertone di Grugliasco, alle porte di Torino, ribattezzato Officine Maserati Grugliasco e intitolato all'Avvocato Gianni Agnelli fu destinato alla produzione di vetture Maserati, tra cui la nuova Quattroporte e la Ghibli.\nLa prima delle due berline, la Quattroporte, venne presentata all'inizio del 2013 e aveva dimensioni maggiori rispetto alla versione precedente, presentandosi ora come una grande ammiraglia sportiva che non tralascia il comfort di marcia e la cura degli interni, curati nei minimi dettagli, uniti a prestazioni di primo piano, garantite dai nuovi motori V6 e V8 sviluppati assieme a Ferrari. La Ghibli, invece, \u00e8 una berlina di dimensioni inferiori rispetto alla Quattroporte, ed \u00e8 uno dei modelli su cui il marchio italiano punt\u00f2 molto per raggiungere la quota di 50\u00a0000 unit\u00e0 l'anno, prevista per il 2015. Dotata anch'essa dei motori V6 e V8 della Quattroporte, si distingue, oltre che per le dimensioni, per una linea pi\u00f9 sportiva. Entrambi i modelli sono disponibili con la trazione integrale e un motore diesel V6 sviluppato con VM Motori. Nel gennaio 2013 la Maserati ha annunciato l'arrivo, per il 2014, di un SUV sportivo di grandi dimensioni, derivato dal prototipo Kubang. Dal 1\u00ba novembre 2013 le Officine Maserati Grugliasco sono confluite in Mirafiori Plant, dando cos\u00ec il via alla nascita del polo del lusso e dell'eccellenza di Torino. La strategia di espansione della gamma diede i suoi primi frutti gi\u00e0 nel 2013, segnando un grande aumento di vendite della Casa italiana in tutto il mondo e permettendole di espandersi e affermarsi maggiormente su molti mercati, come gli Usa, la Cina e il Giappone.\nI primi 100 anni.\nNel 2014 la casa del Tridente ha festeggiato i suoi primi cento anni di storia: la data ufficiale pi\u00f9 significativa \u00e8 stata quella del 1\u00ba dicembre, a 100 anni esatti dalla fondazione.\nL'intero anno 2014 \u00e8 stato segnato da numerose iniziative, festeggiamenti ed eventi, organizzati sia dalla stessa Maserati sia da altri enti legati all'automobile o da altre case automobilistiche. Oltre ai vari raduni e \"tour\" ufficiali, agli eventi annuali come SpaItalia o Goodwood Festival of Speed, Concorso d'eleganza Villa d'Este e Pebble Beach, e ai vari spettacoli organizzati in diversi circuiti internazionali, primo fra tutti l'Autodromo di Monza, alla Maserati \u00e8 stata dedicata una vera e propria mostra retrospettiva con esposizione anche dei modelli pi\u00f9 recenti e \"concept\" significativi.\nTale mostra \u00e8 stata dedicata alla Maserati da parte di un'altra storica (anche se molto pi\u00f9 giovane) azienda italiana: la Ferrari, che ha organizzato presso il proprio Museo casa Enzo Ferrari la mostra: \u00abMaserati 100 - A Century of Pure Italian Luxury Sports Cars\u00bb, inaugurata nella prima met\u00e0 del 2014 e durata quasi un anno, e che \u00e8 stata la pi\u00f9 importante e completa rassegna di vetture del Tridente mai organizzata al mondo. Per i 100 anni \u00e8 stato anche creato uno spazio web dedicato.\nSempre nel 2014 la Maserati ha presentato al Salone di Ginevra un \"concept coup\u00e9\" in configurazione 2+2 denominato Alfieri, in onore di uno dei fratelli Maserati, quello che pi\u00f9 ha contribuito all'affermazione della Casa del Tridente. Questo prototipo, basato sulla meccanica della MC Stradale ma con una lunghezza ridotta, \u00e8 stato realizzato per celebrare i 100 anni dalla fondazione dell'azienda e prefigura il \"design\" dei futuri modelli. Nata inizialmente come prototipo da salone, la Maserati Alfieri ha ottenuto un largo consenso da parte dal pubblico, tanto da spingere i vertici della Casa a una produzione in serie.\nDa gennaio 2016, a Mirafiori, cominci\u00f2 la produzione del primo SUV della Maserati, la Maserati Levante, derivata dalla Maserati Ghibli (2013) e dalla Maserati Quattroporte (2013).\nNel luglio 2019 vi \u00e8 stato un cambio al vertice dell'azienda: Harald Wester ha lasciato l'incarico di CEO (ottenuto nel febbraio 2018) per diventare presidente esecutivo, con responsabilit\u00e0 sulle attivit\u00e0 di sviluppo e ingegnerizzazione del prodotto, Davide Grasso, ex amministratore delegato di Converse (Nike), \u00e8 stato nominato direttore operativo.\nA novembre 2019, sono uscite di produzione le Maserati GranTurismo e le Maserati GranCabrio, ma nelle concessionarie sono ancora disponibili tanti esemplari, in attesa dell'arrivo delle eredi, la Maserati MC20 coup\u00e9 e cabrio, nel corso del 2020.\nL'11 gennaio 2022, Maserati ha annunciato che competer\u00e0 in Formula E a partire dalla stagione 2022-2023."}
{"id": "57345", "revid": "135224", "url": "https://it.wikipedia.org/wiki?curid=57345", "title": "Comburente", "text": "Un comburente \u00e8 una sostanza che agisce come agente ossidante di un combustibile in una reazione di combustione. Senza di esso, la combustione non ha luogo.\nIl comburente pi\u00f9 comune \u00e8 l'ossigeno dell'aria, ma anche altre sostanze possono comportarsi da comburenti:\nMolte di queste sono sostanze chimiche instabili, che possono dar luogo ad ossidazioni violente. Oltre a favorire esse stesse la combustione, la loro riduzione pu\u00f2 provocare la formazione di diossigeno (O2) che alimenta a sua volta la combustione. A contatto con altre sostanze, soprattutto se infiammabili, provoca una forte reazione esotermica.\nIn difetto di comburente pu\u00f2 avvenire una ossidazione parziale del combustibile. Nel caso di sostanze a base di carbonio che bruciano in difetto di ossigeno vengono prodotti, a seconda delle condizioni, monossido di carbonio e nerofumo."}
{"id": "57352", "revid": "599", "url": "https://it.wikipedia.org/wiki?curid=57352", "title": "Equivalenza (matematica)", "text": ""}
{"id": "57353", "revid": "767487", "url": "https://it.wikipedia.org/wiki?curid=57353", "title": "Nicodemus Tessin il Vecchio", "text": "Nasce a Stralsund in Svezia nel 1615. Fu allievo dell'architetto francese Simon de La Vall\u00e9e che era architetto di corte in Svezia. Dopo un viaggio attraverso l'Europa negli anni 1651-52, torna in Svezia. Nel 1661 viene nominato architetto della citt\u00e0 di Stoccolma. La sua principale opera \u00e8 il Castello di Drottningholm realizzato in un linguaggio barocco personalizzato derivante dai Paesi Bassi, dalla Francia e dall'Italia. Realizz\u00f2 inoltre numerose piccole abitazioni a Stoccolma. Suo figlio Nicodemus il Giovane gli succedette come principale architetto svedese."}
{"id": "57354", "revid": "217591", "url": "https://it.wikipedia.org/wiki?curid=57354", "title": "Josemar\u00eda Escriv\u00e1 de Balaguer", "text": "Biografia.\nJosemar\u00eda era il secondo di sei figli. Il padre Jos\u00e9 Escriv\u00e1 Corz\u00e1n (1867-1924), mercante di tessuti, e la madre Mar\u00eda Dolores Alb\u00e1s Blanc (1877-1941), casalinga, impartirono una profonda educazione cristiana ai loro figli.\nLa loro vita fu costellata da una serie di disgrazie: a due anni Josemar\u00eda fu sul punto di morire a causa di un'infezione, e dal 1910 in avanti tre delle sue sorelle morirono una dopo l'altra: la quintogenita Mar\u00eda del Rosario Escriv\u00e1 Alb\u00e1s nel 1910, a un anno; la quartogenita Mar\u00eda de los Dolores Escriv\u00e1 Alb\u00e1s nel 1912, a sette anni; la terzogenita Mar\u00eda Asunci\u00f3n Escriv\u00e1 Alb\u00e1s nel 1913, a otto anni. Gli restarono solo la sorella maggiore Carmen Escriv\u00e1 de Balaguer y Alb\u00e1s (1899-1957) e il fratello minore Santiago Escriv\u00e1 de Balaguer y Alb\u00e1s (1919-1994).\nNel 1915, la famiglia si trasfer\u00ec per seguire l'attivit\u00e0 lavorativa del padre nella cittadina di Logro\u00f1o, ma questi perse poi il lavoro e dopo poco si ammal\u00f2 gravemente. Il padre aveva pensato che il figlio sarebbe diventato architetto o avvocato, invece fu qui che Josemar\u00eda ebbe i primi richiami vocazionali.\nNel 1917-1918, fra i 15 e i 16 anni, Josemar\u00eda decise di farsi sacerdote: \"Una mattina d'inverno guardava assorto la neve e il suo sguardo cadde sulle orme che avevano lasciato due piedi scalzi...cap\u00ec che erano le impronte di uno dei frati carmelitani da poco giunti in citt\u00e0, e pens\u00f2: altri fanno tanti sacrifici per Dio e per il prossimo, e io non sar\u00f2 capace di offrirgli nulla?\". Dopo aver studiato negli scolopi di Barbastro, nel 1918 inizi\u00f2 gli studi ecclesiastici nel Seminario di Logro\u00f1o, e dal 1920 li prosegu\u00ec nel Seminario san Francesco di Paola, a Saragozza, dove dal 1922 svolse mansioni di \"Superiore\". Nel 1923, inizi\u00f2 gli studi di legge nell'Universit\u00e0 di Saragozza, con il permesso dell'autorit\u00e0 ecclesiastica, senza che ci\u00f2 ostacolasse gli studi teologici. Ricevette il diaconato il 20 dicembre 1924, esattamente ventitr\u00e9 giorni dopo che il padre mor\u00ec colpito da una sincope repentina. Dopo aver assistito al funerale, promise ai familiari di prendersi cura di loro. Fu ordinato sacerdote il 28 marzo 1925, nella chiesa di San Carlo, a Saragozza, e celebr\u00f2 la sua prima Messa per il padre, nella cappella della Madonna del Pilar.\nInizi\u00f2 il ministero sacerdotale nella parrocchia di Perdiguera, nell'arcidiocesi di Saragozza, continuandolo poi nella stessa Saragozza. Nella primavera del 1927, sempre col permesso dell'arcivescovo, si trasfer\u00ec a Madrid, dove lavor\u00f2 anche per sostenere i poveri e malati delle borgate, specie agli incurabili e ai moribondi negli ospedali. Divenne cappellano del Patronato per i malati, iniziativa assistenziale delle Dame Apostoliche del Sacro Cuore, e fu docente in un'accademia universitaria. Frattanto continuava gli studi e i corsi di dottorato in legge, che a quell'epoca si tenevano solo nell'Universit\u00e0 di Madrid.\nIl 2 ottobre 1928, Escriv\u00e1 fond\u00f2 l\"'Opus Dei\". Il 14 febbraio 1930, inizi\u00f2 l'apostolato dell'Opus Dei con le donne. Si apriva cos\u00ec quella che alcuni vedono come una \"nuova via\" per la Chiesa cattolica, finalizzata a promuovere, fra persone di ogni ceto sociale, la ricerca della santit\u00e0 e l'esercizio dell'apostolato attraverso la \"santificazione\" del lavoro. Uno dei primi che seguirono Josemar\u00eda fu Isidoro Zorzano, conosciuto da bambino a Logro\u00f1o.\nNel 1934, fu nominato rettore del Patronato di Santa Elisabetta. Durante la guerra civile spagnola, svolse il suo ministero sacerdotale dapprima a Madrid e quindi a Burgos. In varie fasi della guerra, fu costretto per salvarsi la vita a dissimulare la sua condizione clericale nascondendosi in sedi diplomatiche e manicomi, al fine di sfuggire all'attivit\u00e0 di ricerca svolta nei suoi confronti da membri del fronte popolare che operava omicidi sommari a danno di religiosi e si batteva contro i nazionalisti anti-governativi e conservatori di Francisco Franco. Del resto, gi\u00e0 allora Escriv\u00e1 ebbe per lungo tempo forti opposizioni, in particolare a causa della sua presunta vicinanza agli ambienti politici del nascente governo di Francisco Franco, che dell'appoggio alla chiesa e del ripristino del suo ruolo dominante nella societ\u00e0 spagnola aveva fatto la sua bandiera.\nTale vicinanza politica sembrerebbe per\u00f2 smentita dal fatto che diversi membri dell'Opus Dei furono esiliati o incarcerati a causa della loro contrariet\u00e0 al regime franchista: Rafael Calvo Serer, proprietario del giornale \"Madrid\", chiuso dalla censura franchista, che fu costretto all'esilio in Francia, o Manuel Fern\u00e1ndez Areal, incarcerato per alcuni articoli critici nei confronti del regime franchista, pubblicati nel \"Diario Regional de Valladolid\".\nIl 14 febbraio 1943, fond\u00f2 la Societ\u00e0 sacerdotale della Santa Croce, inseparabilmente unita all'Opus Dei, che, oltre a permettere l'ordinazione sacerdotale di membri laici dell'Opus Dei e la loro incardinazione al servizio dell'Opera, avrebbe pi\u00f9 tardi consentito pure ai sacerdoti incardinati nelle diocesi di condividere la spiritualit\u00e0 e l'ascetica dell'Opus Dei, cercando la santit\u00e0 nell'esercizio dei doveri ministeriali, pur restando alle esclusive dipendenze del rispettivo ordinario diocesano.\nLa notte del 22 giugno 1946 sbarc\u00f2 per la prima volta in Italia, diretto a Roma, luogo dove rimase fino alla morte. La prima messa celebrata in terra italiana dal fondatore si svolse la mattina del 23 giugno presumibilmente presso la chiesina di San Sisto II Papa e Martire e Maria Bambina a Genova. Il 16 giugno 1950 l\"'Opus\" ottenne a Roma l'approvazione definitiva da parte della Santa Sede. Da allora Escriv\u00e1 stimol\u00f2 e guid\u00f2 la diffusione dell'Opus Dei in tutto il mondo, prodigandosi per dare agli uomini e alle donne dell'Opera una solida formazione dottrinale, ascetica e apostolica. Alla morte di Escriv\u00e1 l'Opus Dei contava pi\u00f9 di 60.000 membri, di 80 nazionalit\u00e0.\nEscriv\u00e1 fu consultore della Pontificia Commissione per l'interpretazione autentica del Codice di Diritto canonico e della Sacra Congregazione per i Seminari e le Universit\u00e0; prelato d'onore di Sua Santit\u00e0 e membro onorario della Pontificia Accademia teologica romana, \u00e8 stato anche gran cancelliere delle Universit\u00e0 di Navarra (Spagna) e Piura (Per\u00f9).\nJosemar\u00eda Escriv\u00e1 mor\u00ec il 26 giugno 1975, in seguito a un arresto cardiaco, e venne sepolto nell'altare della chiesa prelatizia di Santa Maria della Pace. A succedergli nel governo dell'Opus Dei, il 15 settembre 1975 fu eletto all'unanimit\u00e0 \u00c1lvaro del Portillo, che per molti anni era stato il suo pi\u00f9 stretto collaboratore.\nIl culto e il processo di canonizzazione.\nLa fama di santit\u00e0, che gi\u00e0 avrebbe avuto in vita presso i suoi seguaci, dopo la sua morte ha continuato a diffondersi tra i cattolici di molti paesi, come dimostrano le molte testimonianze di \"favori spirituali e materiali\" attribuiti all'intercessione del fondatore dell'Opus Dei; fra di essi si registrano anche presunte guarigioni miracolose. Numerose sono anche state le lettere di testimonianza, fra le quali si annoverano quelle di 69 cardinali e di circa 1.300 vescovi che chiedevano al Papa l'apertura della causa di beatificazione e canonizzazione di Josemar\u00eda Escriv\u00e1. La Congregazione delle cause dei santi ha concesso il 30 gennaio 1981 il \"nihil obstat\" per l'apertura della causa, e papa Giovanni Paolo II lo ha ratificato il 5 febbraio 1981\nTra il 1981 e il 1986 si svolsero due processi cognizionali, a Roma e a Madrid, sulla vita e le virt\u00f9 di Escriv\u00e1. Esaminati i risultati dei due processi, e accogliendo i pareri favorevoli del congresso dei consultori teologi e della commissione di cardinali e vescovi membri della Congregazione delle cause dei santi, il 9 aprile 1990 Giovanni Paolo II dichiar\u00f2 l'eroicit\u00e0 delle virt\u00f9 di monsignor Escriv\u00e1, che pertanto ricevette il titolo di Venerabile.\nIl 6 luglio 1991 il Papa ordin\u00f2 la promulgazione del decreto che dichiarava il carattere miracoloso della guarigione di suor Concepci\u00f3n Boull\u00f3n Rubio, Carmelitana della Carit\u00e0, la quale, trovandosi in punto di morte, nel giugno del 1976, in seguito alle invocazioni rivolte al Servo di Dio Escriv\u00e1, era guarita in modo repentino, perfetto e duraturo da \"Lipocalcinogranulomatosi tumorale con localizzazioni multiple dolenti e invalidanti\". La beatificazione del fondatore dell'Opus Dei fu celebrata il 17 maggio 1992, nel corso di una cerimonia presieduta da Giovanni Paolo II in piazza San Pietro. Dal 21 maggio 1992 il corpo di Escriv\u00e1 si trova nell'altare della chiesa prelatizia di Santa Maria della Pace (che si trova nel quartiere Parioli, a Roma), nella sede centrale della prelatura dell'Opus Dei.\nUna volta conclusisi tutti gli iter previsti dal diritto canonico Escriv\u00e1 \u00e8 stato infine canonizzato da Giovanni Paolo II nel corso di una cerimonia tenutasi il 6 ottobre 2002 alla presenza di politici, 400 vescovi e circa 300\u00a0000 pellegrini provenienti da tutto il mondo.\nIl miracolo per la canonizzazione.\nIn generale, ai fini della canonizzazione, la Chiesa cattolica ritiene necessario un secondo miracolo, dopo quello richiesto per la beatificazione: nel caso di Josemar\u00eda Escriv\u00e1 de Balaguer, ha ritenuto miracolosa la guarigione del dottor Manuel Nevado Rey, affetto da radiodermite cronica. La radiodermite \u00e8 una malattia causata dall'esposizione prolungata ai raggi X, e si evolve fino a provocare la comparsa di un cancro cutaneo. Attualmente le uniche terapie sono di tipo chirurgico, e nella letteratura medica non sono segnalate guarigioni spontanee.\nIl dottor Nevado, spagnolo, nato nel 1932, \u00e8 un traumatologo, e dal 1956 cominci\u00f2 a esporre le mani ai raggi X a causa della sua professione. I primi sintomi di radiodermite risalgono al 1962; nel 1984 dovette limitare l'attivit\u00e0, per interromperla poi nell'estate del 1992, senza sottoporsi nel frattempo a terapie. Nel novembre del 1992 cominci\u00f2 a raccomandarsi all'intercessione del fondatore dell'Opus Dei, beatificato il 17 maggio dello stesso anno. Le lesioni alle mani iniziarono a migliorare, per sparire del tutto nel giro di quindici giorni. Dopo la completa guarigione, nel gennaio del 1993 il dottor Nevado riprese la sua attivit\u00e0.\nDopo il processo canonico, svoltosi nella competente arcidiocesi di Badajoz e conclusosi nel 1994, la Consulta Medica della Congregazione delle cause dei santi, nella seduta del 10 luglio 1997, diagnostic\u00f2 la \"\"cancerizzazione di radiodermite cronica grave al 3\u00ba stadio, in fase d'irreversibilit\u00e0.\", e dichiar\u00f2 la guarigione, confermata dagli esami del 1992, 1994 e 1997 \"molto rapida, completa e duratura, scientificamente inspiegabile.\"\" Il 9 gennaio 1998 il Congresso Peculiare dei Consultori Teologi ha dichiarato la guarigione miracolosa, e da attribuire all'intercessione del beato Josemar\u00eda Escriv\u00e1, giudizio confermato dalla Sessione Ordinaria dei Cardinali e dei Vescovi il 21 settembre 2001. Il decreto sul miracolo \u00e8 stato promulgato il 20 dicembre 2001, alla presenza di papa Giovanni Paolo II, che ha proceduto alla canonizzazione il 6 ottobre 2002.\nOpere.\nFra gli scritti pubblicati da Escriv\u00e1 si annoverano:\nGli ultimi cinque sono stati pubblicati postumi. Una raccolta di interviste concesse alla stampa internazionale ha dato luogo al volume \"Colloqui con monsignor Escriv\u00e1\".\nUn'antologia di suoi scritti, \"Un cammino attraverso il mondo\", \u00e8 stata pubblicata da Lindau nel 2008, a cura di John Paul Wauck.\nCinema.\nNel 2011 viene realizzato il film epico \"There Be Dragons - Un santo nella tempesta\" di Roland Joff\u00e9, che sullo sfondo della guerra civile spagnola viene raccontata la giovent\u00f9 di Josemar\u00eda Escriv\u00e1 de Balaguer. Escriv\u00e1 viene interpretato dall'attore inglese Charlie Cox."}
{"id": "57357", "revid": "1494169", "url": "https://it.wikipedia.org/wiki?curid=57357", "title": "Maturino", "text": ""}
{"id": "57359", "revid": "2125777", "url": "https://it.wikipedia.org/wiki?curid=57359", "title": "Heinrich B\u00f6ll", "text": "Considerato uno dei massimi esponenti della letteratura tedesca del secondo dopoguerra, fu insignito del premio Nobel per la letteratura nel 1972.\nBiografia.\nB\u00f6ll era l'ottavo figlio di un falegname di Colonia. Cresciuto in ambiente cattolico, pacifista e progressista, B\u00f6ll si oppose al partito nazista e negli anni trenta rifiut\u00f2 l'iscrizione nella Giovent\u00f9 hitleriana. Dopo la maturit\u00e0 nel liceo umanistico, dal 1937 lavor\u00f2 come apprendista presso una libreria di Bonn fino al 1938, quando interruppe l'apprendistato e si dedic\u00f2 ai suoi primi scritti. Nel 1939 si iscrisse al corso di laurea in letteratura tedesca e filologia classica presso l'Universit\u00e0 di Colonia, ma ben presto venne arruolato nell'esercito. Combatt\u00e9 in Francia, Romania, Ungheria e Russia. Durante la campagna in Francia fece uso pesante di pervitin e scrisse svariate lettere ai genitori chiedendo disperatamente di mandargli delle compresse per aiutarlo negli estenuanti giorni di marcia. Nel 1942, durante una licenza, spos\u00f2 Annemarie \u010cech. Fu ferito quattro volte e nel 1945 trascorse un breve periodo in campi di prigionia statunitensi.\nNel 1946 inizi\u00f2 gli studi di letteratura tedesca all'universit\u00e0 di Colonia e nel 1947 cominci\u00f2 la sua carriera da scrittore con la pubblicazione di una serie di racconti brevi su alcuni giornali. Nel 1949 fu pubblicato il primo racconto lungo, \"Der Zug war p\u00fcnktlich\" (Il treno era in orario). B\u00f6ll frequent\u00f2 il Gruppo 47 insieme a G\u00fcnter Grass, Ingeborg Bachmann e altri. Nel 1951 ricevette un premio per il racconto satirico \"Die schwarzen Schafe\" (Le pecore nere). \nNello stesso anno pubblic\u00f2 il suo primo romanzo, \"Wo warst du, Adam?\" (Dov'eri, Adamo?), in cui sin dal titolo si comprende l'importanza per l'autore della tradizione biblica. L'Adamo di cui si parla \u00e8 il soldato ventenne Feinhals, il quale nei pressi del fronte orientale si innamora di un'insegnante di origine ebraica, ma convertitasi al cattolicesimo, che viene successivamente deportata in un lager, dove subisce inenarrabili crudelt\u00e0 da parte del comandante, che alla fine la uccide. Tornato a casa, nota che qualcuno ha posizionato un lenzuolo bianco sul tetto, al fine di segnalare ai bombardieri anglo-americani l'assenza di soldati tedeschi. Un irriducibile fanatico nazista, a quel punto, tenta un'inutile e disperata resistenza, scagliando anche sulla casa le ultime sette granate che gli sono rimaste. Feinhals muore proprio \"auf der Schwellen seines Hauses\" (sulla soglia di casa sua), mentre il suo cadavere \u00e8 coperto dal lenzuolo bianco.\nSeguirono molti altri romanzi e racconti. Sono per lo pi\u00f9 ambientati nella Germania post-bellica e raccontano di emarginati in una societ\u00e0 che cerca di rimuovere velocemente il passato. La sua opera \u00e8 stata definita Tr\u00fcmmerliteratur (\"letteratura delle macerie\"), con implicito riferimento alle rovine causate dai bombardamenti durante la seconda guerra mondiale, che gradualmente diminuirono nei due decenni del dopoguerra e la ricostruzione. B\u00f6ll fu un esponente di spicco degli scrittori tedeschi che cercarono di confrontarsi con la memoria della guerra, il nazismo e l'Olocausto, e i relativi sensi di colpa.\nNei suoi scritti, oltre a criticare nettamente la Germania nazista, trova altri bersagli polemici nella societ\u00e0 postbellica: le autorit\u00e0 della politica, dell'economia e della chiesa, che egli accusa, ora ironicamente, ora aspramente, di conformismo, mancanza di coraggio, abuso di potere. Nel 1967 Heinrich B\u00f6ll ricevette il premio Georg B\u00fcchner per l'insieme della sua opera. Nel 1972 gli venne conferito il premio Nobel per la Letteratura per i suoi numerosi romanzi, racconti, saggi. L'anno prima era stato pubblicato il romanzo \"Foto di gruppo con signora\", nel quale, tramite la biografia di una donna, viene rappresentata la storia della Germania dalla prima guerra mondiale agli anni sessanta. Le sue opinioni politiche contro la guerra fredda e la corsa agli armamenti gli attirarono simpatie in Unione Sovietica, senza che tuttavia lo scrittore potesse essere considerato vicino alla politica dell'URSS. B\u00f6ll ospit\u00f2 Sol\u017eenicyn subito dopo l'espulsione dall'URSS nella sua villa di Langenbroich. Difese anche il cantautore Wolf Biermann, privato della cittadinanza ed espulso dalla Germania Est nel 1976. \nUn suo articolo pubblicato su \"Der Spiegel\", nel quale criticava il modo con cui la stampa di destra, in particolare il quotidiano \"Bild\", si rapportava al terrorismo e al caso umano di Ulrike Meinhof, nonch\u00e9 la critica verso la politica repressiva del governo, gli attirarono contro campagne calunniose della stampa stessa, che lo bollava come comunista amico dei terroristi; il \"Bild\" in particolare fu in prima fila. Nel 1974 fu pubblicato il libro di B\u00f6ll ora pi\u00f9 conosciuto, \"L'onore perduto di Katharina Blum\", che rappresenta un contributo al dibattito sulla violenza degli anni settanta e si confronta criticamente soprattutto con la stampa del gruppo Springer, editore del \"Bild\". Il libro fu tradotto in pi\u00f9 di trenta lingue, trasposto in film da Volker Schl\u00f6ndorff e venduto in circa 6 milioni di copie solo in Germania (fino al 2007).\nNegli anni successivi si occup\u00f2 ancora dei problemi politici della Germania e di altri paesi, come la Polonia e l'Unione Sovietica. Si impegn\u00f2 anche rispetto ai conflitti in Sud America. Alla fine degli anni settanta sostenne l'impegno a favore dei \"boat people\" vietnamiti. Si espresse criticamente verso la Chiesa cattolica e nel 1976 con un atto dimostrativo usc\u00ec da essa, senza peraltro rinnegare la fede. Trov\u00f2 nel teologo Karl Rahner un punto di riferimento cristiano, oltre che una presenza amica, e sostenne anche negli ultimi anni il movimento pacifista. Visse con la moglie Annemarie sia a Colonia, citt\u00e0 alla quale fu sempre profondamente legato, sia tra i monti Eifel nella Renania-Palatinato, vicino a Langenbroich, dove mor\u00ec nel 1985."}
{"id": "57361", "revid": "2145227", "url": "https://it.wikipedia.org/wiki?curid=57361", "title": "Papa Gregorio IX", "text": "Biografia.\nNato ad Anagni intorno al 1170 (e non intorno al 1140 come fu supposto nei secoli scorsi), era figlio di Mattia di Anagni, ed era legato per parte di madre ai conti di Segni, e quindi imparentato con Innocenzo III: alcune fonti lo citano come nipote di Innocenzo, altre come suo cugino. Proprio in relazione a questo legame, sono comunemente ma erroneamente attribuiti a Ugolino-Gregorio IX, sia l'appartenenza in linea diretta alla stirpe dei conti di Segni, sia lo stemma dell'illustre casato.\nFormazione e carriera ecclesiastica.\nInizi\u00f2 gli studi presso la cattedrale di Anagni; successivamente studi\u00f2 probabilmente legge all'Universit\u00e0 di Bologna e sicuramente teologia in quella di Parigi. Il suo primo incarico ecclesiastico di rilievo fu quello di uditore presso il Tribunale della Rota Romana (comunemente noto come \"Sacra Rota\").\nFu nominato cardinale diacono da Papa Innocenzo III nel dicembre 1198, con titolo di Sant'Eustachio. Fu nominato arciprete della Basilica Vaticana, carica che mantenne fino al 1206, quando divenne cardinale vescovo di Ostia e di Velletri. Fu inviato come legato pontificio in Germania, in Lombardia e in Toscana, ed ebbe modo di conoscere l'Imperatore Federico II. In tali occasioni riusc\u00ec anche a mediare con autorit\u00e0 la pace tra i diversi Comuni guelfi e ghibellini in lotta tra loro.\nGrande rispetto e perfino amicizia dimostr\u00f2 nei confronti di Francesco d'Assisi che sempre protesse, aiutandolo inoltre ad avere da papa Onorio III l'approvazione della Regola per il nascente Ordine Francescano. Uomo di grande sensibilit\u00e0 teologica, ma anche un integerrimo sostenitore delle guerre contro i musulmani, ebbe anche una significativa amicizia con Domenico di Guzm\u00e1n, sostenendo parimenti l'Ordine Domenicano.\nNel 1219 divenne Decano del Sacro Collegio ed alla morte di Onorio III fu eletto papa.\nConclavi.\nDurante il suo periodo di cardinalato, Ugolino dei conti di Segni partecip\u00f2 ai seguenti conclave:\nPontificato.\nOnorio III era deceduto il 18 marzo 1227, ed il giorno successivo il cardinale Ugolino dei conti di Segni fu eletto pontefice. Fu consacrato nella Basilica di San Pietro il 21 marzo. \nGoverno della Chiesa.\nIn continuit\u00e0 con la tradizione, Gregorio IX fu convinto assertore della superiorit\u00e0 morale e istituzionale del Papato sull'Impero. Segu\u00ec in ci\u00f2 la tradizione storica di due grandi pontefici: Gregorio VII e Innocenzo III. Tra il 1231 e il 1234 istitu\u00ec i primi tribunali ecclesiastici contro l'eresia, sottraendo cos\u00ec la materia alla giurisdizione civile. Per questo provvedimento venne considerato spesso il fondatore dell'Inquisizione, anche se in realt\u00e0 l'Inquisizione trov\u00f2 le prime origini nel pontificato di papa Lucio III (con la sua bolla \"Ad abolendam\" del 1184) e in quello di Innocenzo III (con il Concilio lateranense del 1215).\nIl 13 aprile 1231 Gregorio IX pubblic\u00f2 la bolla \"Parens Scientiarum Universitas\", che definiva i privilegi e gli obblighi delle Universit\u00e0.\nNel 1234, a conferma di una dichiarazione orale risalente a quattro anni prima, emise la bolla \"Pietati proximum\", chiamata anche Bolla d'oro di Rieti, con la quale confermava all'Ordine Teutonico la sovranit\u00e0 sui territori prussiani gi\u00e0 conquistati e su quelli di una futura conquista ad est del corso inferiore della Vistola, oltre a riconoscere la sottomissione dell'ordine alla sola autorit\u00e0 pontificia.\nA Gregorio IX si devono anche i processi di canonizzazione di Francesco d'Assisi (1228), di Antonio da Padova (1232), di Domenico di Guzm\u00e1n (1234) e di Elisabetta d'Ungheria (1235); con alcuni di questi santi, come gi\u00e0 accennato, ebbe anche rapporti diretti personali. Egli dispens\u00f2 i francescani dall'obbligo della normale ufficiatura canonica, allora molto lunga, fornendo loro una raccolta di preghiere e di uffici divini in forma abbreviata, chiamata appunto \"Breviario\".\nFine conoscitore delle materie giuridiche, il papa nel 1234 fece completare la \"Nova Compilatio Decretalium\", nuova e definitiva raccolta in un corpo unico delle cinque collezioni dei decreti dei precedenti pontefici, e che non veniva aggiornata dai tempi del giurista Graziano (\u2020 1145/47).\nGregorio contrast\u00f2 fermamente l'eresia emanando leggi severe. Giunse a lanciare l'anatema anche contro il figlio di Federico II, Enrico VII di Hohenstaufen, a causa di suoi presunti atteggiamenti in favore dell'eresia (1234).\nNel 1235 approv\u00f2 l'Ordine di Santa Maria della Mercede, istituto religioso fondato a Barcellona da Pietro Nolasco con lo scopo di liberare i cristiani catturati e fatti schiavi dai musulmani.\nRelazioni con il Sacro Romano Imperatore.\nSesta crociata e rivolta nel Regno di Sicilia.\nUno dei primi atti del pontificato di Gregorio IX fu la richiesta a Federico II di mantenere le promesse fatte al suo predecessore Onorio III (cio\u00e8 di non intervenire militarmente nei territori dell'Impero nel Nord Italia e di accettare le nomine dei vescovi incaricati dal papa stesso) e infine di organizzare una nuova crociata, la sesta crociata, per liberare la Terra santa, entro l'agosto dello stesso anno.\nIl casato degli Svevi era padrone, dal 1194, del Regno di Sicilia. Federico II, era dal 1197 anche Re di Sicilia. Nel luglio 1227 fece convenire i crociati a Brindisi (nel territorio del regno), per imbarcarsi e salpare alla volta della Terra Santa. Lo scoppio di un'epidemia decim\u00f2 numerosi crociati e lo stesso imperatore si ammal\u00f2. Convinto di poter guarire allontanandosi dal luogo dell'epidemia, Federico salp\u00f2, ma aggravatasi la sua malattia, e deceduti i nobili che erano con lui, fece ritorno in Italia sbarcando ad Otranto. Gregorio IX non credendo affatto alla malattia dell'imperatore, decise di non far dimenticare la promessa della crociata e accus\u00f2 Federico di aver provocato l'epidemia e di essere un empio amico degli infedeli, giungendo a scomunicare l'imperatore dalla cattedrale di Bitonto. La scomunica, tuttavia, come era lecito attendersi, non fu seguita dalla deposizione, perch\u00e9 il prestigio di Federico II era notevole. Il fatto comunque suscit\u00f2 malumore tra molti sovrani europei. Federico II intanto si rec\u00f2 a Pozzuoli per rimettersi in salute e nel dicembre 1227 rispose al pontefice che entro il maggio 1228 avrebbe avviato la crociata. Il Papa, non credendo alle sue dichiarazioni, ribad\u00ec la scomunica per l'inadempienza del trattato stipulato con il precedente pontefice.\nNel 1228 Federico II decise di onorare l'impegno di organizzare e indire una crociata in Terra santa. In giugno si imbarc\u00f2 con il suo esercito a Brindisi diretto ad Acri. Qui trov\u00f2 il Sultano disposto alla mediazione e nel febbraio 1229, stipul\u00f2 un trattato che concedeva Gerusalemme ed i luoghi Santi all'Impero. Nella chiesa del Santo Sepolcro \u00absi pose sul capo con le proprie mani la corona del regno di Gerusalemme\u00bb (che gli spettava in virt\u00f9 del matrimonio con Isabella di Gerusalemme, morta appena l'anno prima) senza partecipare alla messa perch\u00e9 scomunicato. Torn\u00f2 in Italia il 10 giugno 1229.\nNel frattempo Giovanni di Brienne, sostenuto da Gregorio IX, tent\u00f2 di invadere il Regno di Sicilia. Federico II trov\u00f2 il regno in preda alla rivolta: fu quindi subito impegnato in una guerra di riconquista del territorio. Gi\u00e0 in ottobre l'insurrezione era domata. Furono avviate trattative con la Santa Sede che si trascinarono per diversi mesi, finch\u00e9 nell'estate del 1230 si giunse ad un accordo. Il Trattato di San Germano fu sottoscritto il 23 luglio 1230 nella chiesa maggiore della cittadina (l'odierna Cassino) dall'imperatore in persona e da Tommaso da Capua, cardinale di Santa Sabina, legato di Gregorio IX. Federico II restituiva le propriet\u00e0 allo Stato della Chiesa riconoscendo lo stato di vassallaggio della Sicilia verso Roma. In agosto fu sciolta la scomunica all'imperatore e ai suoi aderenti. Il 1\u00ba settembre si ebbe lo storico incontro tra Gregorio IX e Federico II ad Anagni, citt\u00e0 natale del pontefice.\nNei territori del Nord Italia Federico II si comport\u00f2 diversamente: egli non rinunci\u00f2 mai ad attaccare le citt\u00e0 della Lega lombarda per ristabilire il dominio imperiale.\nConflitto tra famiglie guelfe e ghibelline di Roma.\nNel dicembre 1227, dopo che Gregorio IX ribad\u00ec la scomunica all'imperatore Federico II, la potente famiglia dei Frangipane e i ghibellini di Roma si ribellarono al papa e lo costrinsero a fuggire dalla citt\u00e0 e a rifugiarsi prima a Viterbo e poi a Perugia, da dove Gregorio IX scomunic\u00f2 i sudditi ribelli. Gregorio IX torn\u00f2 a Roma nel febbraio 1230, invocato dal popolo, dopo che durante la sua assenza si erano verificati eventi tragici per Roma: un'inondazione del Tevere ed una spaventosa carestia.\nNel 1234 Gregorio dovette nuovamente lasciare Roma, occupata dalle famiglie ghibelline; questa volta l'imperatore si mosse in suo aiuto. Federico II contribu\u00ec a sconfiggere i ribelli presso Viterbo in ottobre, peraltro con il determinante appoggio delle milizie pontificie poste sotto il comando del cardinale Raniero Capocci. Egli ottenne una vittoria definitiva in pochi mesi. Il Papa, comunque, rientr\u00f2 a Roma solo nel 1237.\nNel 1237 l'imperatore ottenne il controllo del Nord Italia sconfiggendo le citt\u00e0 ribelli della Lega lombarda a Cortenuova (nella pianura bergamasca). Per spavalderia invi\u00f2 il Carroccio conquistato a Roma. Qui tale gesto rinvigor\u00ec le forze filo-imperiali, che organizzarono una nuova sommossa. Il Papa fu costretto nuovamente, nel luglio 1238, ad abbandonare la citt\u00e0 alla volta di Anagni. Il conflitto tra guelfi e ghibellini romani si risolse con la vittoria dei guelfi ed il ritorno del Papa a Roma nell'ottobre dello stesso anno. \nConvocazione del concilio ecumenico.\nIl pontefice aveva sanzionato pesantemente Enrico di Hohenstaufen, uno dei figli di Federico II, che si era ribellato al padre (1234), permettendo quindi all'imperatore di procedere legalmente contro di lui e contro i principi tedeschi ribelli. Fu questo un periodo in cui gli interessi del pontefice coincisero con quelli dell'imperatore. Si trattava in realt\u00e0 di una tregua, che fin\u00ec pochi anni pi\u00f9 tardi.\nNel periodo delle lotte tra guelfi e ghibellini romani, Federico II, sfidando apertamente il Papa, aveva impedito le nomine vescovili ed aveva imprigionato i legati pontifici. Inoltre aveva conferito al figlio Enzo, che aveva sposato la vedova del giudice di Torres e vedova del giudice di Gallura, il titolo di Re titolare di Sardegna, inasprendo ulteriormente i rapporti con il pontefice. In risposta Gregorio IX emise una nuova scomunica per Federico II, la Domenica delle Palme del 1239. Si apr\u00ec un netto conflitto tra Papato ed Impero. L'imperatore, che si sentiva investito del dovere di difendere l'impero da un papa alleato con i ribelli lombardi, cominci\u00f2 a conquistare possedimenti dello Stato Pontificio con l'intento di isolare progressivamente Roma. Gregorio IX chiese aiuto alla Repubblica di Venezia, chiedendo di invadere l'Italia da Sud, precisamente dalla Puglia, e convoc\u00f2 a Roma un concilio ecumenico per la Pasqua del 1241 con lo scopo di deporre l'imperatore. Alla fine di aprile del 1241 le navi di diversi alti prelati, salpate da Genova, furono bloccate o affondate dagli imperiali tra le isole di Montecristo e del Giglio, nella Battaglia dell'Isola del Giglio.\nGregorio IX si dimostr\u00f2 intransigente con l'imperatore e nemmeno il pericolo mongolo, che a quel tempo stava affacciandosi, lo indusse a riappacificarsi con Federico II. Lo stesso impero era in pericolo, ma Federico II non poteva lasciare l'Italia, m\u00e9more degli eventi accaduti durante la Sesta crociata. La rottura definitiva dei negoziati con l'imperatore caus\u00f2 anche l'allontanamento dalla curia del cardinale Giovanni Colonna che aveva preso le redini della fazione filo-imperiale subendone dure conseguenze.\nNel frattempo Gregorio IX band\u00ec una crociata con partenza da Lione nel 1240, ma poi fece prevalere l'alleanza con Venezia, repubblica che aveva molte relazioni commerciali con i saraceni. Solo Federico II credeva ancora di poter tenere Gerusalemme, in quel momento tra l'altro in preda ai contrasti tra Giovanniti e Templari, e l'imperatore aiut\u00f2 con tutti i mezzi i crociati a partire dalla Puglia.\nLa potenza militare di Federico II era tale che sembrava prossima l'invasione della stessa citt\u00e0 di Roma da parte dell'esercito imperiale, quando il 22 agosto 1241 Gregorio IX moriva improvvisamente, a un'et\u00e0 comunque ragguardevole (non quasi centenario, come si pensava collocando erroneamente la nascita intorno agli anni quaranta dell'XII secolo). Federico II per dimostrare che non aveva nulla contro Roma lasci\u00f2 l'assedio e prosegu\u00ec il suo personale conflitto contro la Chiesa di Roma con Innocenzo IV (il successore di Gregorio, Celestino IV, regn\u00f2 solo pochi giorni).\nConcistori per la creazione di nuovi cardinali.\nPapa Gregorio IX durante il suo pontificato ha creato 16 cardinali nel corso di 5 distinti concistori.\nSuccessione apostolica.\nLa successione apostolica \u00e8:"}
{"id": "57362", "revid": "1318658", "url": "https://it.wikipedia.org/wiki?curid=57362", "title": "Felina", "text": "Felina (\"La Fl\u00e8ina\" in dialetto reggiano o \"F'lina\" in dialetto montanaro) posta a 664 m s.l.m., \u00e8 una localit\u00e0 nel comune di Castelnovo ne' Monti, provincia di Reggio Emilia. \u00c8 la frazione pi\u00f9 importante dopo il capoluogo nell'ambito del comune. 2229 abitanti censiti nel 2004.\nIl paese sorge alle falde del castello cosiddetto \"Salame di Felina\" per la sua forma caratteristica a cono arrotondato situato a NE del paese.\nL'abitato un tempo era attraversato dalla Strada del Cerreto, frequentata sin dall'epoca romana, mentre ora il nuovo percorso tangenziale evita il passaggio all'interno del paese.\nStoria locale.\nMedioevo.\nAlcuni studiosi fanno risalire all'epoca bizantina la fondazione del paese che, pur di piccole dimensioni, dovette rivestire un ruolo importante fra i piccoli villaggi dell'appennino reggiano, per la sua posizione strategica lungo la via del Cerreto. La prima notizia certa dell'abitato risale al l'870, data alla quale viene attribuito il primo documento cartaceo rinvenuto negli archivi storici, una notifica della cessione delle corti di Felina e Malliaco (l'attuale Malliago) effettuata dall'imperatore Ludovico II al suo vassallo Suppone.\nAttorno al X secolo, Felina e le corti limitrofe di Villola e Cagnola passano alla potente famiglia degli Attonidi, che vede l'apogeo della sua grandezza con la contessa Matilde di Canossa. Circa verso la met\u00e0 del secolo successivo Matilde dona il territorio di Felina al monastero di Canossa, che ne fa sede di Curia, confermandone l'importanza politica ed il mantenimento della sua organizzazione comunale.\nIl periodo successivo vede l'alternarsi nel controllo del borgo fra la casata degli Este e diverse famiglie minori come i Banzola, Molza e i Chiodini\nNel 1375, sotto il dominio di Regina della Scala, il Fariolo, l'antico centro di Felina, diventa sede del vicariato visconteo con giurisdizione su tutta la montagna. Quando, nel 1409, gli Estensi faranno ritorno a Reggio si insedia nuovamente un podest\u00e0, che poi viene trasferito a Castelnuovo definitivamente nel 1480, segnando la fine della supremazia di Felina sugli altri abitati della montagna.\nNel XVIII secolo.\nIl territorio costituiva contea sotto il ducato estense e viene cos\u00ec descritto nella \"Corografia\" di Lodovico Ricci:\nRiguardo alla Villa di Felina, Lodovico Ricci aggiunge:\nEt\u00e0 contemporanea.\nCon l'unit\u00e0 d'Italia il paese perse la sua autonomia e fu inglobato nel comune di Castelnovo Monti a causa della sua vicinanza con il capoluogo.\nDurante la seconda guerra mondiale il paese fu coinvolto nel movimento di resistenza seguito all'armistizio dell'8 settembre 1943, i combattimenti pi\u00f9 aspri si vissero prima del superamento della vicina Linea Gotica da parte degli Anglo-Americani.\nSulle montagne nei pressi dell'abitato stanziarono diverse compagnie partigiane composte da militanti locali e da soldati stranieri guidati da un commissario sovietico mentre il paese fu occupato dalle forze tedesche in ritirata che si insediarono al Fariolo e bruciarono la popolosa frazione di Roncroffio per rappresaglia facendo strage di civili.\nNel Dopoguerra, la devastazione portata dal conflitto aggrav\u00f2 la situazione di povert\u00e0 nelle campagne e molte giovani famiglie abbandonarono la loro terra per emigrare in pianura nei centri industriali, soprattutto a Reggio Emilia e Milano.\nGli ultimi decenni hanno visto il ritorno ai luoghi natali della gente emigrata negli anni cinquanta-sessanta, con un conseguente boom edilizio che ha fatto allargare i confini della zona abitata sino alle pendici del monte ed alla strada provinciale, anche se Felina durante i mesi invernali assiste ancora ad un notevole spopolamento.\nIl Salame di Felina.\nL'origine del castello di Felina probabilmente risale al XII secolo ma \u00e8 noto che fin dal 1664 del complesso rimaneva solo la torre, circa la ragione della sua distruzione non \u00e8 ancora stata fatta piena luce, probabilmente fu distrutto da un'incursione bellica o fu utilizzato come cava di pietra dopo la sua decadenza. Fu oggetto di numerose ristrutturazioni, l'ultima \u00e8 datata 1990.\nLa fiera di Felina.\nFelina fu dalla fondazione sede di fiera e mercato che si tenevano in quello che era il suo \"centro\" antico: il Fariolo. I mercanti che lo frequentavano giungevano anche dal versante toscano degli Appennini data la sua posizione accessibile sulla via dell'antico valico del Cerreto.\nDiversi atti del sec. XIII sono stilati nel mercato di Felina, luogo dove non solo si commerciava, ma si svolgevano i momenti significativi della vita civile: dai procedimenti giudiziari alle esecuzioni di giustizia, dalla proclamazione delle \"grida\" ai rogiti notarili.\nEconomia.\nAttivit\u00e0 produttive.\nL'economia si basa sull'agricoltura, sui frutti della terra, sull'allevamento e sulle attivit\u00e0 casearie legate alla produzione del Parmigiano Reggiano e di altri prodotti gastronomici locali.\nNumerose botteghe artigiane e piccole attivit\u00e0 commerciali animano il centro dell'abitato.\nA nord-est del paese, sulla strada per Reggio Emilia \u00e8 presente una modesta zona industriale dove sono collocate un'importante fabbrica di impianti di refrigerazione e diverse officine, legate ai macchinari agricoli.\nTurismo e ricettivit\u00e0.\nDurante il periodo estivo c'\u00e8 un discreto afflusso di villeggianti, prevalentemente della Bassa Reggiana, che risiedono in una casa di propriet\u00e0 o sono ospitati in due alberghi e tre Bed and Breakfast.\n\u00c8 inoltre presente una casa vacanze (50 posti letto) gestita dalla Parrocchia e ricavata da un antico fienile ristrutturato.\nAttivit\u00e0 ricreative.\nSulla strada che porta alla frazione di Palareto, \u00e8 posto il \"Centro Ricreativo Parco Tegge\" dotato anche di una Sala Congressi. Questa sede \u00e8 usata frequentemente per numerose manifestazioni di vario carattere tra le quali spiccava il \"Festival dell'Unit\u00e0\" in agosto. In passato diversi personaggi tra cui Romano Prodi, Enzo Biagi e Bianca Berlinguer sono stati ospiti del Tegge.\nLa Societ\u00e0 Sportiva ASD FELINA gestisce un campo da calcio, un campo da tennis, una pista polivalente e una Palestra Comunale. Partecipa al \"Torneo calcistico della Montagna\", l'evento sportivo pi\u00f9 importante del comprensorio.\nDa qualche anno, ad opera di un gruppo di volontari, ha aperto la Bocciofila, sede di importanti gare anche a livello nazionale. In particolari occasioni (feste di paese, in coincidenza con importanti gare, ...) la Bocciofila si trasforma anche in un apprezzato ristorante dove si possono gustare i tortelli e gli altri piatti tipici del posto.Recentemente, nel 4/08/13, la squadra dei dilettanti felinese si \u00e8 aggiudicata questa ambizioso torneo.\nNel centro di Felina era presente l'\"Ariston\", il pi\u00f9 importante cinema della Montagna reggiana,ora chiuso da qualche anno. Il comune ha scelto di costruire un nuovo cinema teatro in Castelnovo ne\u2019 Monti.\nSpecialit\u00e0 enogastronomiche.\nIl territorio rientra nella pregiata area di produzione del Parmigiano Reggiano.\nI prodotti gastronomici locali sono, oltre al celebre formaggio: l'erbazzone (erbette, spinaci, riso, uovo, pastasfoglia, parmigiano), i tortelli (particolarmente apprezzati se conditi con la battuta di lardo), i cappelletti, la torta di tagliatelle (tagliatelle, mandorle, pastafrolla), la torta di riso, salumi provenienti da aziende agricole a conduzione familiare (prosciutto, guanciale, salame). Fra i salumi si distingue il salame \"fiorettino\" autoctono proprio di queste terre appenniniche. \nUltimamente sta riemergendo anche il baccal\u00e0 fritto, un tempo considerato il piatto dei poveri.\nDa non dimenticare il pi\u00f9 amato \"gnocco fritto\" (sfoglie di pasta sottile fritte nello strutto) che pu\u00f2 essere accompagnato con qualsiasi prodotto dolce e salato.\nMonumenti e luoghi d'interesse.\nRecentemente \u00e8 stato abbattuto un edificio mai utilizzato che avrebbe dovuto fungere da pollaio, oggetto di numerose proteste da parte di cittadini ed associazioni per l'effetto di inquinamento paesaggistico provocato, la demolizione \u00e8 rientrata nell'ambito di un progetto di riqualificazione del territorio attuato dalla provincia di Reggio Emilia.\nCultura.\nManifestazioni e sagre.\nL'evento principale \u00e8 la Fiera di maggio che si svolge la terza domenica di maggio, con esposizione di animali da allevamento, prodotti tipici e attrezzature agricole. Dal 26 al 28 luglio viene organizzato il Festival della Musica nell'ambito della manifestazione \"Citt\u00e0 Slow\". Tra il 13 ed il 17 agosto si festeggia la Sagra del Paese durante la quale si esibisce la Banda Musicale e vengono allestiti dei banchetti sul Castello. La seconda domenica di agosto si svolge la tradizionale Corsa delle Carrettelle lungo la discesa del vicino paese di Monchio. la terza domenica d'ottobre si tiene, solitamente, la Festa del Marrone. Il 24 dicembre c'\u00e8 la Festa dei Babbi Natale. Dal 2008 si svolge nel mese di luglio la Festa della Canapa, evento culturale e musicale che ospita principalmente artisti raggae di livello nazionale e internazionale.\nFolklore.\nL'associazione culturale La Fenice organizza eventi di vario tipo nella zona. La pro-loco organizza varie iniziative nell'arco dell'anno di carattere gastronomico-culturale. \nL'associazione culturale cannabis info, promuove attivit\u00e0 legate alla pianta di canapa e organizza eventi culturali e musicali nel territorio.\nBanda Musicale di Felina.\nLa Banda musicale di Felina fu fondata nel 1870 (seppure si abbia notizia di un primo nucleo musicale gi\u00e0 dal 1830) : una satira scritta per il centenario della banda afferma che i bambini di Felina \"\u201ctittano la musica con il latte\"\".\nLa Banda Musicale di Felina, costituita attualmente da circa 50 elementi, accanto ad un repertorio 'da piazza', composto da inni e marce e che accompagna le manifestazioni pubbliche e le pi\u00f9 importanti ricorrenze, ha pure un nutrito repertorio 'da concerto' che spazia in vari generi musicali, ed un repertorio 'da ballo', costituito da valzer, polke e mazurke della tradizione locale.\nLa banda ha collaborato con artisti come Ivana Monti, nello spettacolo 'Mia cara madre' (2011, 2012), o Christian Boltanski, nella installazione al Teatro Valli 'Tant que nous sommes vivants' (2012)."}
{"id": "57366", "revid": "2519", "url": "https://it.wikipedia.org/wiki?curid=57366", "title": "Hospitality Club", "text": "L'Hospitality Club \u00e8 uno dei maggiori servizi di ospitalit\u00e0 online.\nDopo esperimenti con parecchi servizi, fu fondato nel luglio del 2000 a Dresda dal tedesco Veit K\u00fchne, e crebbe grazie agli sforzi gratuiti d'innumerabili volontari legati tra loro online, senza uffici n\u00e9 struttura fissa. Ad agosto 2007 contava pi\u00f9 di 324 000 membri in 209 paesi, con prevalenza in Germania, Polonia e Stati Uniti.\nGli ospitanti offrono alloggio gratuito ed aiuto durante il viaggio. La partecipazione \u00e8 libera e gratuita: chiunque pu\u00f2 iscriversi senza dover pagare alcunch\u00e9 e senza obblighi. Le verifiche passaporto ed i controlli delle corrispondenze per \"spam\" appartengono al passato per mancanza di volontari (2014).\nIl club ha inoltre un meccanismo di feedback simile a quello delle aste online, per cui gli ospitati/ospitanti possono lasciare un commento sul profilo della controparte.\nStoria.\nCon l'estensione dell'Unione Europea ai paesi del blocco ex-comunista e l'abolizione dell'obbligo di visto per molti di essi, si moltiplic\u00f2 il numero dei viaggiatori giovani; ne risult\u00f2 una crescita esponenziale del HC e le strutture iniziali si mostravano sempre pi\u00f9 insufficienti. Nell'anno 2005, il gruppo dei volontari pi\u00f9 impegnati chiesero al fondatore Veit K\u00fchne\nDopo sei mesi di trattative inconcludenti, questo gruppo si vide costretto di staccarsi dal HC, e cre\u00f2 BeWelcome con sede sociale a Condate R\u00e8doni in Bretagna. Il fondatore non era disposto a occuparsi seriamente delle richieste e delle proposte ma faceva lavorare i volontari, prendeva tempo sulle decisioni, e, affrontato direttamente, decise di non arrivare a nessun compromesso. Inoltre vennero esclusi volontari \"anziani\" senza ragione. K\u00fchne apr\u00ed il sito web alla pubblicit\u00e0 di AdChoices, senza mai dichiarare la destinazione dei proventi; e non tutti i membri son contenti di annunci come \"Ukrainian Women Free\" (1.1.2014).\nDa quel momento cominci\u00f2 la stagnazione del Club. Dall'estate del 2006, divenne frequente trovare il sito offline. Veit K\u00fchne teneva le redini ma non rispose mai a lettere e post se non sporadicamente; la newsletter era discontinua. Con la propriet\u00e0 del sito inaccessibile ed intangibile, molti volontari smettevano la loro attivit\u00e0 ed i membri divenivano meno e meno attivi.\nAlla fine del 2008 terminarono le attivit\u00e0 del sito web. La frustrazione generale regnava nel Forum.\nA luglio 2012, il fondatore sorprese membri selezionati, domandando loro che sottoscrivessero in pochi giorni un progetto di collaborazione col sito web Airbed &amp; Breakfast (Airbnb). Airbed &amp; Breakfast agisce come intermediario / procacciatore di letti in case private dietro pagamento; e quest'elemento commerciale fu respinto dalla maggioranza dei membri. Inoltre, si tratta della promozione della concorrenza, poich\u00e9 lo stesso letto non si pu\u00f2 vendere e offrire gratis per ragioni di fraternit\u00e0 e di filantropia. Veit K\u00fchne argomenta che ciascuna stipulazione risulta in una provvigione per HC per coprire le spese dei server; ma nessuna cifra \u00e8 stata resa pubblica.\nEsistono anche altri servizi simili; tra questi il rinomato CouchSurfing, pi\u00f9 orientato ai giovani ed a chi si accontenta anche di una sistemazione meno confortevole (dormire su un divano); il Servas, e il WWOOF. Quest'ultimo \u00e8 specializzato nello scambio lavoro-alloggio e pasto presso le campagne ed ambienti rurali mondiali (per esempio, gli Ecovillaggi)."}
{"id": "57369", "revid": "712828", "url": "https://it.wikipedia.org/wiki?curid=57369", "title": "Alqualond\u00eb", "text": ""}
{"id": "57374", "revid": "3732", "url": "https://it.wikipedia.org/wiki?curid=57374", "title": "Autodromo Enzo e Dino Ferrari", "text": "Lautodromo Enzo e Dino Ferrari, comunemente noto come autodromo di Imola, \u00e8 un circuito automobilistico situato nel comune di Imola, nella citt\u00e0 metropolitana di Bologna.\nInaugurato nel 1953, ai suoi albori era ufficialmente denominato \"Autodromo Prototipo CONI\", seppur noto principalmente come \"circuito del Santerno\", titolazione questa che colloquialmente tuttora mantiene. Nel 1970 assunse il nome di \"autodromo Dino Ferrari\" in memoria dello scomparso figlio di Enzo Ferrari; alla successiva morte del \"Drake\" nel 1988, il suo nome venne affiancato a quello del figlio portando il circuito imolese all'odierna denominazione.\nDeve la sua iniziale notoriet\u00e0 al motociclismo, in particolare con la 200 Miglia di Imola disputatasi tra il 1972 e il 1985. Per quanto riguarda il Motomondiale, ha ospitato sette edizioni del Gran Premio delle Nazioni tra il 1969 e il 1988, tutte le quattro edizioni del Gran Premio Citt\u00e0 di Imola dal 1996 al 1999, e due edizioni del Gran Premio di San Marino nel 1981 e nel 1983. Dal 2001 ospita pressoch\u00e9 stabilmente la tappa italiana del campionato mondiale Superbike.\nPer quanto concerne l'automobilismo, dopo gli esordi legati prettamente all\"endurance\", dal 1979 il circuito si \u00e8 aperto alla Formula 1 in occasione del Gran Premio Dino Ferrari. Relativamente alla massima serie automobilistica ha ospitato il Gran Premio d'Italia nel e tutte le ventisei edizioni del Gran Premio di San Marino dal al , mentre dal ospita il Gran Premio dell'Emilia-Romagna. \u00c8 inoltre sede di altre corse di caratura internazionale per vetture monoposto, turismo e GT.\n\u00c8 uno dei pochi tracciati in cui si corre in senso antiorario. Il record assoluto del circuito \u00e8 di 1'13\"609 stabilito da Valtteri Bottas su nelle qualifiche del Gran Premio dell'Emilia-Romagna 2020.\nDal 30 giugno 2013 l'autodromo ospita il Museo \"Checco Costa\"; nell'esposizione sono raccolti documenti, immagini e mezzi che raccontano la storia dell'autodromo.\nStoria.\nFondazione.\nNel 1946 fu redatto dal Comune d'Imola un progetto per la costruzione di una strada in destra del fiume Santerno, di congiunzione dei due ponti esistenti sul corso d'acqua: quello della via Emilia e quello di viale Dante. Alfredo Campagnoli, giovane geometra dell'ufficio tecnico comunale, parl\u00f2 di questo progetto con alcuni amici. Sembr\u00f2 concretizzarsi l'idea di costruire un circuito sulle pendici di Imola, comprendente la zona di monte Castellaccio, su strade aperte al traffico ma opportunamente distanti dal centro abitato.\nL'anno dopo i promotori, ovvero il succitato Campagnoli insieme a Tonino No\u00e8, Ugo Montevecchi e Graziano Golinelli, proposero inizialmente un tracciato extra urbano di m sul quale organizzare alcune gare motociclistiche all'anno, sia di motocross sia di velocit\u00e0. A essi si aggiunsero Checco Costa, presidente del Moto Club, e Gualtiero Vighi, membro consigliere del Moto Club e valente pilota.\nIn breve tempo fu costituita una societ\u00e0 per la realizzazione e gestione del circuito. Il 25 novembre 1947 fu fondato l'Ente Sport e Turismo Imola (ESTI), nella forma societaria della cooperativa a responsabilit\u00e0 limitata; il 1\u00ba febbraio 1948 il ragioniere Tommaso Maffei Alberti ne divenne presidente, rimanendovi in carica ininterrottamente fino allo scioglimento dell'ente, avvenuto nel 1973. Scopo dell'ESTI era reperire i fondi necessari per la costruzione del circuito. Maffei si rivolse a Enzo Ferrari (23 gennaio 1948), chiedendogli di interessarsi al progetto: il \"Drake\" si attiv\u00f2 presso i fratelli Maserati che parteciparono, insieme ad altri costruttori, a un sopralluogo nella zona in cui si sarebbe realizzato il tracciato (1\u00ba febbraio). Emerse l'idea di realizzare un circuito sede stabile di gare e collaudi. Il 12 febbraio giunse a Imola Giovanni Canestrini, segretario generale dell'Automobile Club d'Italia, il quale si dichiar\u00f2 favorevole alla realizzazione di un secondo impianto permanente nazionale: nell'Italia di allora, infatti, esisteva un solo circuito stabile, quello di Monza. Il nuovo progetto fu completamente differente dal precedente: non pi\u00f9 un circuito motociclistico su strade aperte al traffico, ma un circuito chiuso e permanente, da dare in concessione ai costruttori di auto sportive. Il 7 maggio giunse la visita di Adriano Rodoni, vice presidente del Coni. In un certo senso con la sua visita si chiuse il cerchio allorch\u00e9 tutte le massime autorit\u00e0 sportive e motoristiche italiane erano venute a Imola ed avevano espresso il loro parere favorevole al progetto di un impianto permanente prototipo per gare motoristiche.\nNel 1949 la lunghezza totale del tracciato fu portata a m, in ottemperanza alle nuove norme internazionali. Il progetto definitivo venne approvato dal Comitato olimpico nazionale italiano (CONI) il 27 ottobre dello stesso anno. Da allora il circuito fu denominato \"Autodromo Prototipo CONI\". Il 6 marzo 1950 fu dato l'inizio ufficiale ai lavori: nei documenti dell'epoca il tracciato era chiamato \"circuito del Castellaccio\". Il percorso, misto-veloce, misurava m da percorrere in senso antiorario, e fu ricavato collegando tra loro strade gi\u00e0 esistenti che si snodavano sulle colline prospicienti la citt\u00e0 di Imola con tratti di strada nuovi. Da notare come, nei primi anni di attivit\u00e0 del tracciato, queste strade continuarono a essere aperte alla circolazione; l'impianto fu trasformato in circuito permanente solo a met\u00e0 degli anni 1960, epoca a cui risale la recinzione attuale.\nL'ESTI attiv\u00f2 una serie di convenzioni con il Comune, il CONI e la Banca Nazionale del Lavoro, riuscendo a raccogliere la cifra necessaria per finanziare i lavori: 40 milioni di lire al tasso del 3%. Il finanziamento, a fondo perduto, aveva una durata di 23 mesi (gennaio 1948-novembre 1949). L'ESTI ottenne la gestione dell'impianto per 29 anni.\nAnni 1950.\nLa posa della prima pietra del circuito imolese avvenne il 22 marzo 1950. Dopo poco pi\u00f9 di due anni, e ore di lavoro, fu effettuato il primo collaudo: nella giornata del 19 ottobre 1952 il campione di motociclismo Umberto Masetti percorse il circuito con la sua Gilera. In quell'occasione furono effettuate anche prove di automobilismo: Enzo Ferrari fece provare una 340 Sport ai suoi piloti Alberto Ascari, Giannino Marzotto e Luigi Villoresi. L'inaugurazione ufficiale avvenne il 25 aprile 1953 con una gara motociclistica valevole per il campionato italiano delle classi 125 e 500, il Gran Premio CONI, e una gara nazionale per le classi fino a 250 cc, il Gran Premio Citt\u00e0 di Imola. Ad assistere all'evento giunsero persone da tutta Italia. Il primo record della pista fu stabilito da Masetti e Milani con 2'07\" (alla media di 142,211\u00a0km/h).\nIl circuito ebbe il suo battesimo internazionale il 25 aprile 1954 con la prima edizione della \"Coppa d'oro Shell\", una gara motociclistica ideata da Checco Costa per le classi 250, 350 e 500, destinata a divenire la pi\u00f9 importante competizione motociclistica internazionale degli anni 1950 e 1960, anche grazie a un montepremi assai elevato: la gara fu vinta da Masetti su Gilera, nella classe regina, e da Enrico Lorenzetti e Alano Montanari entrambi su Moto Guzzi, rispettivamente nelle classi 350 e 250. L'automobilismo fece il suo debutto a Imola due mesi dopo, il 20 giugno, con la \"Conchiglia d'oro Shell\", manifestazione internazionale per vetture Sport di classe 2000: davanti a un numeroso pubblico si sfidarono Ferrari e Maserati, con Umberto Maglioli primo su Ferrari 500 Mondial davanti a Ferruccio Musitelli e Luigi Musso su Maserati.\nNel 1956 si disput\u00f2 la terza edizione della \"Coppa d'oro\", vinta dall'italiano Eugenio Castellotti su Osca. Nell'occasione la Shell invit\u00f2, oltre alle case italiane e tedesche, anche quelle inglesi: videro per la prima volta il circuito imolese campioni come Jack Brabham, Roy Salvadori, Colin Chapman e Cliff Allison, e fu anche la prima volta in riva al Santerno dei giornalisti delle testate specializzate inglesi. Per vedere l'edizione successiva della \"Coppa d'oro\" si dovette attendere il 1963, con il debutto della Formula 1 sul circuito imolese.\nIl circuito era composto, all'epoca, da strade aperte al traffico; per raggiungere l'obiettivo di realizzare un autodromo permanente, dovettero trascorrere tutti gli anni 1950 e met\u00e0 degli anni 1960. Le cause furono principalmente due: il ritardo nel realizzare le opere che avrebbero escluso il tracciato dalla viabilit\u00e0 ordinaria, e i ricorsi dei privati, contrari all'esproprio dei loro terreni destinati ad ospitare gli impianti fissi (tribune e box). Durante questo periodo il circuito fu sottoutilizzato: le gare disputate all'anno furono poche, cos\u00ec come poche furono anche le giornate annuali d'affitto del tracciato alle case costruttrici per i collaudi dei loro prototipi.\nAnni 1960 e 1970.\nIl 21 aprile 1963 per la prima volta l'impianto imolese ospit\u00f2 una gara di Formula 1, seppur non valida per il campionato mondiale, vinta da Jim Clark su Lotus 25. Ci\u00f2 nonostante, la massima categoria automobilistica non sarebbe tornata a correre dalle parti del Santerno per molti anni a venire.\nNel biennio 1965-1966 furono finalmente realizzate le tribune e i box. Il 23 gennaio 1965 Enzo Ferrari, venuto all'autodromo per una cerimonia di premiazione, dichiar\u00f2: \u00abl'autodromo di Imola, per le sue caratteristiche, consistenti in difficolt\u00e0 per le macchine e per i piloti, \u00e8 il circuito pi\u00f9 interessante d'Italia. La possibilit\u00e0 di poterne disporre completamente potrebbe essere di valido aiuto alla soluzione dei problemi delle case automobilistiche che si dedicano alla preparazione di macchine da corsa\u00bb.\nNel 1969 Imola ospit\u00f2 per la prima volta una gara valevole per il Campionato del mondo di motociclismo, il Gran Premio delle Nazioni: vinsero Paul Lodewijkx su Jamathi (50 cc); Dave Simmonds su Kawasaki (125 cc); Phil Read su Yamaha (250 e 350 cc); e Alberto Pagani su LinTo (500 cc). L'esperienza non fu coronata dallo sperato successo di pubblico (anche per la concomitanza del Gran Premio d'Italia di Formula 1 che si tenne a Monza), per cui fu ripetuta solo quattro anni dopo.\nL'8 settembre 1970 la vecchia denominazione CONI lasci\u00f2 il posto a quella di \"Autodromo Dino Ferrari\", in memoria del figlio di Enzo prematuramente scomparso negli anni 1950. Due anni dopo, importanti lavori vennero realizzati nella zona del traguardo, con la costruzione della \"Variante Bassa\" per rallentare le percorrenze nel rettilineo dei box. Un'altra, la \"Variante Alta\", venne creata nello stesso periodo per spezzare il tratto che scollinava verso le curve della \"Rivazza\".\nL'autodromo entr\u00f2 nei calendari di molte categorie automobilistiche e motociclistiche, soprattutto per quel che riguarda le gare \"endurance\", con la 1000 Chilometri automobilistica e la 200 Miglia motociclistica, quest'ultima una competizione omonima della celebre gara di Daytona: la prima edizione si svolse nel 1972 e vide il successo di Paul Smart su Ducati, davanti a un pubblico di oltre spettatori, mentre l'ultima si disput\u00f2 nel 1985 e fu vinta da Eddie Lawson su Yamaha.\nFrattanto nel 1973 l'ESTI venne messa in liquidazione. La gestione del circuito venne quindi rilevata da una societ\u00e0 per azioni che si costitu\u00ec per l'occasione, la Societ\u00e0 Allestimento Gestione Impianti Sportivi (SAGIS). Successivamente, la direzione dell'autodromo riallacci\u00f2 i contatti con la Formula 1 per ospitare una gara titolata. Dopo diversi sopralluoghi da parte dell'allora Formula One Constructors Association (FOCA) e dei piloti, ulteriori modifiche vennero realizzate per ampliare le vie di fuga; laddove ci\u00f2 non fosse stato possibile, il disegno del tracciato fu modificato, come nel caso della \"chicane\" inserita nella curva delle \"Acque Minerali\".\nL'arrivo della Formula 1.\nNella seconda met\u00e0 degli anni 1970, direttore sportivo della Ferrari era l'ingegnere torinese Roberto Nosetto. Questi, nel 1979, fu inviato da Enzo Ferrari a Imola: il \"Drake\" desiderava fortemente che il circuito intitolato al figlio Dino ospitasse le gare di Formula 1, pertanto incaric\u00f2 di migliorarne le strutture. Nosetto ridisegn\u00f2 il corpo box, progett\u00f2 la storica \"Torre Marlboro\" (che sostitu\u00ec la vecchia \"Torre Renault\") e le nuove tribune, e fece rifare l'asfalto della pista. Nello stesso anno, con il completamento dell'impianto e l'eliminazione dei tratti utilizzati per la viabilit\u00e0 urbana, il circuito divenne permanente. Il 16 settembre 1979, con il Gran Premio Dino Ferrari, gara non titolata vinta da Niki Lauda su Brabham-Alfa Romeo, inizi\u00f2 la nuova era della Formula 1 per Imola.\nNosetto fu il direttore della struttura dal 1980 al 1989. Sotto la direzione dell'ingegnere, il 14 settembre 1980, l'autodromo ospit\u00f2 la sua prima gara di Formula 1 valida per il titolo mondiale, il 51\u00ba Gran Premio d'Italia, in quell'occasione \"strappato\" a Monza e vinto da Nelson Piquet; dall'anno seguente, tornata la tappa italiana del mondiale sul circuito brianzolo, la pista imolese divenne sede del Gran Premio di San Marino. I due Gran Prix si disputarono in momenti diversi della stagione: Imola in primavera, mentre Monza veniva confermata nella tradizionale collocazione settembrina.\nA seguito della scomparsa di Enzo Ferrari, il 14 agosto 1988, al nome del figlio Dino venne affiancato quello del \"Drake\" nella titolazione dell'impianto.\nNel 1994 \u00e8 stato vissuto il Gran Premio pi\u00f9 drammatico, con molti incidenti, due dei quali mortali. Venerd\u00ec 29 aprile, durante le prove, Rubens Barrichello si schianta alla \"Variante Bassa\", ma nonostante il grave incidente riporta solo la rottura del setto nasale e l'incrinazione di una costola che lo costringono a saltare il resto della gara. Sabato 30, l'ala anteriore della Simtek di Roland Ratzenberger si stacca e l'auto va a schiantarsi alla curva \"Villeneuve\"; il pilota muore, e si tratta della prima fatalit\u00e0 in Formula 1 dalla morte di Elio De Angelis nel 1986. Domenica 1\u00ba maggio, giorno della gara, allo spegnersi della luce verde la Benetton di JJ Lehto rimane ferma sullo schieramento e viene presa in pieno dalla Lotus di Pedro Lamy: i pezzi, tra cui una ruota, volano in tribuna centrale ferendo alcune persone tra il pubblico. Alla ripartenza passano 2 soli giri (7\u00ba giro) quando la Williams di Ayrton Senna esce dritta al \"Tamburello\" per la rottura del piantone dello sterzo e va a finire contro il muro: Senna viene trasportato all'ospedale di Bologna dove morir\u00e0 poche ore dopo. Infine, ai box il panico \u00e8 seminato da una ruota, staccatasi dalla Minardi di Michele Alboreto, che ferisce quattro meccanici.\nDopo questa gara, il circuito ha subito nuove e radicali modifiche, in modo da renderlo pi\u00f9 sicuro. La curva del \"Tamburello\", teatro dell'incidente di Senna, \u00e8 stata sostituita da una pi\u00f9 lenta \"chicane\", meno spettacolare ma pi\u00f9 sicura, mentre il curvone dove picchi\u00f2 Ratzenberger nelle qualifiche, denominato \"Villeneuve\", \u00e8 stato a sua volta modificato da un'ulteriore variante. Modificato anche il tratto denominato \"Acque Minerali\", dove ora ci sono due pieghe veloci al posto della vecchia \"chicane\" pi\u00f9 una via di fuga molto pi\u00f9 ampia, le curve \"Rivazza\", e la \"Variante Bassa\", punto in cui Barrichello, come detto, rischi\u00f2 la vita.\nDopo i fasti della 200 Miglia e una pausa di otto anni (tra il 1988 e il 1995), le moto fanno ritorno a Imola nella stagione 1996 con il Gran Premio motociclistico Citt\u00e0 di Imola, restandovi per quattro anni.\nNel 2000 l'autodromo perde il Motomondiale. Al termine della stagione 2006 perde anche la Formula 1. La Formula One Management (FOM), la societ\u00e0 di gestione del \"circus\", annuncia che Imola non \u00e8 entrata nel calendario 2007 e 2008. Nonostante l'esistenza di un contratto sino al 2009 per il Gran Premio sammarinese, il circuito viene estromesso in quanto i pesanti lavori di ammodernamento, richiesti dalla Federazione, non sarebbero stati completati in tempo utile per l'effettuazione del Gran Premio. Oltre alle questioni organizzative, ha il suo peso la volont\u00e0 politica della FOM di non far disputare pi\u00f9 di una corsa nello stesso Paese, oltre alla decisione di non considerare pi\u00f9 l'Europa il baricentro della Formula 1.\nIl 19 novembre 2006 avviene lo storico abbattimento della zona box, troppo costosa da mantenere. \u00c8 l'ultimo atto decisionale della SAGIS, la societ\u00e0 che da ventotto anni gestiva l'autodromo, la quale nel febbraio 2007 dichiara il fallimento.\nDalla riapertura (2008) a oggi.\nCompetizioni sportive.\nDopo la perdita della Formula 1, seguita a quella del Motomondiale risalente al 2000, sono iniziati i lavori di ricostruzione e ammodernamento che si sono protratti per tutto il 2007. L'area dei box \u00e8 stata totalmente ricostruita; l'unico manufatto sopravvissuto \u00e8 la storica ed ex \"Torre Marlboro\" (negli anni seguenti via via rinominata a seconda dello sponsor). I lavori di modifica al tracciato, eseguiti sotto la direzione dell'architetto Hermann Tilke, hanno portato principalmente all'eliminazione della \"Variante Bassa\" riconfigurando di conseguenza l'intero \"layout\" di quella zona della pista: tra la \"Rivazza\" e il \"Tamburello\" c'\u00e8 ora una sequenza di quattro rettifili raccordati tra loro da tre veloci semicurve.\nIl 3 e il 4 maggio 2008 si \u00e8 tenuta l'inaugurazione del rinnovato circuito. La nuova gestione ha deciso di puntare sulle serie internazionali alternative, sia di auto sia di moto: il primo evento internazionale organizzato sulla nuova pista \u00e8 stato il campionato del mondo turismo, mentre gli anni immediatamente seguenti hanno visto protagonisti gare della Superstars Series, dell'International GT Open e della GP2 Asia Series.\nDal 2009 in poi il tracciato ha visto il ritorno anche del campionato mondiale Superbike. Per rendere possibile ci\u00f2, si \u00e8 provveduto a disegnare una seconda configurazione del tracciato, specifica per il motociclismo: per motivi di sicurezza, su richiesta e con la collaborazione della Federazione Internazionale di Motociclismo, \u00e8 stata realizzata una \"Nuova Variante Bassa\", ovvero una \"chicane\" che si posiziona a met\u00e0 del rettilineo principale, ricavata dalla via di fuga a lato.\nDopo avere ottenuto per varie volte, nel corso del decennio seguente, il rinnovo dell'omologazione di primo grado da parte della FIA, licenza necessaria per organizzare un Gran Premio di Formula 1, nella stagione il circuito torna a ospitare dopo quattordici anni una gara della massima categoria con il debutto del Gran Premio dell'Emilia-Romagna, stante alcuni cambiamenti \"in itinere\" nel calendario mondiale dettati dalla pandemia di COVID-19; il fatto si ripete nel , sempre per defezioni in corso d'opera legate alla pandemia, mentre dal il Gran Premio viene inserito in pianta stabile nel calendario della stagione. Sempre nel 2022 Imola vedr\u00e0 il debutto del Deutsche Tourenwagen Masters.\nIl 12 settembre 2021 la \"Variante Alta\" viene rinominata \"Curva Gresini\" in memoria di Fausto Gresini, pilota motociclistico e dirigente sportivo imolese, scomparso nei mesi precedenti per complicazioni legate alla COVID-19.\nVicende gestionali.\nNel 2007 il Comune d'Imola lancia la gara per la gestione trentennale del circuito. Vince il Gruppo Norman, holding attiva nel settore dei patrimoni immobiliari, con la propria controllata Norman 95. Il 21 febbraio la Norman 95 costituisce una nuova societ\u00e0, Formula Imola (partecipata all'80% da Norman e al 20% da una consociata del Comune d'Imola). Il 6 marzo la gestione del circuito passa ufficialmente alla nuova societ\u00e0. Il nuovo direttore dell'autodromo \u00e8 Pierpaolo Gardella, gi\u00e0 in Ferrari e con la Williams bicampione del mondo negli anni 1996 e 1997. Il fardello debitorio preesistente e una gestione poco oculata da parte del gruppo Norman producono per\u00f2 una nuova crisi societaria, che porta all'uscita di scena del gruppo ed al rilevamento delle quote di maggioranza da parte di Motorsport Eventi, presieduta da Uberto Selvatico Estense.\nIl 9 dicembre 2009 viene nominato il nuovo amministratore delegato e direttore dell'autodromo, nella persona di Walter Sciacca. Il successore di Gardella pianifica in poco tempo un'attivit\u00e0 triplicata rispetto alla stagione precedente, portando all'autodromo manifestazioni di alto livello. Nel febbraio 2010, per\u00f2, una nuova tegola cade sulla gestione: Formula Imola veniva dichiarata fallita una seconda volta, a causa di una serie di debiti accumulati dalla precedente amministrazione. Nonostante il fallimento, Formula Imola continua a lavorare in esercizio provvisorio: ad affiancare il curatore fallimentare, Fabrizio Carbone, nella gestione del calendario come co-adiutore \u00e8 lo stesso Sciacca. Ci\u00f2 gli consente di far chiudere il fallimento in pochi mesi con la riconsegna ai soci della societ\u00e0 nell'ottobre 2010. Gli organi sociali quindi vengono ripristinati con Estense presidente e Sciacca amministratore delegato e direttore dell'autodromo.\nIl 22 dicembre 2010 pu\u00f2 essere ricordato come un passaggio importante nel programma di rilancio dell'autodromo: in questa data viene portato a termine il riassetto della societ\u00e0 Formula Imola: il Consorzio Azienda Multiservizi Intercomunale (Con.Ami), societ\u00e0 a capitale pubblico, diventa socio di maggioranza, accollandosi i debiti della precedente gestione. Da quella data, Formula Imola si occupa della sola gestione delle attivit\u00e0 in pista.\nNel dicembre 2011 Sciacca si dimette da direttore dell'autodromo; gli subentra Pietro Benvenuti. Nel novembre dell'anno seguente il Con.Ami, azionista di maggioranza della societ\u00e0 che gestisce l'autodromo, ottiene dal Comune di Imola l'assegnazione in concessione del circuito per 64 anni. Nel febbraio 2016 Pier Giovanni Ricci viene nominato nuovo direttore generale dell'autodromo, succedendo a Benvenuti. L'anno dopo, in maggio, il Con.Ami rileva le quote di Estense (il 15%) in Formula Imola e diventa proprietario unico dell'autodromo; Uberto Selvatico Estense rimane presidente della societ\u00e0 di gestione.\nDal 1\u00ba giugno 2018 Roberto Marazzi subentra a Ricci come direttore dell'autodromo. Il 21 dicembre 2020 il faentino Gian Carlo Minardi, fondatore dell'omonima scuderia di Formula 1, succede a Estense quale presidente di Formula Imola. Il 18 febbraio 2021 Pietro Benvenuti viene richiamato alla direzione della societ\u00e0 di gestione del circuito.\nEventi extramotoristici.\nIn ambito ciclistico, l'autodromo ha ospitato in due occasioni la partenza e l'arrivo dei campionati del mondo su strada: la prima nel 1968, con le vittorie tra gli uomini dall'italiano Vittorio Adorni e tra le donne dall'olandese Keetie van Oosten-Hage, e la seconda nel 2020 (dopo la rinuncia di Aigle-Martigny a seguito della pandemia di COVID-19), con le affermazioni del francese Julian Alaphilippe tra gli uomini e dell'olandese Anna van der Breggen tra le donne. \u00c8 stato inoltre teatro di due arrivi di tappa del Giro d'Italia, ovvero l'undicesima dell'edizione 2015, con partenza da Forl\u00ec e vinta dal russo Il'nur Zakarin, e la dodicesima dell'edizione 2018, con partenza da Osimo e vinta dall'irlandese Sam Bennett; oltrech\u00e9 nel 2009 luogo di partenza e arrivo dei campionati italiani su strada, vinti tra gli uomini da Filippo Pozzato e tra le donne da Monia Baccaille.\nIn ambito musicale, il circuito \u00e8 stato sede dell'Heineken Jammin' Festival dalla prima edizione del 1998 fino a quella del 2006. Nel 2011 l'impianto imolese ha ospitato la tappa italiana del Sonisphere Festival, la pi\u00f9 importante manifestazione di \"heavy metal\" a livello europeo. Il 9 luglio 2015 gli AC/DC si sono esibiti nel \"paddock\" Rivazza davanti a persone, nell'unica data italiana del loro \"Rock or Bust World Tour\". A seguire, il 25 maggio 2016 Laura Pausini ha tenuto all'autodromo la data-zero del suo tour \"Pausini Stadi\" davanti a persone, mentre il 10 giugno 2017 i Guns N' Roses hanno tenuto un concerto davanti a persone, nell'unica data italiana del tour della loro \"reunion\", \"Not in this Lifetime Tour\".\nTra gli altri eventi, nel 2012 il programma televisivo inglese \"Top Gear\" ha girato una puntata nella quale i tre conduttori Jeremy Clarkson, Richard Hammond e James May, rispettivamente a bordo di una Lamborghini Aventador, una Noble M600 e una McLaren MP4-12C, hanno tentato di battere il tempo di 1'56\"6 ottenuto dal \"cugino\" italiano di Stig su una Ferrari 458 Italia. Infine tra il 17 e il 18 ottobre 2015 il Movimento 5 Stelle ha organizzato all'autodromo la \"kermesse\" \"Italia a 5 Stelle\"."}
{"id": "57376", "revid": "712828", "url": "https://it.wikipedia.org/wiki?curid=57376", "title": "Tirion", "text": ""}
{"id": "57378", "revid": "1573940", "url": "https://it.wikipedia.org/wiki?curid=57378", "title": "Ambystoma tigrinum", "text": "La salamandra tigre (\"Ambystoma tigrinum\" ()) \u00e8 un anfibio dell'ordine dei Caudati (o Urodeli), diffuso nella fascia temperata del Nord America (esclusa la costa dell'Oceano Pacifico).\nQuesto urodelo pu\u00f2 presentarsi in forma neotenica, simile a quella di base dell'Axolotl.\nDescrizione.\nSoffermandoci sull\u2019aspetto morfologico c\u2019\u00e8 molto da considerare. La testa discretamente depressa, \u00e8 sormontata da due piccoli occhi distanti tra loro. La pupilla del diametro di 1 mm circa \u00e8 nera, e molto piccola, facendolo somigliare ad un \u201cmiope\u201d con \u201cmonocoli\u201d incorporati. La bocca grande e larga, armata di finissimi \u201cdenti\u201d del tutto innocui, porta nel suo interno una lingua estroflessibile, rosea, relativamente catturante, lubrificata da una saliva densa e collosa che perde le sue propriet\u00e0 \u201cleganti\u201d non appena esposta all\u2019aria. Le zampe sono corte e tozze. Le dita, relativamente corte, sono decorate alle estremit\u00e0 da piccole macchiette nere. Il tronco tozzo \u00e8 attraversato in senso verticale da 11-14 solchi costali assai evidenti, la colorazione di fondo va dal bruno scuro al nero, con macchie chiare che vanno dal giallo all'ocra a seconda del soggetto.\nDistribuzione e habitat.\nLa salamandra tigre \u00e8 una grande salamandra che pu\u00f2 essere ritrovata in gran parte degli Stati Uniti, nel Canada meridionale e nel Messico settentrionale, nella sierra Madre Occidentale, mentre \u00e8 assente dalla maggior parte del Grande Bacino, del New England e dei monti Appalachi. Si trova dal livello del mare fino a circa 3,660 m di altitudine nelle montagne rocciose. Vive principalmente nei boschi, in prossimit\u00e0 di stagni o piccoli ruscelli, passa la maggior parte del giorno interrata o nascosta nelle tane, per poi uscire solo durante le sere pi\u00f9 umide, da New York verso sud lungo la Florida orientale e ad ovest in Nebraska, Kansas e Texas orientale. Virtualmente, pu\u00f2 essere trovata in ogni habitat, a condizione che vi sia un substrato terrestre adatto ad essere scavato ed un vicino corpo d'acqua adatto alla riproduzione. Gli adulti terrestri sono solitamente sotterranei, vivono in cunicoli fatti da essi stessi o in quelli fatti da roditori o altri animali. A New York, gli adulti si sono stabiliti nelle zone boscose, mentre hanno evitato le zone erbose (Madison e Farrand 1998). Nelle pi\u00f9 alte Montagne Rocciose, gli adulti metamorfosati comunemente si presentano in stagni durante l'estate.\nIn Messico \u00e8 stato osservato che in alcune localit\u00e0 questa specie pu\u00f2 resistere a condizioni d'inquinamento e ad altri tipi di alterazione del suo habitat. In molti laghi di montagna che in passato erano abitati dalla specie ora se ne trovano pochissimi esemplari, a causa dello stoccaggio delle trote, che consumano e fanno sparire la popolazione larvale.\nPopolazioni demograficamente isolate sono suscettibili di estinzione, particolarmente sotto l'influsso di condizioni meteorologiche altamente variabili. Talvolta questa specie viene esportata dal mercato acquariofilo, ma questo allo stato attuale non costituisce un grande pericolo.\nAllevamento in cattivit\u00e0.\nQuesto ambystoma proviene dall\u2019America settentrionale, dal Canada e dal Messico. Vive in ambienti boschivi, tra le foglie umide del suolo o in tane scavate nel terreno. Potendolo ospitare nei nostri terrari o terracquari, si dovr\u00e0 fare attenzione alla grandezza della struttura che non dovr\u00e0 mai essere inferiore agli 80/90 cm di lunghezza, 30/40 cm di larghezza, 50/60 cm di altezza. Anche nel caso di terrario umido (ambiente sicuramente pi\u00f9 idoneo per il suo allevamento) sar\u00e0 opportuno fornire lo stesso, di un discreto quantitativo d\u2019acqua da tenere sempre ben pulita, profonda circa 10 cm, un terzo del terrario, nebulizzando di tanto in tanto l\u2019ambiente circostante. Al\u2019 interno della struttura, non dovremo mai immettere roccia lavica o pietra a superficie ruvida, data la mole del nostro ospite e dato il fatto che \u00e8 solito agitarsi forsennatamente nel momento in cui \u00e8 in atto di cibarsi. Ricordiamo che in un qualsiasi ambiente di cattivit\u00e0, ogni piccola ferita potrebbe rivelarsi fatale. Queste salamandre hanno bisogno di temperature fresche, l'uso del riscaldamento: risulterebbe inutile e dannoso. Le temperature ideali diurne si aggirano intorno ai 25 gradi, mentre di notte 15-18 gradi . Queste temperature si devono mantenere tutto l\u2019anno solo se non si vuole tentare la riproduzione. Umidit\u00e0 80 % circa. Aspettativa di vita: 15 - 20 anni, dimensioni circa 30 cm.\nRiproduzione.\nIl dimorfismo sessuale negli esemplari adulti \u00e8 evidente, i maschi presentano una cloaca pi\u00f9 gonfia, mentre le femmine hanno un addome pi\u00f9 in carne. La maturit\u00e0 sessuale si raggiunge in media dopo 2-3 anni. Queste salamandre hanno bisogno obbligatoriamente di un periodo di brumazione per 2-3 mesi (da dicembre a febbraio), a temperature decisamente basse, 3-8\u00b0 gradi. Per raggiungere queste temperature bisogna diminuire gradualmente temperatura,ore di luce,e cibo. In questo periodo non somministreremo cibo ai nostri animali e spegneremo il neon. Sarebbe meglio dividere gli esemplari durante la brumazione, e riunirli solo a primavera, quando le temperature si saranno gi\u00e0 normalizzate. Se si continuer\u00e0 a tenere gli esemplari in terrario bisogner\u00e0 aumentare di molto la parte acquatica, aggiungere piante e tronchi cos\u00ec da permettere alle salamandre di attaccare le uova sulla loro superficie. Gli accoppiamenti dovrebbero iniziare da subito: il maschio rilascia le spermatofore nei pressi della femmina, la quale andr\u00e0 subito dopo a raccoglierla con la cloaca in modo tale da fecondare le minuscole uova. Le uova si svilupperanno nel giro di 10-15 giorni (varia in base alla temperatura); le larve si nutriranno di minuscole prede vive, come i naupli. Appena raggiungono dimensioni maggiori possono essere nutrite anche con larve di zanzara congelate o vive. \u00c8 sempre meglio evitare il sovraffollamento, poich\u00e9 il cannibalismo e molto accentuato tra i giovani esemplari, quindi e meglio dividerli per taglia."}
{"id": "57380", "revid": "1711941", "url": "https://it.wikipedia.org/wiki?curid=57380", "title": "Mallorn", "text": ""}
{"id": "57386", "revid": "340520", "url": "https://it.wikipedia.org/wiki?curid=57386", "title": "Salsa (musica)", "text": "Con il termine salsa vengono denominati vari ritmi, in gran parte caraibici, popolari in molte nazioni latinoamericane. Non \u00e8 chiaro chi e perch\u00e9 abbia dato questo nome a tale genere musicale, ma esso risulta in ogni caso appropriato, in quanto si riferisce, per l'appunto, alla \"mescolanza\" di ritmi e sonorit\u00e0 musicali.\nStoria del genere.\nNel 1933 il cubano Ignacio Pineiro scrisse le canzoni \"Donde estabas a noche\", \"Don lengua\", \"A la lae la la\" ed \"Echale salsita\" (a met\u00e0 di quest'ultimo brano il cantante grida \"salsa\" per indicare l'aumento del ritmo e l'inizio del duetto con il coro sulla base della \"clave\"). Negli anni '40 Arsenio Rodr\u00edguez compose \"Papaupa\", un son ben riuscito, \"El devorcio\" e \"Fuego en el 23\" (successivamente cantato anche dalla Sonora Poncena). Negli anni '50 il cubano Machito form\u00f2 a New York il gruppo Afro-cuban Salseros, Jos\u00e8 Curbelo compose le canzoni la \"Familia\", \"La La La\", \"Sun Sun babae\" (cantate successivamente da Oscar de Leon e Ray Barreto) e \"Mambo cha cha cha\", il cubano Cheo Marquetti costitu\u00ec il complesso \"Conjunto Los Salseros\" e Benny More scrisse \"Vertiente Camaguey\", \"Castellano que bueno baila usted\",\"Santa Isabel de las layas\" e \"Soy Campesino\".\nSalsa \u00e8 anche il nome dell'omonimo ballo comunemente danzato su questo tipo di musica.\nComunque, il termine \u00e8 stato usato dagli immigrati cubani a New York in analogia con lo swing (Jones and Kantonen, 1999).\nLa salsa incorpora vari stili e varianti; il termine pu\u00f2 essere utilizzato per descrivere quasi tutti i generi musicali di derivazione cubana pi\u00f9 popolari (come son, cha cha cha e mambo). Uno stile particolare fu sviluppato da gruppi di immigrati cubani e portoricani dell'area di New York City alla met\u00e0 degli anni settanta, con derivazioni stilistiche come la salsa romantica degli anni ottanta.\nLe radici della salsa si possono ritrovare negli antenati africani che furono portati nei Caraibi come schiavi dagli spagnoli. In Africa, \u00e8 molto comune vedere persone che fanno musica suonando strumenti come la conga e la pandereta, strumenti comunemente usati nella salsa, creando una musica simile alla salsa.\nIl pi\u00f9 diretto antenato della salsa \u00e8 il son montuno di Cuba, che \u00e8 una combinazione di influenze europee e africane. La plena portoricana, il calypso di Trinidad, il reggae giamaicano, il rock americano, il merengue dominicano e la cumbia colombiana sono altre fonti di ispirazione durante il \"melting pot\" newyorchese degli anni 1970. Il background prevalentemente spagnolo di Porto Rico unito alle popolazioni africane, andaluse e indigene di Cuba formano le basi della salsa, a partire da Arsenio Rodr\u00edguez (El devorcio, Dumdumpanza), Benny Mor\u00e8 (Que bueno baila usted, Vertiente Camaguey, Son guayiro), Cheo Marquetti, Roberto Fatz, Tito Puente, Tito Rodr\u00edguez, P\u00e9rez Prado, Machito e Felix Chappot\u00edn, Aragon e Riverside negli anni quaranta.\nNei due decenni successivi, la continua successione di stili latinoamericani di successi come mambo, rumba, cha cha cha e charanga raffinano e sviluppano gli elementi del son montuno, raggiungendo una grande popolarit\u00e0 negli Stati Uniti, in Europa e in Giappone.\nLa crescita della salsa moderna, comunque, si dice sia iniziata nelle strade di New York alla fine degli anni 1960. A quel tempo, il pop latino non era pi\u00f9 una delle forze trainanti della musica americana, avendo perso terreno rispetto a doo-wop, R&amp;B e rock and roll. L'influenza degli immigrati latini, in particolare cubani (come Arsenio Rodr\u00edguez, Jos\u00e9 Curbelo e Machito) e portoricani, a New York, e la volont\u00e0 di queste persone di sentirsi pi\u00f9 vicine ai loro paesi, port\u00f2 alla crescita della salsa. La casa discografica di New York Fania Records lanci\u00f2 molti dei primi cantanti e musicisti salsa. Fondata da Johnny Pacheco, l'illustre carriera di Fania inizi\u00f2 con El Malo di Willie Col\u00f3n e H\u00e9ctor Lavoe nel 1967, seguito da una serie di melodie del son montuno e della plena che portarono allo sviluppo della salsa nel 1973.\nDa New York, la salsa si espanse a Cuba, Porto Rico, Repubblica Dominicana, Colombia, Per\u00f9, Messico, Venezuela e altri paesi latinoamericani. Cantanti come Tito Puente e Celia Cruz divennero nomi familiari, non solo tra i latini del Nordamerica ma in tutti i Caraibi. Pi\u00f9 tardi, gruppi come El Gran Combo, Los Van Van e The Apollo All Stars con, tra gli altri, Roberto Roena ne seguirono le orme.\nGli anni settanta videro varie innovazioni musicali tra i musicisti salsa. I Cuatro portoricani furono aggiunti da Yomo Toro e Larry Harlow introdusse il pianoforte elettronico, mentre voci come Cheo Feliciano e Celia Cruz adottarono alcune canzoni brasiliane. Ray Barretto, Tipica 73, Conjunto Cl\u00e1sico, Rub\u00e9n Blades e Eddie Palmieri furono altri artisti importanti di quest'epoca, mentre Peregoyo y su Combo Vacano portarono influenze colombiane nella salsa e introdussero la salsa nel loro paese. Per l'inizio degli anni 1980, la lunga leadership di Fania Records fu indebolita dall'arrivo di TH-Rodven e RMM, mentre Joe Arroyo fece della Colombia un centro nevralgico per la salsa.\nGli anni ottanta furono un'epoca di diversificazione, mentre la salsa popolare si svilupp\u00f2 nella dolce e tenera salsa romantica, con testi inneggianti all'amore e al romanticismo, e nella sua cugina pi\u00f9 esplicita, la salsa erotica. \"Noches Calientes\"' di Jos\u00e9 Alberto (1984) \u00e8 considerato l'inizio di quest'epoca che fu presto dominata da star portoricane. Per la fine degli anni ottanta, la salsa aveva influenzato il Rap latino e trovato artisti come Sergio George che avevano riportato la musica al mambo originario e aggiunto un'importante sezione di trombone.\nLa salsa durante gli anni ottanta si espanse inoltre in Messico, Argentina, Per\u00f9, Europa e Giappone; in quest'ultimo paese, in particolare, fu resa popolare della famosa Orquesta del Sol. L'Orquesta del Sol divenne famosa anche in molti paesi latinoamericani. La Colombia continu\u00f2 le sue innovazioni nella salsa per tutti gli anni ottanta e artisti come Fruko, Los Nemus del Pacifico e Latin Brothers aggiunsero influenze di cumbia, mentre gli anni novanta videro Carlos Vives inserire il vallenato nella salsa colombiana. Roberto Torres, originario di Cuba, invent\u00f2 la charanga-vallenata negli anni ottanta, facendo di Miami un centro per la salsa. Questa situazione aiut\u00f2 il lancio della carriera di Gloria Estefan, una cubana che divenne una grande star americana, e altri che aiutarono la nascita del Miami Sound, un miscuglio di rock e pop. La salsa venezuelana divenne popolare, specialmente Oscar D'Le\u00f3n, mentre altri, come Nelson Pueblo, aggiunsero influenze di llanera. Cano Estremera divenne un famoso cantante di salsa alla fine degli anni ottanta.\nSviluppatasi dalla salsa cubana, la timba nacque su ritmi songo e fu inventata da gruppi come Los Van Van e NG La Banda. Per l'inizio degli anni novanta, questo tipo di salsa originaria di Cuba divenne nota come \"timba\" ed ebbe successo in tutto il mondo. Un altro tipo di salsa cubana \u00e8 il songo-salsa, molto veloce.\nLa salsa ha fatto segnare una crescita costante e ora domina le radio di molti paesi dell'America Latina. Inoltre, molti artisti latini, come Marc Anthony, e l'ancor pi\u00f9 famosa Gloria Estefan, hanno avuto successo come \"crossover\", entrando nel mercato pop angloamericano con hit dal gusto latino, solitamente cantati in inglese.\nLe pi\u00f9 recenti innovazioni nel genere includono ibridi come il merengue elettronico e il salsaton (incrocio tra reggeton e salsa), insieme alla salsa gorda.\nParticolare \u00e8 lo stile del gruppo portoricano Puya, che fonde il thrash metal e il rap con la salsa."}
{"id": "57404", "revid": "782495", "url": "https://it.wikipedia.org/wiki?curid=57404", "title": "Bremsstrahlung", "text": "Bremsstrahlung (in italiano radiazione di frenamento) \u00e8 una radiazione elettromagnetica che viene prodotta a causa dell'accelerazione o decelerazione di una particella carica, tipicamente un elettrone, deviata da un'altra particella carica, tipicamente il nucleo atomico; infatti, supponendo che vi siano particelle cariche in una porzione di materia e che un elettrone ad alta velocit\u00e0 ci passi vicino, la traiettoria di quest'ultimo verr\u00e0 deviata a causa del campo elettrico attorno al nucleo atomico.\nLa particella in moto, quando \u00e8 deviata, perde energia cinetica e, per soddisfare il principio di conservazione dell'energia, emette una radiazione sotto forma di fotone; la bremsstrahlung \u00e8 caratterizzata da una distribuzione continua di radiazione che diviene pi\u00f9 intensa (e si sposta verso le frequenze maggiori) con l'aumentare dell'energia degli elettroni bombardanti (particelle frenate). La frequenza massima della radiazione \u00e8 legata all'energia cinetica degli elettroni dalla relazione\ne di conseguenza \u00e8 noto anche il valore minimo per la lunghezza d'onda della radiazione emessa:\nPi\u00f9 in generale, \"bremsstrahlung\" o \"radiazione di frenamento\" si riferisce a qualsiasi radiazione prodotta per decelerazione di una particella carica, che include la radiazione di sincrotrone, la radiazione di ciclotrone, e l'emissione di elettroni e positroni durante decadimento beta; tuttavia, il termine \u00e8 spesso usato nel senso pi\u00f9 stretto della radiazione di frenamento di elettroni da qualsiasi fonte esterna.\nDescrizione.\nSecondo le equazioni di Maxwell, le cariche accelerate emettono radiazione elettromagnetica: in particolare, quando un elettrone urta contro un materiale, subisce uno scattering ad opera del campo coulombiano di un nucleo atomico, quindi si pu\u00f2 pensare che esso venga \"frenato\". Se l'energia degli elettroni bombardanti \u00e8 sufficientemente alta, la radiazione emessa si trova nella regione dei raggi X dello spettro elettromagnetico.\nLa perdita di energia per bremsstrahlung \u00e8 significativa - cio\u00e8 domina rispetto ai processi di ionizzazione e di eccitazione del nucleo - per elettroni altamente energetici (nell'ordine delle centinaia di MeV in aria e acqua, e delle decine di MeV in materiali pesanti come il piombo o il ferro). La perdita di energia media per unit\u00e0 di percorso si pu\u00f2 calcolare approssimativamente, e risulta\ndove formula_4 \u00e8 il numero di atomi per unit\u00e0 di volume, Z \u00e8 il numero atomico del materiale, formula_5 \u00e8 la costante di struttura fine e formula_6 \u00e8 la massa dell'elettrone. Si vede quindi che per particelle con massa pi\u00f9 grande la perdita di energia \u00e8 minore. Il termine logaritmico \u00e8 dovuto alla parziale schermatura della carica nucleare da parte degli elettroni atomici. La trattazione formale attraverso la meccanica quantistica \u00e8 stata svolta da Hans Bethe e Walther Heitler nel 1934.\nA questo spettro continuo si sovrappongono anche righe singole poich\u00e9 gli elettroni bombardanti possono espellere elettroni dagli strati atomici pi\u00f9 interni del bersaglio, e il rapido riempimento di queste lacune da parte di elettroni degli strati superiori produce raggi X caratteristici per ogni atomo (detti \"di fluorescenza\"). In alternativa pu\u00f2 avvenire che il quanto energetico relativo alla differenza di energia tra i due orbitali provochi, dopo il decadimento elettronico a livelli energeticamente inferiori, l'ulteriore espulsione di elettroni pi\u00f9 esterni. Questo fenomeno costituisce l'effetto Auger.\nQuesto effetto \u00e8 riscontrabile anche in alcuni oggetti del profondo cielo, in cui l'emissione in genere \u00e8 associata a gas caldo rarefatto presso ammassi di galassie.\nParticelle nel vuoto.\nUna particella carica accelerata, nel vuoto, irradia energia, come descritto dalla formula di Larmor (e dalle sue generalizzazioni relativistiche):\ndove formula_8 \u00e8 la potenza, formula_9 la carica della particella, formula_10 la sua accelerazione e formula_11 la velocit\u00e0 della luce nel vuoto.\nSebbene il termine bremsstrahlung sia solitamente riservato per particelle cariche accelerate in presenza di materia, e non nel vuoto, le leggi sono simili.\nLa potenza totale irradiata pu\u00f2 essere ricavata dalla formula relativistica\ndove formula_13, in cui formula_14 \u00e8 la velocit\u00e0 della particella, formula_15 \u00e8 il fattore di Lorentz, e formula_16 \u00e8 la derivata temporale di formula_17. Sfruttando l'identit\u00e0:\nsi pu\u00f2 scrivere l'espressione di formula_8 nella forma equivalente:\nNel caso particolare in cui il vettore velocit\u00e0 sia parallelo all'accelerazione della particella, l'equazione precedente pu\u00f2 essere ulteriormente semplificata come\nin cui si \u00e8 posto formula_22.\nNel caso in cui, invece, si ha che l'accelerazione \u00e8 perpendicolare alla velocit\u00e0, ossia formula_23, la potenza totale irradiata si riduce a\nInoltre, dalla relazione formula_25, si evince che la potenza totale irradiata, in termini di andamento rispetto alla massa, va come formula_26 o formula_27, e ci\u00f2 \u00e8 il motivo per cui gli elettroni perdono energia per bremsstrahlung molto pi\u00f9 rapidamente di altre particelle pi\u00f9 pesanti (come muoni, protoni, particelle alfa): per fare un esempio, un elettrone perde energia a causa di bremsstrahlung ad un tasso di formula_28 volte superiore rispetto ad un protone.\nLa potenza totale irradiata pu\u00f2 essere anche espressa come funzione dell'angolo solido formula_29; pi\u00f9 precisamente, se si indica con formula_30 l'angolo solido infinitesimale e con formula_31 il versore diretto dalla particella verso l'osservatore, allora esiste la relazione seguente:\nNel caso in cui la velocit\u00e0 sia parallela all'accelerazione (per esempio in un moto rettilineo) si pu\u00f2 semplificare come\ndove formula_34 \u00e8 l'angolo formato tra il vettore accelerazione formula_35 e la direzione di osservazione.\nBremsstrahlung termico.\nIn un plasma, gli elettroni liberi collidono in continuazione con gli ioni, producendo la radiazione di bremsstrahlung; una trattazione dettagliata su questo \u00e8 dovuta a Bekefi.\nSe si considera un plasma uniforme con elettroni termici distribuiti secondo la distribuzione di Maxwell-Boltzmann a temperatura formula_36, secondo il modello di Bekefi la densit\u00e0 spettrale di potenza irradiata per bremsstrahlung (ossia potenza per intervallo di frequenza angolare, integrata su un angolo solido totale di formula_37, e in entrambe le polarizzazioni) \u00e8 ricavabile da:\ndove formula_39 \u00e8 la frequenza del plasma di elettroni, formula_40 \u00e8 la frequenza del fotone, e infine formula_41 ed formula_42 sono rispettivamente la densit\u00e0 del numero di elettroni e ioni.\nIl secondo termine tra parentesi \u00e8 l'indice di rifrazione di un'onda luminosa in un plasma, e mostra come l'emissione venga notevolmente soppressa nel caso in cui formula_43: in tal caso l'onda di luce si dice evanescente, e la condizione di taglio per un'onda luminosa in un plasma \u00e8 proprio formula_43.\nNe consegue che bisogna restringersi al caso formula_45; la funzione speciale formula_46 \u00e8 un'esponenziale integrale, e la quantit\u00e0 adimensionale formula_47 \u00e8 data da\ndove formula_49 \u00e8 un numero d'onda massimo (o di taglio), derivante a causa di collisioni binarie, e pu\u00f2 variare a seconda delle specie ioniche; approssimativamente si ha\nquando formula_51 (tipico nei plasmi non troppo freddi), dove formula_52 \u00e8 l'energia di Hartree (unit\u00e0 di energia atomica), e formula_53 \u00e8 la lunghezza d'onda termica di De Broglie.\nAltrimenti, si ha che formula_54, dove formula_55 \u00e8 la distanza classica di massimo avvicinamento.\nPer le situazioni ordinarie, comunque, formula_56, e si ottiene:\nL'equazione di formula_58 \u00e8 comunque una formula approssimata, in quanto essa trascura le emissioni che si verificano per formula_40 leggermente superiore ad formula_60.\nNel limite in cui formula_61, si pu\u00f2 approssimare la funzione esponenziale integrale come\nin cui formula_63 \u00e8 la costante di Eulero-Mascheroni, ricorrente in analisi e in teoria dei numeri, definita come il limite della differenza fra la serie armonica e il logaritmo naturale:\ndove formula_65 \u00e8 la funzione parte intera.\nPer formula_66 il termine logaritmico \u00e8 negativo, e ci\u00f2 rende l'approssimazione inadeguata; Bekefi ha dato delle espressioni corrette per il termine logaritmico che corrispondono a calcoli dettagliati sulla collisione binaria.\nLa potenza totale irradiata, integrata su tutte le frequenze, \u00e8:\ncon\nessendo formula_69; si ha quindi formula_70, e decresce con formula_71, mantenendosi sempre positiva. Per formula_56 si ottiene:\nPer temperature estremamente alte, vi sono delle correzioni relativistiche per l'equazione precedente, ossia dei termini aggiuntivi dell'ordine di formula_74.\nFonti di bremsstrahlung.\nTubo a raggi X.\nIn un tubo a raggi X, gli elettroni vengono accelerati da un campo elettrico e 'sparati' contro un pezzo di metallo chiamato 'target'. I raggi X sono emessi come radiazione causata dalla decelerazione degli elettroni nel metallo.\nLo spettro in uscita \u00e8 uno spettro continuo di raggi X, con ulteriori picchi situati in corrispondenza di determinati valori energetici.\nLa continuit\u00e0 dello spettro \u00e8 dovuta al bremsstrahlung, mentre i picchi sono raggi X caratteristici associati con gli atomi del bersaglio; in questo contesto, il bremsstrahlung \u00e8 anche chiamato raggi X continui.\nLa forma dello spettro della seconda figura \u00e8 approssimativamente descritta dalla legge di Kramer: essa \u00e8 solitamente data come distribuzione d'intensit\u00e0 formula_75 (numero di fotoni) contro la lunghezza d'onda della radiazione emessa formula_76:\ndove formula_78 \u00e8 una costante proporzionale al numero atomico dell'elemento bersaglio, e formula_79 \u00e8 la lunghezza d'onda minima data dalla legge di Duane-Hunt\na cui corrisponde la minima lunghezza d'onda:\nIl processo di emissione di raggi X da elettroni in moto \u00e8 anche noto come effetto fotoelettrico inverso.\nDecadimento Beta.\nLe particelle beta, talvolta, presentano una debole radiazione con spettro continuo dovuta al bremsstrahlung; tuttavia, in questo caso essa \u00e8 una radiazione secondaria, nel senso che \u00e8 prodotta come risultato del rallentamento (o arresto) della radiazione primaria.\nCi\u00f2 \u00e8 simile ai raggi X prodotti bombardando bersagli metallici con elettroni in generatori di raggi X, eccetto che qui la radiazione \u00e8 prodotta da elettroni ad alta velocit\u00e0 da radiazioni beta.\nIl 'bremsstrahlung interno' nasce dalla creazione di un elettrone e la sua perdita di energia, a causa del forte campo elettrico nella regione di decadimento, quando lascia il nucleo.\nNell'emissione di elettroni e positroni per decadimento beta l'energia del fotone viene dalla coppia elettrone-nucleone, con lo spettro di bremsstrahlung decrescente al crescere dell'energia della particella beta.\nNella cattura di elettroni, l'energia va a scapito del neutrino, e lo spettro \u00e8 massimo a circa un terzo dell'energia normale del neutrino, riducendo l'energia elettromagnetica all'energia normale del neutrino.\nIn questa situazione, il bremsstrahlung viene emesso anche se nessuna particella carica viene emessa; tale radiazione pu\u00f2 essere a frequenze analoghe alle radiazioni gamma, anche se non presenta alcuna linea spettrale netta di decadimento gamma.\nIl bremsstrahlung 'interno' \u00e8 in contrapposizione con il bremsstrahlung 'esterno', causato dall'urto di elettroni sul nucleo, provenienti dall'esterno, cio\u00e8 emessi da un altro nucleo.\nIn alcuni casi, ad esempio per il fosforo, la radiazione di bremsstrahlung prodotta schermando la radiazione beta con materiali densi come il piombo, \u00e8 essa stessa pericolosa: in queste situazioni, la schermatura deve essere realizzata con materiali a bassa densit\u00e0, come plexiglas, plastica, legno o acqua; siccome il numero atomico \u00e8 inferiore, ne segue che l'intensit\u00e0 di bremsstrahlung \u00e8 notevolmente ridotta, anche se \u00e8 richiesto uno spessore maggiore di schermatura per fermare gli elettroni (radiazione beta).\nDescrizione secondo la meccanica quantistica.\nLa descrizione completa \u00e8 opera di Bethe ed Heitler, i quali, assumendo onde piane per gli elettroni che disperdono al nucleo di un atomo, hanno ricavato una sezione trasversale che riguarda la geometria completa di tale processo, in funzione della frequenza del fotone emesso; la sezione in questione evidenzia la simmetria della meccanica quantistica per la produzione di coppie, e il suo differenziale al quarto ordine \u00e8:\nnel modo seguente:"}
{"id": "57410", "revid": "184755", "url": "https://it.wikipedia.org/wiki?curid=57410", "title": "Arianna", "text": ""}
{"id": "57416", "revid": "486946", "url": "https://it.wikipedia.org/wiki?curid=57416", "title": "Servizio civile (Italia)", "text": ""}
{"id": "57421", "revid": "1034", "url": "https://it.wikipedia.org/wiki?curid=57421", "title": "Ch'i", "text": ""}
{"id": "57423", "revid": "834", "url": "https://it.wikipedia.org/wiki?curid=57423", "title": "Emmanuel Radnitzky", "text": ""}
{"id": "57425", "revid": "26630", "url": "https://it.wikipedia.org/wiki?curid=57425", "title": "Parcheggio", "text": "Con il termine parcheggio si indicano un luogo, uno spazio o una zona adibiti alla sosta di veicoli, nonch\u00e9 la tecnica di posizionamento dei veicoli per la sosta.\nSi parla invece di autorimessa quando la zona destinata a parcheggio \u00e8 situata all'interno di una struttura edilizia, anche posta sotto il livello del mare.\nCaratteristiche.\nLuoghi adibiti.\nAl fine di salvaguardare l'ordine pubblico nella regolamentazione delle attivit\u00e0 stradali, la deposizione di veicoli per la sosta viene in genere disciplinata mediante la previsione di idonei spazi a ci\u00f2 riservati e l'obbligo di utilizzo degli stessi, onde evitare che un eventuale abbandono disordinato e casuale dei veicoli possa produrre il blocco della circolazione stradale.\nIn genere facendo seguito a normativa specifica, gi\u00e0 l'urbanistica ha dovuto formulare appositi canoni previsionali per preordinare che nelle nuove zone di fabbricazione siano destinate a parcheggio determinate quote degli spazi scoperti e coperti. In proposito, la norma che pi\u00f9 diffusamente ha contribuito a tali elaborazioni \u00e8 stata la legge 24 marzo 1989 n. 122 (la cosiddetta \"legge Tognoli)\".\nIl parcheggio pu\u00f2 essere riservato a particolari categorie di veicoli, ma ci\u00f2 deve essere motivato da comprovate esigenze di circolazione o caratteristiche della strada, in modo tale da non risultare discriminatorio e lesivo della libera circolazione. L'atto deve essere motivato , e una dettagliata analisi tecnica di supporto deve essere accessibile ai cittadini: in assenza il provvedimento che limita la circolazione ad alcuni veicoli pu\u00f2 essere annullato per violazione di legge, a seguito di difetto di istruttoria o difetto di motivazione.\nUlteriori chiarimenti del Ministero delle Infrastrutture e dei Trasporti affermano che:\nDimensioni dello stallo.\nLa legislazione italiana di riferimento stabilisce con il Decreto ministeriale 5 novembre 2001 n. 6792 il dimensionamento della fascia occupata dagli stalli di sosta (ossia un posto auto singolo) su strada libera, variabile in relazione a tre tipi di parcheggio: \nLa larghezza del singolo stallo solo eccezionalmente pu\u00f2 essere limitata a 1,80 m. \nLa norma prevede inoltre che \"eventuali corsie di manovra a servizio delle fasce di sosta devono avere una larghezza, misurata tra gli assi delle strisce che le delimitano, rispettivamente pari a 3,50 m per la sosta longitudinale e 6,00 m per la sosta perpendicolare al bordo della carreggiata, con valori intermedi per la sosta inclinata\".\nEntro questi margini di legge, ogni comune italiano pu\u00f2 stabilire le diverse misure minime del singolo posto auto, riportandole negli strumenti di pianificazione urbana. \nIl riferimento dimensionale della sagoma del modello di automobile tipicamente usabile per dimensionare i posti macchina \u00e8 pari a 4,20 metri di lunghezza e 1,80 metri di larghezza (escludendo gli specchietti retrovisori laterali). \nI parcheggi dedicati alle persone diversamente abili richiedono una maggiore larghezza dello stallo, per consentire la discesa dal mezzo di un'eventuale sedia a rotelle: le strisce che delimitano tale posteggio sono sempre di colore giallo e presentano un pittogramma disegnato sul terreno che ne indica la esclusivit\u00e0 nell'uso.\nTipologia.\nIl parcheggio commerciale.\nIl parcheggio commerciale \u00e8 un'azienda pubblica o privata che fornisce spazi per il parcheggio contro il pagamento di un determinato canone per lo pi\u00f9 commisurato per unit\u00e0 orarie.\nTali aziende si sono sviluppate dove ovviamente \u00e8 maggiore il fabbisogno, ad esempio nelle zone centrali delle citt\u00e0 ad alta intensit\u00e0 di traffico, in vicinanza di porti, aeroporti, stazioni ferroviarie ecc.\nSpesso si tratta di silos di parcheggi, \"palazzi\" a pi\u00f9 piani che contengono garage e parcheggi a lisca di pesce, realizzati dai Comuni con la finanza di progetto o direttamente da societ\u00e0 private. Molto raramente questi silos contengono parcheggi gratuiti (a \"striscia bianca\"). Ci\u00f2 accade, nonostante la pubblica utilit\u00e0 dell'opera, anche quando i parcheggi vengono realizzati da enti pubblici, dopo il periodo necessario a ripagare l'onere dell'opera (pubblico e privato) e a remunerare con un adeguato profitto l'eventuale intervento del capitale privato. L'affitto dei garage e di questi parcheggi a pagamento costituisce una discreta rendita immobiliare per i proprietari.\nSpesso, dove scarseggiano i parcheggi, vengono utilizzati i parcheggi dei centri commerciali, gratuiti e aperti tutto il giorno, propriamente riservati ai clienti del supermercato. Trattandosi di parcheggio all'interno di una propriet\u00e0 privata, non pu\u00f2 agire all'interno la Polizia Municipale, e quindi non vi sono sanzioni per chi non rispetta i limiti di tempo e l'utilizzo dell'area riservato ai clienti.Per evitare questo, alcuni supermercati hanno scelto di fare pagare il parcheggio, se il cliente si ferma oltre un certo limite di tempo senza fare acquisti. Per non pagare, il cliente deve mostrare uno scontrino di acquisto. Questa modalit\u00e0 a volte si rivela controproducente se si tiene conto che spesso gli acquisti non sono \"programmati\" prima di partire ma impulsivi, dovuti a qualcosa che piace al cliente e lo spinge al comprare sul momento, laddove questa pratica spinge i clienti a trascorrere meno tempo all'interno del centro commerciale, per non pagare il posteggio dell'auto.\nLa rarit\u00e0 dei parcheggi \u00e8 un problema meno sentito in America dove le citt\u00e0 sono cresciute e state pensate pi\u00f9 \"a misura di automobile\", pi\u00f9 abbondanti di parcheggi e di strade a pi\u00f9 corsie. Ci\u00f2 \u00e8 probabilmente dovuto ad una diffusione pi\u00f9 graduale della motorizzazione civile che in Italia \u00e8 letteralmente esplosa negli anni '60, mentre negli USA cresce dai tempi della Ford (anni '30).\nTalora, si trova a pagamento un parcheggio incustodito, su terreno sterrato (non asfaltato) oppure ricavato lungo una corsia stradale (e non in un apposito marciapiede). Il pagamento richiederebbe un servizio aggiuntivo rispetto a quello di cui godono i parcheggi \"a striscia bianca\", spesso sull'asfalto, a margine delle corsie stradali senza il rischio che l'auto parcheggiata sia urtata da quelle di passaggio. In questo senso, compito del vigile dovrebbe essere non solo multare le auto che non pagano il parcheggio o violano i limiti di sosta, ma controllare la zona perch\u00e9 non vi siano furti d'auto.\nIl parcheggio automatizzato.\nNei parcheggi commerciali, in zone con pi\u00f9 stringente carenza di spazi per la sosta, vanno da qualche decennio sviluppandosi sofisticate tecniche di stivaggio dei veicoli mediante l'utilizzo di apparecchiature elettromeccaniche che ottimizzano l'occupazione degli spazi.\nL'utente lascia opportunamente il suo veicolo su piastre metalliche semoventi che provvederanno automaticamente a prelevarlo ed inserirlo in apposite sezioni degli spazi disponibili gergalmente dette \"cassettiere\", sino al posto finale (detto \"loculo\").\nCi sono molteplici soluzioni di parcheggi automatici che solitamente vengono creati e progettati su misura alla struttura gi\u00e0 esistente. Installando un sistema di parcheggio automatico si ottimizzano gli spazi e i tempi nel parcheggiare la propria vettura.\nNotevoli problemi di sicurezza si pongono a causa dei rischi connessi a quanto potenzialmente contenuto negli autoveicoli, e questo comporta rilevanti difficolt\u00e0 assicurative e di polizia che, unitamente agli elevati costi di impianto e di gestione, frenano lo sviluppo di queste strutture.\nIl parcheggio modulare.\nUn problema riscontrato frequentemente nella pianificazione delle aree di parcheggio \u00e8 dover far fronte ad una domanda di posti auto rapidamente crescente e non prevista. Le strutture metalliche modulari costituiscono un'idonea soluzione quando il bisogno di incrementare i posti auto non \u00e8 accompagnato dalla possibilit\u00e0 di ampliare l'area di superficie o la realizzazione di un multipiano non \u00e8 fattibile. Il sistema costruttivo \u00e8 costituito dall'aggregazione modulare di elementi verticali prefabbricati (pilastri metallici) ed elementi orizzontali (travi metalliche e solaio misto in calcestruzzo): diverse unit\u00e0 modulari possono essere assemblate seguendo la configurazione planimetrica esistente o assumere forme diverse. Le dimensioni della maglia strutturale di ogni modulo sono generalmente o . Questa soluzione rende possibile l'inserimento di un parcheggio in struttura in aree vincolate come aree archeologiche o centri storici cittadini perch\u00e9 consente di:\nSi tratta generalmente di strutture amovibili che possono evitare di destinare l'uso in modo irrevocabile ad area di parcheggio e che sono quindi considerate nella concezione di infrastrutture di natura temporanea, ovvero in una gestione della sosta pi\u00f9 versatile, dinamica e facilmente integrata nella progettazione urbanistica. Sono numerosi i casi in cui queste strutture sono state infatti smontate, dopo un certo numero di anni, per lasciare spazio alla costruzione di strutture per la sosta multipiano e contestualmente rimontate su aree limitrofe per rispondere efficacemente alla carenza di posti auto. Analogamente, si possono utilizzare le strutture amovibili, generalmente a un piano e senza fondazioni, se in fase di progettazione si prevede il successivo smantellamento del parcheggio per svincolare l'area dalla funzione di superficie di sosta e per destinarla ad un uso differente.\nParcheggio a pagamento.\nIl pagamento della sosta e dei parcheggi \u00e8 spesso utilizzato anche come tecnica di moderazione del traffico in ambito urbano. In tali casi vengono definite tariffe di sosta (su strada o in strutture dedicate) calibrate in base alla posizione (es. centro, semi-periferia, ecc.), in base al tipo di giorno (feriale, festivo) ed in base alla fascia oraria (es. di punta, di morbida). Si disincentiva cos\u00ec l'accesso ai centri storici con le auto di propriet\u00e0 nei giorni e nelle ore di massimo accesso, intervenendo sulla sosta e non su misure di divieto o restrizione alla circolazione.\nParcheggio in seconda o doppia fila.\nSi intende la pratica spesso illegale di parcheggiare un veicolo vicino ad una fila di veicoli gi\u00e0 in sosta vicino a un marciapiede. Questo solitamente impedisce ai veicoli della fila \"legale\" di uscire dal proprio parcheggio, oppure crea intralcio perch\u00e9 il veicolo in doppia fila occupa una parte della strada destinata ad altro uso (ad esempio corsia di marcia o pista ciclabile). Sebbene sia illegale, ci\u00f2 \u00e8 abbastanza comune in grandi aree urbane.\nIl parcheggio in doppia fila, dove considerato illegale, \u00e8 solitamente punito con una multa o la rimozione coatta del veicolo. In particolare ai sensi dell'art. 158 del Codice della strada italiano la sanzione \u00e8 compresa tra i 38 e i 155 Euro, con l'eventuale sanzione accessoria del blocco o della rimozione del veicolo. Il parcheggio in seconda fila, secondo la legislazione italiana, \u00e8 sempre vietato ad eccezione di veicoli a due ruote, quali ciclomotori e motocicli, nel solo caso il veicolo in prima fila sia un altro mezzo a due ruote.\nParcheggio contromano.\nNelle strade a doppio senso di circolazione \u00e8 vietato parcheggiare contromano, ovvero con il muso del veicolo nel verso sbagliato. Per parcheggiare in un posto libero alla propria sinistra occorre infatti compiere una inversione ad \"U\" in modo da trovarsi nel verso corretto di percorrenza della strada. Nell'eventualit\u00e0 che un incidente coinvolga un'auto parcheggiata contromano l'assicurazione non pagher\u00e0 i danni a causa dell'irregolarit\u00e0 commessa in fase di parcheggio. Tale prassi delle compagnie assicurative \u00e8 stata approvata anche in sede di ricorsi alla magistratura.\nTecnica di parcheggio.\nL'insieme delle manovre da eseguirsi per posizionare un veicolo in sosta costituisce una tecnica che \u00e8 parte importante dell'arte della guida. Le tecniche di parcheggio sono ovviamente differenziate a seconda del tipo di veicolo da parcheggiarsi, del tipo di sostrato (in genere il manto stradale, ma non solo questo), delle sue condizioni di eventuale pendenza e del tipo di spazio disponibile (parcheggi in linea, a spina di pesce)."}
{"id": "57426", "revid": "125155920", "url": "https://it.wikipedia.org/wiki?curid=57426", "title": "Metanolo", "text": "Il metanolo, noto anche come alcol metilico o \"spirito di legno\", \u00e8 il pi\u00f9 semplice degli alcoli. La sua formula chimica \u00e8 CH3OH (o, abbreviata, MeOH o MetOH).\nL'atomo di carbonio \u00e8 al centro di un tetraedro grossomodo regolare i cui vertici sono occupati dall'atomo di ossigeno e dai tre atomi di idrogeno direttamente legati ad esso.\nA temperatura ambiente, si presenta come un liquido incolore dall'odore caratteristico. \u00c8 molto volatile ed estremamente infiammabile. La fiamma di metanolo \u00e8 invisibile.\n\u00c8 completamente solubile in molti solventi organici, quali il cloroformio, ed in acqua.\nProduzione.\nIl gas di sintesi \u00e8 prodotto a partire dal metano contenuto nel gas naturale. A moderate pressioni di 10-20 bar e temperature elevate (circa 850\u00a0\u00b0C), il metano reagisce con il vapore d'acqua con un catalizzatore di nichel producendo syngas in base alla formula:\nQuesta reazione endotermica (\u0394H\u00b0= 49.3 kcal/mol; 206 kJ/mol), \u00e8 comunemente chiamata SMR (\"steam methane reforming\"). Il metano pu\u00f2 anche parzialmente ossidarsi con ossigeno molecolare per la produzione di syngas, come mostra la seguente equazione:\nQuesta reazione \u00e8 esotermica (\u0394H\u00b0= -17 kcal/mol; -71,1 kJ/mol) e il calore generato pu\u00f2 essere utilizzato \"in situ\" per la reazione SMR. Quando le due reazioni sono combinate, il processo \u00e8 denominato reforming autotermico. Il rapporto tra CO e H2 pu\u00f2 essere regolato in una certa misura con la reazione di water gas shift:\ne fornire la giusta stechiometria per la reazione di sintesi del metanolo.\nIl monossido di carbonio e l'idrogeno, quindi reagiscono in un secondo reattore catalitico, producendo il metanolo. Oggi il catalizzatore pi\u00f9 largamente utilizzato \u00e8 una miscela di rame, ossido di zinco e allumina, impiegata per la prima volta nel 1966 dalle Imperial Chemical Industries. A pressioni di 50-101 bar e temperature di 250\u00a0\u00b0C, la reazione catalitica produce metanolo con elevata selettivit\u00e0:\nIl modello microcinetico della reazione catalitica \u00e8:\nDove codice_11 rappresenta un sito della superficie del catalizzatore.\nLa produzione di gas di sintesi da metano produce 3 moli di idrogeno per ogni mole di monossido di carbonio, mentre la sintesi di metanolo consuma solo 2 moli di idrogeno per ogni mole di monossido di carbonio. Un modo di utilizzare l'eccesso di idrogeno \u00e8 quello di iniettare anidride carbonica all'interno del reattore di sintesi del metanolo, dove, avviene anche la seguente reazione:\nAnche se il gas naturale \u00e8 la materia prima pi\u00f9 economica e largamente usata per la produzione di metanolo, altre materie prime possono essere usate. Il carbone \u00e8 sempre pi\u00f9 utilizzato come materia prima per la produzione di metanolo, in particolare in Cina. Inoltre, anche la maturit\u00e0 delle tecnologie disponibili legate alle biomasse rendono possibili la produzione di metanolo.\nUsi.\nTrova largo utilizzo come:\nPrecauzioni.\nIl metanolo \u00e8 tossico e induce depressione del sistema nervoso centrale mentre i suoi metaboliti (formaldeide e acido formico) sono responsabili di danni al nervo ottico e alla retina. \nLa dose letale per un essere umano varia da 0,3 ad 1 g per kg di peso corporeo.\nStoria e vicende.\nIn Indonesia, il metanolo di contrabbando \u00e8 conosciuto come Arak, pi\u00f9 economico e meno regolato dell'alcool legale. Pu\u00f2 essere distillato dalla palma e dalla noce di cocco, nonch\u00e9 dalle canne da zucchero. Ha una gradazione alcolica che va dal 30 al 50% e una colorazione chiara. Si stima che ogni anno tra i 10 e i 20 indonesiani muoiano di avvelenamento da metanolo.\nIn Italia grande scandalo provenne dall'avvelenamento di decine di persone (alcune delle quali persero la vita o rimasero invalide) per via dell\u2019addizionamento del vino col metanolo attuato da alcune aziende agricole e di distribuzione piemontesi."}
{"id": "57429", "revid": "114163317", "url": "https://it.wikipedia.org/wiki?curid=57429", "title": "Gera", "text": "Gera \u00e8 una citt\u00e0 extracircondariale di abitanti della Turingia, in Germania.\n\u00c8, dopo la capitale Erfurt e Jena, la terza citt\u00e0 per popolazione del \"Land\".\nAmministrazione.\nGemellaggi.\nGera \u00e8 gemellata con:"}
{"id": "57431", "revid": "125894526", "url": "https://it.wikipedia.org/wiki?curid=57431", "title": "Servizio militare", "text": "Il servizio militare (definito anche leva o servizio di leva) indica il servizio, obbligatorio o volontario, che un cittadino di uno stato svolge per un periodo di tempo prestabilito presso le forze armate del paese presso il quale risiede, tramite l'istituto della coscrizione.\nIn molti stati l'obbligatoriet\u00e0 del servizio ricade solo sui cittadini di sesso maschile (con alcune eccezioni, ad esempio, Israele e Corea del Nord, ove tale obbligo \u00e8 stabilito anche per le donne). In via generale, pu\u00f2 essere prestato in varie forme, anche con arruolamento volontario e in corpi speciali.\nSinossi storica.\nNei tempi pi\u00f9 antichi non esisteva un insieme di disposizioni che regolassero il servizio alle armi: tutti i maschi di una comunit\u00e0 di individui (ad esempio, la trib\u00f9 o la famiglia) in grado di combattere partivano per la guerra o si organizzavano a difesa in caso di necessit\u00e0. Tale regola pratica sopravvisse per secoli nelle popolazioni nomadi e in quelle che venivano definite barbare dalla civilt\u00e0 romana. Altre volte si ricorreva a truppe mercenarie; famose furono quelle costituite da mercenari svizzeri.\nPer avere una codificazione dei doveri dei singoli, degli obblighi specifici di ciascuno, delle cause d'esenzione dal servizio militare, occorre attendere tempi dell'antica Grecia e dell'antica Roma.\nTalvolta, dal punto di vista dell'antropologia, era considerato un rito di passaggio.\nAntica Grecia.\nNella antica Grecia la necessit\u00e0 di un servizio militare diffuso si verific\u00f2 con il sorgere della potenza delle singole citt\u00e0 (polis): il dovere militare venne allora direttamente collegato a quelli che oggi chiameremmo i diritti politici dei cittadini.\nSiccome i chiamati dovevano equipaggiarsi a proprie spese, alla leva erano sottoposti soltanto coloro che avessero un certo censo: di essi si teneva un accurato elenco (catalogo), e soltanto gli iscritti nell'elenco potevano partecipare al governo della citt\u00e0. In casi di estrema gravit\u00e0 si faceva comunque ricorso (in genere per i servizi ausiliari) anche agli altri cittadini.\nLa leva avveniva secondo regole comuni a quasi tutte le citt\u00e0 greche; regole che ci sono state descritte accuratamente per quanto riguardava la citt\u00e0 di Atene al tempo di Solone. In Atene i cittadini erano divisi in quattro classi: alle prime tre incombeva l'obbligo di servire con armatura completa nella fanteria, nella cavalleria o al comando di una nave; dalla quarta classe venivano tratte le truppe leggere. I giovani, al compimento del diciottesimo anno, una volta accertata la loro attitudine fisica, venivano iscritti nel catalogo della rispettiva trib\u00f9, che comprendeva ben 42 classi di leva (dai 18 ai 60 anni). Gli appartenenti alle prime due ed alle ultime dieci non venivano arruolati per il servizio di campagna, ma per quello territoriale. Pi\u00f9 tardi tali regole vennero in disuso, e si ricorse sempre con maggiore ampiezza al servizio dei mercenari o a eserciti arruolati in proprio dai vari condottieri.\nAntica Roma.\nA Roma, dopo un iniziale periodo nel quale vi furono ovviamente precise disposizioni in quanto tutti gli abili alle armi dovevano contribuire alla comune difesa, si instaur\u00f2 la leva (\"dilectus\") quando l'accrescimento del numero dei cittadini atti alle armi permise e impose di scegliere fra essi quelli idonei alla pesantezza del servizio.\nNell'esercito Romano, inizialmente, il soldato doveva equipaggiarsi con i mezzi propri; con l'ordinamento \"serviano\" i cittadini furono perci\u00f2 distinti in cinque classi di censo. L'esercito di campagna veniva reclutato tra gli \"juniores\" che erano costituiti dai maschi dai 18 ai 46 anni; esistevano poi i \"seniores\" (dai 47 ai 60 anni) che potevano essere chiamati per i servizi territoriali.\nIl quadro di leva dell'epoca pi\u00f9 antica era costituito dalle classi, distinte in centurie: pi\u00f9 tardi venne sostituito dalle trib\u00f9. Man mano che il dominio di Roma si estese nella penisola e nel Mediterraneo, i sistemi di reclutamento si modificarono adattandosi alle condizioni ambientali. Erano ammesse varie cause di dispensa: et\u00e0, numero di campagne fatte (in genere, secondo Polibio, 10 a cavallo o 16 a piedi).\nNel corso del I secolo a.C. i sistemi di leva si modificarono profondamente: gli eserciti romani si formarono ordinariamente con volontari, e si ricorse alla leva coatta solo quando i volontari non si offrivano in numero sufficiente.\nIl medioevo.\nAlla caduta dell'Impero romano d'Occidente, nei regni romano-barbarici che gli successero il servizio militare spettava teoricamente a tutti i liberi ma, in pratica, si svilupparono le consorterie legate ai grandi: si ebbero cos\u00ec eserciti quasi privati legati a una casta di professionisti. Col sorgere ed il diffondersi del feudo ogni feudatario di una certa importanza ebbe il suo esercito, in cui servivano praticamente tutti gli uomini validi alle armi. Carlo Magno istitu\u00ec la scara, una guardia del corpo personale mantenuta a spese dei cittadini. A partire dall\u2019et\u00e0 longobarda sino all\u2019XI secolo nelle sue diverse fasi politiche e istituzionali (longobardo, carolingio, italico e \u201ctedesco\u201d) si pu\u00f2 osservare una continuit\u00e0 nella leva militare, che era obbligatoria e avvenne per censo e su base urbana. Un ufficiale pubblico chiamava alle armi gli uomini, di questi, una parte (generalmente i fanti) rimaneva in citt\u00e0 per la difesa delle mura, mentre una parte (pi\u00f9 probabilmente solo i cavalieri) seguiva l\u2019ufficiale nelle spedizioni locali e per unirsi all\u2019esercito regio.\nL\u2019organizzazione del reclutamento su base cittadina dell\u2019esercito longobardo appare dunque il modello seguito nel Regno d\u2019Italia nei secoli successivi. Nei secoli IX e X rimase attivo l\u2019impianto degli ufficiali pubblici (conti e marchesi, e poi vescovi) incaricati della leva militare, che inizi\u00f2 a essere integrata da contingenti di signori laici ed ecclesiastici. L\u2019esercito regio, dall\u2019epoca carolingia all\u2019XI secolo, divent\u00f2 quindi una coalizione di eserciti urbani e vassallatici al seguito del re, proprio come, nel XII secolo l\u2019esercito, imperiale di Federico I di Svevia era formato da contingenti urbani forniti dai comuni fedeli all\u2019impero e vassallatici dei grandi signori territoriali (il marchese di Monferrato, i Malaspina, il conte di Biandrate, solo per citare alcuni esempi).\nI contingenti cittadini dell\u2019esercito regio, dunque, continuarono tra IX e XI secolo a essere reclutati per la difesa locale delle mura e per partecipare alle spedizioni del re. Questi eserciti divennero, nel XII secolo, gli eserciti comunali, possiamo quindi osservare come, l\u2019obbligatoriet\u00e0 del servizio militare urbano, attestata in tutti gli statuti cittadini di et\u00e0 comunale, sia la diretta prosecuzione dell\u2019Eribanno carolingio, ovvero l\u2019obbligo di servire nell\u2019esercito per quaranta giorni all\u2019anno, grossomodo la stessa durata ancora in vigore in et\u00e0 comunale.\nBench\u00e9 lo stato carolingio si sia sgretolato lentamente tra X e XI secolo, gli eserciti urbani dell\u2019Italia centro-settentrionale continuarono a essere mobilitati (prima dal conte e dal vescovo e poi dai consoli) e impiegati sia in difesa della citt\u00e0 che operazioni militari.\nDalla seconda met\u00e0 del XIII secolo, nell\u2019Italia Centro-settentrionale i comuni, gradualmente, cessarono di mobilitare l'intero esercito comunale, limitandosi a chiamare alle armi contingenti pi\u00f9 ristretti, ma selezionati, generalmente composti da soli fanti e reclutati tra i cittadini e gli abitanti delle campagne, detti \"cernide\". Tale prassi prosegu\u00ec anche nel Trecento, come \u00e8 documentato nel Ducato di Milano ed a Venezia, dove le cernide erano una milizia territoriale, costituita prevalentemente da contadini.\nA partire dal XIII secolo cominciarono a diffondersi, in Europa e soprattutto nei Comuni l'utilizzo di truppe mercenaria che si affiancavano alle varie milizie comunali formate dai cittadini generalmente su base volontaria o su obbligo di prestare servizio militare: per la difesa delle mura erano mobilitati tutti gli uomini validi, mentre gli abitanti del contado erano in genere impiegati per i servizi ausiliari. I primi mercenari furono uomini a cavallo che, riuniti in gruppi compatti, furono assoldati da alcuni Comuni prima e poi da Federico II. Si svilupparono cos\u00ec le compagnie di ventura, spesso bene armate e molto potenti, i cui comandanti (detti \"capitani\") raggiunsero larga fama ed ebbero ambiti riconoscimenti ed onori. Divenne poi tradizionale per i mercenari di una data regione servire di generazione in generazione la stessa potenza. Tra il XV ed il XVI secolo soltanto pochi Stati avevano milizie territoriali (Venezia, Imola e Forl\u00ec, la Romagna del Duca Valentino). Il Machiavelli metteva giustamente in guardia i governanti contro l'infedelt\u00e0 delle truppe mercenarie.\nSecondo quanto raccontato Marco Polo ne \"Il Milione\" la leva obbligatoria era in uso nella Cina settentrionale (Regno dei Manji, confinante con il Catai). Nel capitolo CXXXI della sua opera si riporta che il sovrano sceglieva i giovani adatti alle armi e li inviava nelle zone di maggior pericolo, dove essi dovevano prestar servizio da quattro a cinque anni, dopo di che dovevano essere sostituiti. I giovani di una regione venivano inviati sempre in regioni diverse, e che il loro sostentamento era completamente a carico del sovrano.\nEt\u00e0 moderna e contemporanea.\nCon l'avvento dell'et\u00e0 moderna, parallelamente alla nascita degli Stati nazionali, gradualmente si cominci\u00f2 ad introdurre il servizio militare obbligatorio di massa; il primo caso fu quello della Francia durante la guerra dei cent'anni. Successivamente esempi famosi di eserciti composti da coscritti furono quelli del Regno di Prussia all'inizio del XVIII secolo e della Prima Repubblica francese, sorta a seguito della Rivoluzione francese; tale modello fu riconfermato anche nel Primo Impero francese, e fu alla base del reclutamento in tutta Europa della Grande Arm\u00e9e napoleonica; tale soluzione, esportata da Napoleone, che aveva il vantaggio di poter disporre di un numero molto alto di soldati, venne in seguito utilizzata da tutti gli altri Stati europei. Con l'avvento del XX secolo infine, sempre pi\u00f9 Stati -come gli Stati Uniti d'America- hanno sperimentato il servizio su base volontaria nei propri eserciti.\nNell'et\u00e0 contemporanea tende a privilegiare un servizio volontario, fondato su base professionale; a fronte dei notevoli progressi della scienza e della tecnica, ed in generale dello sviluppo della tecnologia e il superamento del concetto dello scontro frontale tra masse di soldati, molti Stati oggi hanno abolito il servizio militare anche a fronte di pesanti prese di posizione dell'opinione pubblica, come nel caso degli Stati Uniti d'America dove la coscrizione \u00e8 stata sospesa subito dopo la conclusione della guerra in Vietnam. Infatti la tendenza, soprattutto in molti stati appartenenti all'Unione europea \u00e8 stata quella del passaggio da un servizio obbligatorio ad uno su base volontaria, anche se permangono episodi di coscrizione (ad esempio Grecia) legati a esigenze di tipo tattico (politica di neutralit\u00e0 armata, posizione strategica e/o vicinanze ad aree \"calde\" del mondo) od organizzative; generalmente l'obbligo di leva permane negli Stati a regime dittatoriale (ad esempio in Corea del Nord e a Cuba), e in quelli che si trovino in particolari condizioni di crisi, come nel caso di Israele in cui anche le donne sono soggette alla coscrizione.\nIl dibattito.\nIl ricorso alla coscrizione obbligatoria spesso sottraeva risorse giovani alle famiglie di reddito medio-basso, privandole della manodopera da impiegare nei lavori agricoli pi\u00f9 pesanti e del relativo reddito. In mancanza di uno Stato sociale, i figli provvedevano al sostentamento dei genitori anziani, che erano privati di tale reddito dal servizio di leva, che non era retribuito.\nIl periodo di ferma era inoltre visto dai sostenitori dell'obiezione di coscienza (movimento sviluppatosi soprattutto a partire dagli anni settanta del XX secolo) come un periodo di riduzione della libert\u00e0 personale. Il passaggio a un esercito di professionisti ha mostrato, anche se non totalmente, di risolvere queste problematiche, talvolta a fronte di un aggravio della spesa militare per la retribuzione delle nuove risorse.\nNel mondo.\nAlbania.\nDurante l'epoca comunista tutte le persone dai 18 anni in su erano tenuti ad arruolarsi.\nPer un periodo di 2 anni si era obbligati (anche una volta finito l'addestramento) a partecipare a esercitazioni dalla durata di 4 mesi.\nAlgeria.\nIl servizio militare in Algeria \u00e8 regolato dall'ordinanza n. 74-103 del 15 novembre 1974, ed \u00e8 della durata di 18 mesi. Tutti i cittadini di sesso maschile a partire dal 17\u00ba anno di et\u00e0 sono iscritti nelle liste di leva; sono tuttavia previsti casi di rinvio per motivi di studio.\nArmenia.\nL'Armenia prevede il servizio militare obbligatorio di due anni per i maschi dai 18 ai 27 anni.\nAustria.\nIn Austria, il servizio militare \u00e8 obbligatorio per tutti i cittadini di sesso maschile e dura sei mesi, \u00e8 tuttavia previsto un servizio civile per gli obiettori di coscienza, della durata di nove mesi. Nel 2013 la possibile abolizione del servizio militare fu oggetto del referendum del 20 gennaio, che venne respinta col 59,7% dei voti.\nAustralia.\nDopo la seconda guerra mondiale il servizio militare obbligatorio \u00e8 stato abolito, \u00e8 tuttavia possibile arruolarsi nell\"'Australian Defence Force\" a partire dai 17 anni, col consenso dei genitori.\nBrasile.\nIl servizio militare \u00e8 obbligatorio in base al principio dell'art. 143 della Costituzione brasiliana, tuttavia le modalit\u00e0 ed i termini sono rimandate alla legge, attualmente ad esso soggiacciono i cittadini maschili di et\u00e0 tra i 18 e 45 anni, e il servizio dura da 9 a 12 mesi.\nBosnia-Erzegovina.\nLa Bosnia ed Erzegovina ha abolito il servizio militare obbligatorio a partire dal 1\u00ba gennaio 2006.\nBulgaria.\nLa Bulgaria ha sempre adottato il servizio militare obbligatorio; nello specifico per i cittadini di sesso maschile tra i 18 e i 27 anni d'et\u00e0. La durata del servizio dipendeva dal grado di istruzione. Per gli studenti e i laureati il servizio durava sei mesi, mentre per i cittadini senza alcun titolo di studio il servizio da prestare durava nove mesi. La durata del servizio nel 1994 era di due anni, anche se negli anni \u00e8 diminuita costantemente sino alla definitiva abolizione, stabilita nel 2007; gli ultimi coscritti in servizio rientrarono alla vita civile il 25 novembre di quell'anno.\nCanada.\nIn Canada, il servizio militare obbligatorio non \u00e8 mai stato richiesto in tempo di pace; esso divenne una questione controversa durante la prima e la seconda guerra mondiale, in particolare nella provincia del Qu\u00e9bec.\nCina.\nAttualmente il servizio militare \u00e8 obbligatorio; sia per gli uomini che per le donne e la durata della ferma presso le Forze armate cinesi \u00e8 di 2 anni.\nColombia.\nIn Colombia per gli uomini dai 18 ai 27 \u00e8 obbligatorio il servizio militare per sei mesi.\nCorea del Sud.\nLa Corea del Sud ha il servizio militare obbligatorio per la durata di 21 mesi (in esercito \u00e8 ridotto a un giorno per due settimane). Non sono previste alternative per gli obiettori di coscienza, se non la reclusione. In generale, con pochissime eccezioni, tutti i maschi devono prestare servizio militare. La durata del servizio varia a seconda della forza armata, tuttavia dal 2016 il servizio \u00e8 stato ridotto a 18 mesi.\nCosta Rica.\nLa Costa Rica ha abolito il servizio militare obbligatorio nel 1948, e nel 1949 ha abolito anche le forze armate.\nCroazia.\nLa Croazia ha abolito il servizio militare obbligatorio dal 1\u00ba gennaio 2008 e il servizio \u00e8 volontario.\nFrancia.\nIl servizio militare obbligatorio fu istituito con la legge Jourdan-Delbrel il 5 settembre 1798, e successivamente stato abolito durante la presidenza di Jacques Chirac con la legge 97-1019 del 28 ottobre 1997, con efficacia dal 1998. Il Parlamento francese ha successivamente adottato nel 2018 il piano del governo che ripristina il servizio militare obbligatorio per entrambi i sessi a partire dal 2024.\nGrecia.\nDal 2009, la Grecia ha un servizio militare obbligatorio di 9 mesi nell'Esercito e di 12 mesi nella Marina e nell'Aeronautica, e si applica a tutti i cittadini di sesso maschile aventi un'et\u00e0 compresa tra i 19 ed 45 anni. Sebbene la Grecia stia sviluppando un sistema militare professionale, continua a far rispettare il servizio militare obbligatorio di 9 mesi. \u00c8 stato affermato che il progetto dovr\u00e0 essere ridotto a sei mesi in futuro. Le donne sono accettate nell'Esercito greco come professioniste stipendiate.\nGermania.\nLa durata della leva militare obbligatoria \u00e8 stata progressivamente ridotta a partire dal 1945, venendone sospesa l'operativit\u00e0 a decorrere dal 1\u00ba luglio 2011. Gli ultimi coscritti sono stati arruolati il 1\u00ba gennaio 2011. Nel 2018, alcuni parlamentari dell'Unione Cristiano-Democratica di Germania facenti parte del governo tedesco, hanno espresso l'auspicio della sua reintroduzione.\nGiappone.\nLa Costituzione del Giappone non prevede a livello costituzionale una disciplina della leva militare per l'arruolamento nelle Jieitai.\nIrlanda.\nL'Irlanda non ha mai adottato la coscrizione obbligatoria.\nIsraele.\nIn Israele il servizio di leva \u00e8 obbligatorio e dura 36 mesi, parimenti anche il servizio militare femminile anche se ha una durata inferiore, ovvero 24 mesi. La leva \u00e8 obbligatoria per ebrei e drusi, volontaria per gli arabi. Sono esonerati principalmente i pacifisti dichiarati e riconosciuti tali, e le donne fortemente osservanti. Il 34% delle Forze armate israeliane \u00e8 composto da personale femminile.\nItalia.\nNonostante solo alcuni antichi stati preunitari italiani adottassero un servizio militare obbligatorio, un servizio di leva coattivo venne adottato con l'unit\u00e0 d'Italia e mantenuta con l'instaurarsi della Repubblica Italiana. Il personale di leva percepiva una indennit\u00e0, che differiva a seconda dell'arma di inquadramento e le funzioni svolte. Tuttavia, la giurisprudenza della Corte costituzionale, con le sentenze n. 164 del 1985 e n. 228 del 2004, aveva affermato che il dovere costituzionale dei cittadini della difesa della patria, pu\u00f2 venire svolto in maniera equivalente con modalit\u00e0 diverse e/o estranee alla difesa militare, ad esempio tramite il servizio civile nazionale; successivamente la legge 23 agosto 2004, n. 226 ha sospeso le chiamate alla ferma per il servizio militare di leva in Italia a decorrere dal 1\u00ba gennaio 2005, limitandole a casi ben precisi. La materia \u00e8 oggi disciplinata dal d.lgs. 15 marzo 2010, n. 66.\nLettonia.\nLa Lettonia ha abolito il servizio militare obbligatorio il 1\u00ba gennaio 2007.\nLibano.\nNel Libano il servizio militare era obbligatorio per gli uomini con la durata di un anno. A decorrere dal 4 maggio 2005 fu adottato un nuovo sistema di coscrizione consistente nel prestare servizio per sei mesi, impegnandosi, entro due anni, a metter fine alla coscrizione obbligatoria, la quale \u00e8 stata abolita il 10 febbraio 2007.\nLussemburgo.\nIl Lussemburgo ha il servizio militare volontario.\nMacedonia del Nord.\nLa Macedonia del Nord ha abolito il servizio militare obbligatorio a partire da ottobre 2006.\nMessico.\nIl servizio militare obbligatorio \u00e8 previsto da una legge promulgata l'11 settembre del 1940 ed entrata in vigore il 3 agosto del 1942. Il servizio era obbligatorio per tutti i cittadini messicani per nascita o naturalizzazione tra i 18 ed i 40 anni di et\u00e0; essi sono tenuti a prestare un anno di servizio ripartito in attivit\u00e0 orarie settimanali.\nMarocco.\nIn Marocco il servizio militare obbligatorio venne introdotto nel 1966 e soppresso a partire dal 31 agosto 2006. Nel 2018, un progetto di legge approvato dal governo si \u00e8 mosso verso la reintroduzione. Reintrodotto in base alla legge 44/2018, nel 2019 iniziarono nuovamente le chiamate alla leva di circa 10.000 giovani.\nMontenegro.\nIl Presidente del Montenegro Filip Vujanovi\u0107 ha abolito la coscrizione obbligatoria a decorrere dal 30 agosto 2006.\nPaesi Bassi.\nIl servizio militare nei Paesi Bassi non \u00e8 pi\u00f9 operativo dal 1996; da allora \u00e8 nato un dibattito su come ricorrere al volontariato giovanile.\nPer\u00f9.\nIl Per\u00f9 ha abolito la coscrizione obbligatoria nel 1999.\nPolonia.\nLa Polonia ha sospeso il servizio militare obbligatorio il 5 dicembre 2008 per ordine del Ministero della difesa nazionale. Il servizio militare obbligatorio \u00e8 stato formalmente abolito quando il Sejm ha modificato la legge sulla coscrizione il 9 gennaio 2009; la legge \u00e8 entrata in vigore l'11 febbraio 2009.\nPortogallo.\nIl Portogallo ha abolito il servizio militare obbligatorio il 19 novembre 2004. In precedenza, il servizio militare era obbligatorio per tutti i cittadini di sesso maschile. Dal 2004, tuttavia, tutti i cittadini portoghesi di 18 anni sono tenuti a partecipare a una giornata di difesa nazionale (\"Dia da Defesa Nacional\"). Ci\u00f2 si applicava solo agli uomini portoghesi fino al 2010, periodo in cui questo dovere fu esteso anche alle donne. Detti cittadini possono chiedere di rinunciare ai propri doveri in virt\u00f9 di una delle tre esenzioni principali:\nTali richieste non sono automatiche, e devono essere inoltrate al Direttore generale delle risorse della difesa nazionale (\"Diretor-Geral de Recursos da Defesa Nacional\"), a discrezione del quale pu\u00f2 essere concessa una deroga.\nRepubblica Ceca.\nLa Repubblica Ceca ha abolito il servizio militare obbligatorio il 31 dicembre 2004.\nRegno Unito.\nAdottato in vari periodi durante la storia del Regno Unito, nel XX secolo venne introdotto col \"Military Service Act 1916\"; assumendo nel 1939 la denominazione di \"National Service\", ma dopo la fine della seconda guerra mondiale la durata venne progressivamente ridotta anche a causa della decolonizzazione e la fine dell'impero britannico; alla fine degli anni '50 venne deciso di abolire il servizio militare, quando il 31 dicembre 1960 venne meno la chiamata per le classi del 1939; l'ultimo coscritto britannico venne congedato nel maggio del 1963. Da questa data, le Forze armate britanniche sono composte solo da volontari.\nRomania.\nIl servizio militare obbligatorio era previsto per i cittadini di sesso maschile sotto i 35 anni ed aveva una durata variabile dai 6 ai 18 mesi, ma a seguito dell'emendamento costituzionale del 2003 che ha permesso al Parlamento di costituire il servizio militare facoltativo, il Parlamento rumeno, nell'ottobre 2005, vot\u00f2 per abolire la coscrizione militare obbligatoria; il servizio obbligatorio \u00e8 stato poi sospeso il 23 ottobre 2006.\nRussia.\nGi\u00e0 obbligatorio nell'Unione Sovietica, secondo il decreto n.1237/1999 del Presidente della Federazione Russa Boris Nikolaevi\u010d El'cin, il servizio militare \u00e8 obbligatorio per tutti i cittadini maschi tra i 18 e i 27 anni ed \u00e8 della durata di due anni. \u00c8 stato successivamente ridotto a 18 mesi nel 2007 e a 12 mesi nel 2008. Il presidente Vladimir Putin, nel 2019, ha poi annunciato l'intenzione di volerlo abolire.\nSerbia.\nLa coscrizione era obbligatoria per tutti gli uomini di et\u00e0 compresa tra i 19 e i 35 anni. In pratica, gli uomini oltre il 27\u00ba anno venivano raramente chiamati. Il servizio, solitamente, veniva svolto dopo gli studi universitari. La durata del servizio era in genere di 9 mesi, ma nel 2006 fu ridotta a 6 mesi. Vi era anche un'alternativa per gli obiettori di coscienza che durava 9 mesi. Per i cittadini serbi che vivono al di fuori del Paese non era previsto il completamento del servizio militare, tuttavia, poteva essere rimandato se aveva un serio impatto sulla carriera nel paese dove il cittadino risiedeva. Questo poteva essere fatto contattando l'ambasciata del paese di residenza (se sotto i 27 anni), o doveva essere fatto contattando direttamente l'Esercito, (se oltre i 27 anni). In Serbia, il servizio militare obbligatorio \u00e8 stato abolito il 15 dicembre 2010, con efficacia dal 1\u00ba gennaio 2011.\nSlovacchia.\nLa Slovacchia ha abolito il servizio militare obbligatorio il 1\u00ba gennaio 2006.\nSlovenia.\nIl Primo ministro Anton Rop ha abolito il servizio militare obbligatorio a decorrere dal 9 settembre 2003.\nSpagna.\nIl Parlamento spagnolo ha abolito il servizio militare obbligatorio con una legge nel 1999, con effetto dal 1\u00ba gennaio 2002. Il servizio militare e quello alternativo duravano nove mesi, e negli ultimi anni la maggior parte dei coscritti scelse di svolgere il servizio alternativo, piuttosto che quello militare.\nStati Uniti d'America.\nIn seguito allo scoppio della guerra del Vietnam, dove molti coscritti vennero costretti, per sorteggio, a partecipare al conflitto, verso la fine della guerra la leva venne abolita, terminando nel 1973. Successivamente, l'ordine esecutivo del presidente Jimmy Carter del 2 luglio del 1980 n.4471 afferm\u00f2 l'obbligo per i cittadini di sesso maschile di iscriversi presso gli elenchi dell'agenzia governativa \"Selective Service System\".\nLa legge prevede, ad oggi, che tutti i cittadini statunitensi di sesso maschile tra i 18 ed i 25 anni di et\u00e0 si iscrivano alle liste tenute dall'agenzia governativa, ed i trasgressori sono puniti con una multa fino a $250.000 o 4 anni di reclusione in carcere; l'iscrizione negli elenchi \u00e8 poi necessaria per ottenere alcuni benefici come la possibilit\u00e0 di ottenere aiuti finanziari per l'iscrizione al college.\nSvezia.\nIl servizio militare \u00e8 stato obbligatorio in Svezia dal 1902. Tutti gli uomini svedesi tra i 18 e i 47 anni erano chiamati a prestar servizio nelle \"F\u00f6rsvarsmakten\" (le forze armate svedesi). Il numero degli arruolati \u00e8 cambiato nel tempo, ma durante la guerra fredda era circa del 90%. Il servizio militare durava tra gli 8 e i 15 mesi di addestramento, ma riforme hanno modificato il periodo in 11 o 15 mesi tenendo in considerazione la condizione scolastica.\nGli uomini potevano scegliere di prestare un servizio civile, per esempio come vigili del fuoco. Generalmente, il servizio civile aveva una durata inferiore rispetto a quello armato. A partire dal 1980, le donne possono prestare servizio nelle Forze armate. Nel 2002, il governo svedese ha preso in esame la possibilit\u00e0 di rendere obbligatorio il servizio militare anche per le donne. Il servizio obbligatorio \u00e8 stato poi abolito a partire dalla met\u00e0 del 2010; tuttavia, nel 2016, il governo ne ha annunciato il ripristino per il 2018. In quell'anno la leva \u00e8 stata quindi ripristinata, con l'estensione di essa a tutti i generi sessuali, unico caso ad oggi assieme alla Norvegia.\nTanzania.\nLa Tanzania si serve di soldati volontari; non ha mai ufficialmente adottato la leva obbligatoria da quando \u00e8 diventata indipendente.\nTunisia.\nIl servizio militare in Tunisia \u00e8 obbligatorio dal 1957 e si applica a tutti i cittadini dai 20 ai 35 anni di et\u00e0. Coloro che sono impegnati in programmi di istruzione superiore o di formazione professionale, prima di prestare il servizio militare sono autorizzati a ritardarlo fino a quando non avranno completato i loro programmi. La durata del servizio militare \u00e8 di 1 anno. I coscritti beneficiano di un'indennit\u00e0 mensile di 200 dinari per i titolari di un diploma di scuola superiore o che hanno completato con successo almeno due anni di laurea e titolari di un certificato di formazione professionale per tecnici superiori, e 100 dinari per altre reclute.\nTurchia.\nIl servizio militare obbligatorio trova il suo fondamento nell'attuale Costituzione della Repubblica Turca, ed \u00e8 della durata di 12 mesi; tuttavia, nel 2019, il presidente Recep Tayyip Erdo\u011fan ha firmato una legge che ne dimezza la durata temporale, dietro pagamento di 31.000 lire turche, ma tuttavia l'obiezione di coscienza \u00e8 vietata.\nUcraina.\nLa leva dura un anno, e all'obbligo sono soggetti gli individui di sesso maschile tra i 18 ed i 25 anni di et\u00e0, con possibilit\u00e0 alternativa di servire presso un'accademia militare per ufficiali tramite un programma offerto nelle universit\u00e0, che non implica l'arruolamento automatico nelle Forze armate ucraine. In seguito ai tagli in termini di leva (da 24 mesi a 18 mesi nei primi anni 2000 e a 12 mesi nel 2004) e una riduzione totale del numero dei coscritti (a causa del passaggio previsto da un esercito di leva a uno di professionisti a tempo pieno), il Ministro della Difesa annunci\u00f2 che l'ultimo scaglione di leva sarebbe stato quello della fine del 2010.\nNell'ottobre del 2013, il presidente Viktor Janukovy\u010d promulg\u00f2 un decreto di abolizione, a partire dal 2014, del servizio militare obbligatorio. Il superamento del servizio, che sarebbe dovuto avvenire in modo progressivo nel 2017, doveva portare una riduzione degli organici da 184.000 a 122.000 unit\u00e0 ed una riduzione generale della spesa per la difesa. Tuttavia, a causa della crisi in Crimea del 2014, il presidente \"ad interim\" Oleksandr Tur\u010dynov eman\u00f2 un decreto che ha reintrodotto il servizio obbligatorio per i giovani di sesso maschile tra i 18 ed i 25 anni.\nLa posizione dei Testimoni di Geova.\nIn alcuni Stati, come negli USA, Svezia e Germania i testimoni di Geova sono esentati dal servizio militare e sostitutivo, come gli altri ministri religiosi, se possono fornire le prove che dedicano una sufficiente quantit\u00e0 di tempo all'opera di predicazione.\nDati e statistiche.\nIn questo sommario vengono riportati i dati relativi al servizio militare in 195 Stati del mondo."}
{"id": "57433", "revid": "1251388", "url": "https://it.wikipedia.org/wiki?curid=57433", "title": "Quino", "text": "Biografia.\nJoaqu\u00edn Lavado nasce il 17 luglio 1932 a Mendoza (anche se all'anagrafe risulta nato il 17 agosto). Era figlio di immigrati spagnoli originari di Fuengirola (in Andalusia). In famiglia, sin dalla nascita, venne chiamato \"Quino\" per distinguerlo dallo zio Joaqu\u00edn Tej\u00f3n, pittore e disegnatore pubblicitario.\nDurante l'adolescenza rimase orfano di madre (1945) e di padre (1948) e, terminata la scuola dell'obbligo, si iscrisse alla Scuola di Belle Arti di Mendoza nel 1945 che abbandon\u00f2 due anni dopo. L'anno successivo riusc\u00ec a vendere il suo primo fumetto di pubblicit\u00e0 ad un negozio di tessuti.\nInizi della carriera.\nNel 1951 si rec\u00f2 a Buenos Aires con l'intenzione di trovare lavoro come fumettista. Torn\u00f2 quindi a Mendoza e nel 1954 si trasfer\u00ec a Buenos Aires sempre con l'intento di realizzare il suo sogno di lavoro. E questa volta le cose andarono diversamente: i suoi disegni vennero pubblicati regolarmente sulla pagina umoristica del settimanale \"Esto es\". \u00c8 solo l'inizio di una lunghissima carriera che ha visto i suoi disegni comparire su centinaia di quotidiani e periodici latino americani ed europei. Nel 1957 inizi\u00f2 a pubblicare con regolarit\u00e0 su \"Rico Tipo\" e l'anno successivo cominci\u00f2 ad occuparsi anche di grafica pubblicitaria.\nMafalda.\nNel 1962 realizz\u00f2 la sua prima mostra in una libreria di Buenos Aires e l'anno successivo pubblic\u00f2 il suo primo libro \"Mundo Quino\" che raccoglie vignette mute. Ma il 1963 \u00e8 da ricordare soprattutto per la nascita di Mafalda. La genesi della piccola-grande bambina \u00e8 abbastanza strana: doveva infatti servire per pubblicizzare una marca di elettrodomestici: la Mansfield il cui logo conteneva una M e una A (da cui Mafalda, una bambina piena di idee per migliorare il mondo). Quino non fece quella campagna pubblicitaria ma gli restarono alcune strisce. Nel 1964 la bambina, a cui il nome di Quino \u00e8 ormai indissolubilmente associato, comparve in tre strisce pubblicate da \"Gregorio\", supplemento umoristico della rivista \"Leopl\u00e1n\", Il 29 settembre Quino inizia a pubblicare regolarmente le strisce di Mafalda su \"Primera Plana\", il settimanale argentino pi\u00f9 importante dell'epoca. Il 9 marzo dell'anno successivo termin\u00f2 la collaborazione con il settimanale e Mafalda pass\u00f2 sulle pagine del quotidiano \"El Mundo\". Per il Natale 1966 l'editore Jorge \u00c1lvarez pubblic\u00f2 il primo libro che raccoglieva in ordine cronologico le strisce di Mafalda. La tiratura di 5000 copie and\u00f2 esaurita in due giorni.\nLa collaborazione con \"El Mundo\" and\u00f2 avanti per oltre due anni e mezzo, fino al 22 dicembre 1967 quando il quotidiano chiuse. Nel frattempo Jorge \u00c1lvarez pubblic\u00f2 il secondo volume-raccolta delle strisce. La terribile bambina ricompare in edicola solo il 2 giugno 1968 (su \"Siete d\u00edas\"). In quell'anno non solo Jorge \u00c1lvarez pubblica altri due volumi di Mafalda, ma per la prima volta trenta strisce del personaggio vengono pubblicate in Italia all'interno del volume antologico \"Libro dei bambini terribili per adulti masochisti\". Il primo volume completamente dedicato a lei in Italia apparve solo un anno dopo: si intitolava \"Mafalda la contestataria\" e la prefazione portava la firma di Umberto Eco; intanto in Argentina usciva il quinto volume della serie.\nAnni successivi.\nDopo aver abbandonato la creazione di Mafalda il 25 giugno 1973, \"per essere a corto di idee\", secondo la dichiarazione dello stesso autore, Quino si trasferisce a Milano, da dove continua a realizzare le pagine di umorismo anche pungente che non ha mai smesso di fare. Nel 1977 vince il Dattero d'Oro al Salone Internazionale dell'Umorismo di Bordighera e nel 1978 la Palma d'Oro. Negli anni seguenti ha vissuto tra Buenos Aires, Madrid e Parigi. Fino al 1999 ha pubblicato alcune vignette nel supplemento domenicale del quotidiano spagnolo \"El Pa\u00eds\". Nel 2004, in occasione dei 40 anni di Mafalda, inaugura a Milano la mostra itinerante: \"In viaggio con Mafalda\", curata da Ivan Giovannucci, si compone di 60 pannelli con 77 strisce e 50 tavole di humour.\nNel 2008 \u00e8 stato ospite d'onore dell'importante fiera di fumetti e videogiochi italiana \"Romics\". Nell'agosto 2010 il ministro della Cultura e Comunicazione francese Fr\u00e9d\u00e9ric Mitterrand lo nomina Cavaliere dell'Ordine delle arti e delle lettere.\nMorte.\nQuino \u00e8 morto il 30 settembre 2020 a causa di un ictus, all'et\u00e0 di 88 anni."}
{"id": "57435", "revid": "174925", "url": "https://it.wikipedia.org/wiki?curid=57435", "title": "Tifone (meteorologia)", "text": ""}
{"id": "57436", "revid": "5", "url": "https://it.wikipedia.org/wiki?curid=57436", "title": "Tifeo", "text": ""}
{"id": "57440", "revid": "5", "url": "https://it.wikipedia.org/wiki?curid=57440", "title": "Tindareo", "text": ""}
{"id": "57444", "revid": "48344", "url": "https://it.wikipedia.org/wiki?curid=57444", "title": "Le baccanti", "text": ""}
{"id": "57445", "revid": "1452073", "url": "https://it.wikipedia.org/wiki?curid=57445", "title": "Tiro", "text": ""}
{"id": "57446", "revid": "1543377", "url": "https://it.wikipedia.org/wiki?curid=57446", "title": "Imperatore romano", "text": "Per imperatore romano (in latino \"Imperator Romanus\" o \"Imperator Caesar Augustus, Princeps et Dominus\", \"Imperatore Cesare Augusto, principe e signore\", somma dei vari titoli detenuti durante la storia romana) si intende comunemente oggi il capo dell'Impero romano a partire dal 27 a.C., quando il Senato confer\u00ec a Gaio Giulio Cesare Ottaviano l\"agnomen\" di Augusto.\nIn epoca romana il titolo non aveva lo stesso uso odierno, e l'imperatore era chiamato comunemente col titolo di cesare o con quello di augusto, talvolta \"princeps\" e solo in seguito \"dominus\" (sotto il dominato il dominus era \"augusto\" e l'erede era \"cesare\").\nIl termine \"imperatore\" discende dal latino \"imperator\", titolo originariamente denso di significati religiosi e successivamente conferito ai condottieri vittoriosi, contenente in s\u00e9 il riferimento all\"imperium\", cio\u00e8 allo stesso ambito religioso, civile e militare. A partire da Giulio Cesare (che non era un imperatore nel senso moderno, ma un dittatore a vita, \"dictator perpetuus\") tale titolo prese ad essere aggiunto, come \"praenomen\", al nome personale dell'uomo pi\u00f9 potente di Roma.\nDescrizione.\nL'espressione \"imperatore romano\" \u00e8 anche, tuttavia, una semplificazione posteriore dei diversi titoli detenuti, con accezioni, modi e tempi diversi dai sovrani di fatto dell'Impero romano: all'epoca, specie iniziale quando ufficialmente Roma era ancora una Repubblica, ci si riferiva all'imperatore come al \"successore di Cesare e di Augusto\", ed egli stesso veniva chiamato Cesare, seguito dal nome personale e dal titolo di Augusto, formando cos\u00ec il \"nomen\" completo (ad es. Cesare Tiberio Augusto o Tiberio Cesare Augusto). In seguito questi titoli vennero ufficializzati, ma ci\u00f2 avvenne in epoca posteriore ai primi \"cesari\", anche se gi\u00e0 da dopo la morte di Augusto ci si riferiva al sovrano come a \"Cesare\", senza ulteriori specificazioni.\nIl titolo concesso a Ottaviano, e da lui passato ai successori, comprendeva la \"tribunicia potestas\" e il cosiddetto \"\"imperium\" maggiore e infinito\", conferendo al capo politico un ruolo di tutela e preminenza sulla Repubblica (\"auctoritas\"), volto a creare un monarca \"de facto\", ma senza offendere i sentimenti repubblicani di molti senatori e del popolo. Gli imperatori spesso ricoprivano anche la carica minore di \"console\" e numerosi altri titoli e magistrature romane.\nIl ruolo di \"Cesare\" o \"imperatore romano\" comprendeva vari titoli:\nL'uso connesso in particolare a questi ultimi due titoli ed all'intrinseco significato di primo tra uguali e di padrone distingue le due grandi fasi della storia di Roma imperiale: il Principato ed il Dominato.\nNel solo Egitto l'imperatore romano era considerato un \"faraone\" e raffigurato come tale, nonostante Augusto avesse ufficialmente rifiutato la carica, temendo di non riuscire a giustificarlo ai Romani, anche considerando il fatto che egli stesso aveva fatto attaccare dalla propaganda il comportamento \"esotico\" di Antonio e Cleopatra. Nella versione in lingua egizia di una stele del 29 a.C. eretta da Cornelio Gallo, ad Augusto furono attribuiti titoli tipici dei faraoni, che tuttavia furono omessi nelle versioni in latino e in greco dello stesso testo. Nel tempio di Dendur, costruito dal governatore romano di Egitto Gaio Petronio, sono presenti delle raffigurazioni di Ottaviano, ora chiamato Augusto, vestito da faraone. La religione egizia richiedeva l'esistenza di un faraone affinch\u00e9 agisse come intermediario tra le divinit\u00e0 e l'umanit\u00e0, per cui gli imperatori romani furono considerati dei faraoni, come gi\u00e0 era successo con i sovrani persiani ed ellenistici. Ai primi imperatori furono attribuite titolature elaborate simili a quelle dei Tolomei e dei faraoni nativi loro predecessori, mentre agli imperatori da Commodo in poi fu attribuito solo un \"nomen\", seppur scritto in un cartiglio come in precedenza. Con la diffusione del Cristianesimo, che fin\u00ec per diventare la religione di stato, gli imperatori non ritennero pi\u00f9 opportuno accettare le implicazioni tradizionali del titolo di faraone (ruolo con salde radici nella religione egizia), e, a partire dagli inizi del IV secolo, la stessa Alessandria, capitale d'Egitto fin dai tempi di Alessandro Magno, era diventata un importante centro del Cristianesimo. L'ultimo imperatore a cui fu conferito il titolo di faraone fu Massimino Daia (che regn\u00f2 tra il 311 e il 313).\nMolti imperatori adottarono come prenomi fissi quelli di imperatori prestigiosi, come accadde a Marco Aurelio e Costantino.\nRiguardo al secondo, nell'ultima fase imperiale (dal 313 in poi), col ritorno al potere della \"gens Flavia\" (dinastia costantiniana), il \"preanomen\" Flavio (e non pi\u00f9 Cesare, rimasto come titolo) divenne prerogativa degli imperatori romani d'occidente e d'oriente (bizantini) seguenti, venendo concesso anche al \"magister utriusque militiae\", ossia il comandante supremo dell'esercito, spesso di origine barbarica. Durante l'ultimo periodo dell'impero occidentale (395-476), specie dopo il sacco di Roma (410), il \"magister utriusque militiae\" era quasi sempre l'effettivo detentore del potere. Gli ultimi imperatori furono Romolo Augusto per la parte romano-occidentale (caduta nel 476) e Costantino XI Paleologo per la parte romano-orientale (caduta nel 1453), mentre Teodosio I fu l'ultimo imperatore a governare l'impero intero, per pochi mesi tra il 394 e il 395.\nI successori di ciascun imperatore erano scelti in diverso modo, di solito per via dinastica a vario titolo (giulio-claudi, Commodo, Flavi, Severi, dinastia costantiniana, teodosiana) cooptazione (tetrarchia), adozione verso persone di fiducia o parenti (imperatori adottivi, o negli stessi giulio-claudii sul modello dell'adozione di Ottaviano Augusto da parte di Cesare), dal Senato stesso (Nerva, Galba, Otone, Pertinace) o dai militari e dai pretoriani, che sceglievano comandanti vittoriosi (Vespasiano, Costantino, Diocleziano, Settimio Severo e i numerosi usurpatori) o chi era abbastanza ricco da comprare la loro fedelt\u00e0 (Didio Giuliano). In ogni caso l'appoggio dell'esercito era comunque fondamentale, in quanto i soldati spesso si ribellavano se non condividevano la gestione del potere o se non ricevevano ingenti somme.\nOrigini del termine e della figura dell'imperatore.\nIl termine imperatore deriva dal latino \"imperator\", la sua origine \u00e8 chiara e faceva riferimento a colui che viveva un rapporto favorevole con gli d\u00e8i. Gi\u00e0 in epoca regale la \"felicitas imperatoria\" indicava quel re che poteva vantare un tale rapporto favorevole (\"pius\") con gli d\u00e8i. Questa relazione unica veniva stabilita il giorno dell\"inauguratio\", ovvero il giorno in cui gli \u00e0uguri verificavano tale condizione del re.\nCon Ottaviano, che cre\u00f2 la struttura ideologica del principato, a tale termine venne aggiunto anche quello di \"Augustus\" ovvero detentore dell'\"augus\", detentore cio\u00e8 di quella forza che unica consente di adempiere alle funzioni sacrali di rispetto agli d\u00e8i e quindi di rafforzare la stessa Roma.\nL\"imperator\", nella cultura profondamente religiosa quale fu quella romana, \u00e8 ricco di \"felix\" ovvero \u00e8 possessore legittimo degli auspici e quindi votato alla vittoria purch\u00e9 sia sempre \"pius\" cio\u00e8 collegato correttamente con il mondo sacro degli d\u00e8i.\nFortuna del titolo in epoca post-romana.\nL'imperatore bizantino (dal 395 in poi) mutu\u00f2 molti dei titoli romani ma i titoli principali di \"Augustus\" (in greco \"Sebastos\") e \"imperator\" vennero sostituiti nel VII secolo, dal latino al termine greco antico \"Basileus\", cio\u00e8 \"Re\" o \"Re dei Re\" (\"basileus ton romaion\", re dei romani d'oriente), per effetto dell'avvenuta trasformazione del principato-dominato in un'autocrazia (cio\u00e8 una monarchia assoluta teocratica in stile cesaropapistico), mentre \"cesare\" divenne in greco \"kaisar\" (da cui derivano le parole \"kaiser\" e \"zar\"/\"czar\"). In seguito i sovrani bizantini aggiunsero anche i titoli imperiali di \"sebastokrator\" e \"despota\".\nIl titolo del sovrano di Costantinopoli (la \"Nova Roma\") fu quindi ufficialmente cambiato nel 610 da \"Imperator Caesar Augustus\" ad \"Autokr\u00e1tor Kais\u00e1r Augustos, Bas\u00edleus ton roma\u00edon\" (\"Autocrate/Imperatore Cesare Augusto, Re dei Re dei romani\") e verr\u00e0 usato fino alla caduta di Costantinopoli nel 1453 (anche se \"cesare dei romei\", in turco \"qaysar-\u0131 Rum\", fu uno dei titoli dell'imperatore ottomano, fino alla deposizione dell'ultimo sultano turco nel 1923).\n\"Imperatore dei romani\" (\"Imperator romanorum\") fu anche il titolo usato, dall'anno 800 (per effetto della \"translatio imperii\" decisa dal papato e non riconosciuta dal sovrano romano-orientale), dal sovrano dell'Impero carolingio prima, e poi dello stato successore di questo, il Sacro Romano Impero Germanico (fino al 1806, anno della soppressione del titolo). Molti di essi non ebbero rapporti con Roma, tranne per l'incoronazione, e furono semplici sovrani franco-tedeschi, anche se vi furono imperatori che cercarono di rivendicare la loro \"romanit\u00e0\", come Federico II di Svevia, che risiedette in Italia e fu spesso ritratto come un imperatore romano antico (ad esempio nelle monete), volendo rappresentarsi come il vero erede dei Cesari e come l'autentico erede di Augusto.\nAnche Stati successivi hanno rivendicato a fini politici una filiazione diretta o indiretta e simbolica dall'Impero romano o dal Sacro Romano Impero (Impero italiano, Impero austriaco e austro-ungarico, Impero tedesco, Impero russo - col mito della Terza Roma - e Primo Impero Francese), senza tuttavia adottare mai il titolo di \"Imperator romanorum\" per i loro imperatori (Napoleone I insign\u00ec per\u00f2 il figlio Napoleone II del titolo di Re di Roma, uno dei titoli usati dall'Imperatore del Sacro Romano Impero, nella forma \"Re dei Romani\"), ma riprendendo spesso le insegne imperiali, come l'aquila romana, la corona d'alloro, la veste color porpora e l'aquila bicipite bizantina.\nL'ultimo sovrano in assoluto della storia a portare il titolo di \"imperatore dei romani\" fu quindi il detto sultano ottomano Mehmet VI, regnante a Costantinopoli dal 1918 al 1923, che fu anche l'ultimo a portare il titolo di \"cesare\".\nCaratteristiche religiose della figura imperiale.\nSempre con Ottaviano ha ingresso nella Religione romana la figura dell'imperatore. Esso diviene nei fatti un \"re sacrale\", monarca universale per volere degli d\u00e8i, ricevendo, inoltre, il doppio titolo di \"sacer\" e \"sanctus\". Le qualifiche religiose della figura imperiale ricalcarono col tempo i modelli ellenistici a cui si aggiungono le peculiarit\u00e0 della religiosit\u00e0 romana per le quali ad un beneficio ricevuto dal \"dio\" deve corrispondere sempre un atto cultuale. L'imperatore \u00e8 quindi \"sacro\" e per le sue virt\u00f9 e condotta di vita \u00e8 anche \"santo\". Ma i due termini, \"sacer\" e \"sanctus\", finiscono per sovrapporsi, cos\u00ec Gallieno e Alessandro Severo vengono indicati come \"sanctissimi\", mentre Domiziano, Adriano e Antonino Pio vengono invece appellati come \"sacratissimi\".\nCaratteristiche politiche e militari della figura imperiale.\nNella Roma antica la figura dell'imperatore venne a costituirsi a seguito di due spinte parallele: il processo di accentramento del potere conseguente al progressivo indebolimento istituzionale della Repubblica e la tradizionale avversione romana alla figura del \"rex\". L'imperatore venne cos\u00ec ad assumere progressivamente funzioni monarchiche pur senza mai detenere l'avversato titolo.\nStoria e fasi del sistema imperiale.\nEt\u00e0 del Principato.\nSebbene i primi germi dell'istituzione imperiale vadano ricercati nelle figure dei \"dictatores\" che caratterizzarono l'ultimo secolo della Repubblica ed in particolare con quella di Cesare, padre adottivo di Ottaviano e \"dictator perpetuus\", fu solo con Augusto che il processo giunse a compimento. Egli, divenuto padrone indiscusso dello Stato romano, assunse progressivamente una serie di poteri che caratterizzarono poi costantemente la figura dell'imperatore:\nA questi poteri l'imperatore poteva poi di volta in volta aggiungere le tradizionali potest\u00e0 repubblicane facendosi regolarmente eleggere a seconda delle necessit\u00e0 nelle varie magistrature. La creazione del regime imperiale non cancellava infatti il precedente ordine repubblicano, ma vi si innestava anzi, sovrapponendovisi. La volont\u00e0 di non contrapposizione con il precedente ordine veniva chiarita in particolare dalla concezione voluta da Augusto di un imperatore \"primus inter pares\", cio\u00e8 primo tra uguali.\nTuttavia un chiaro esempio della pura teoricit\u00e0 di questa uguaglianza era rappresentata dalla \"Lex Iulia maiestatis\", che prevedeva pene severe per il crimine di lesa maest\u00e0, cio\u00e8 di offesa o minaccia alla figura dell'Imperatore e quindi alla sua \"auctoritas\". A questo si aggiungeva poi l'aura di divinit\u00e0 gravante attorno al principe rappresentata dalla sua discendenza dal \"divus Caesar\", equiparato al rango di divinit\u00e0 dal Senato dopo la morte, e dalla creazione di un vero e proprio culto imperiale, indirizzato in vita -per non urtare la sensibilit\u00e0 religiosa romana- al \"genio\", cio\u00e8 allo spirito tutelare del principe, ed all'imperatore stesso qualora come Cesare e lo stesso Augusto venisse proclamato divino dopo la morte, con la procedura dell'apoteosi.\nGradatamente, con il rafforzarsi della forma assolutistica del governo con i successivi imperatori della dinastia Giulio-Claudia il sistema imperiale entr\u00f2 in crescente contrasto con l'aristocrazia senatoria, sino a portare all'aperta rivolta e alla morte di Nerone, ultimo rappresentante della dinastia. L'interrompersi della successione imperiale all'interno dell'ambito familiare dei discendenti di Cesare e Augusto rafforz\u00f2 il ruolo dell'esercito, che divenne arbitro della successione imperiale durante il convulso anno dei quattro imperatori, che condusse infine all'instaurarsi della Dinastia flavia. I nuovi imperatori, di estrazione equestre, che non potevano pi\u00f9 vantare il grande nome familiare di Cesare presero comunque a portarlo come titolo imperiale. La nuova dinastia, dopo un'iniziale fase di collaborazione con l'aristocrazia senatoria, assunse con Domiziano caratteri decisamente assolutistici che portarono infine all'assassinio dell'Imperatore.\nLa caduta dei Flavi lasci\u00f2 mano libera all'intervento del Senato, il quale nomin\u00f2 successore Marco Cocceio Nerva, con il quale venne inaugurata una nuova politica di successione, quella degli Imperatori adottivi, che ripristinava l'originale principio augusteo della trasmissione del potere imperiale tramite adozione, fuoriuscendo per\u00f2 dall'ambito ristretto di una sola \"gens\". Il nuovo sistema, che incontr\u00f2 il favore delle classi elevate entr\u00f2 per\u00f2 progressivamente in crisi quando, dopo l'ascesa al trono di Antonino Pio, anche la famiglia Antonina prese ad adottare principi di successione dinastica. Quando infine, con il regno di Commodo, riemersero le passate aspirazioni assolutistiche, anche l'ultimo esponente della dinastia Antonina venne assassinato, lasciando cos\u00ec la successione in bal\u00eca del potere dei Pretoriani e dell'esercito e portando ad una nuova guerra civile.\nDalla guerra emerse la nuova dinastia dei Severi, che cerc\u00f2 di riallacciarsi alla precedente, vantandone la discendenza. Sotto questa dinastia si ebbe il rafforzamento del ruolo dell'esercito, sul quale si resse sempre di pi\u00f9 il destino degli imperatori, mentre le istanze assolutistiche ebbero il sopravvento, tanto da portare l'imperatore Marco Aurelio Antonino a farsi rinominare Eliogabalo e ad imporre il culto di \"Sol Invictus\", del quale era sommo sacerdote. La fine della dinastia giunse quando questa perse il favore dell'esercito durante il regno del giovane Alessandro Severo. Le armate si ammutinarono e massacrarono l'imperatore, portando alla cosiddetta epoca dell'anarchia militare e alla crisi del III secolo, durante la quale l'evidente collasso del sistema del Principato port\u00f2 allo sviluppo di una forma imperiale pi\u00f9 dispotica.\nEt\u00e0 del Dominato.\nIl nuovo sistema imperiale, chiamato Dominato, si consolid\u00f2 con la generale riforma dell'Impero voluta da Diocleziano e con la conseguente nascita della Tetrarchia. In tale sistema l'imperatore assunse con ancor maggiore decisione connotati monarchici, riducendo le residue istituzioni repubblicane a semplici funzioni onorifiche. Il governo venne quindi progressivamente affidato a funzionari imperiali, scelti tra le file della classe dei cavalieri e tra i liberti. Tuttavia la stessa figura imperiale venne moltiplicandosi, con due imperatori titolari, gli Augusti, uno per la \"pars Occidentalis\" ed uno per la \"pars Orientalis\", spesso affiancati da colleghi di rango inferiore aventi il titolo di Cesare.\nPer facilitare l'amministrazione ed il controllo fu, inoltre, potenziata la burocrazia centrale e si moltiplicarono le suddivisioni amministrative: le quattro parti dell'impero, governate ciascuna da uno dei tetrarchi, fecero capo ciascuna ad una distinta prefettura del pretorio: Gallie, Italia, Illirico, Oriente. Da queste dipendevano poi le Diocesi, in tutto dodici, rette dai \"Vicarii\", nelle quali erano raccolte le provincie, con a capo funzionari imperiali con il rango di \"correctores\" o \"praesides\". In pratica il nuovo ordine imperiale disarticolava le vecchie strutture repubblicane accentrando ogni funzione attorno alla figura del sovrano.\nIl governo assolutistico di Diocleziano, tra le varie cose, non poteva tollerare in particolare atti di lesa maest\u00e0 come il rifiuto dei sacrifici dovuti all'Imperatore, per cui il suo regno fu caratterizzato dalla grande persecuzione, l'ultima e la pi\u00f9 violenta, contro i seguaci del culto cristiano. Terminata nel 305 la prima tetrarchia con l'abdicazione di Diocleziano e del collega Massimiano, la seconda entr\u00f2 presto in crisi nel 306 con la morte di Costanzo Cloro, portando ad una serie di scontri in Occidente, dai quali emersero vittoriosi Costantino e Licinio, che, facendo leva sul successo della nuova religione cristiana, la legalizzarono nel 313 con l'editto di Milano. Nel 316, poi, Costantino si rese unico imperatore, iniziando la costruzione di una nuova capitale orientale per l'Impero, \"Nova Roma\".\nSotto la nuova dinastia costantiniana il Cristianesimo e la nuova capitale orientale prosperarono a scapito di Roma e dell'antica religione, fino all'avvento di Giuliano, il quale tent\u00f2 di ristabilire l'uguaglianza tra i culti. Dopo la morte di Giuliano, per\u00f2, la successiva dinastia valentiniana torn\u00f2 a favorire il Cristianesimo sino a quando, nel 380, gli imperatori Graziano, Valentiniano II e Teodosio non promulgarono l'editto di Tessalonica, con cui venne reso unica religione lecita. Nel 392 Teodosio, principale ispiratore dell'editto, rimase poi unico imperatore, ultimo a regnare sull'Oriente e l'Occidente.\nCon la sua morte nel 395, infatti, tale suddivisione divenne definitiva e permanente, con la nascita di due separate linee imperiali: quella degli Imperatori romani d'Occidente, poi interrottasi nel 476, e quella degli Imperatori romani d'Oriente, interrottasi nel 1453.\nFunzioni di governo.\nL'imperatore si avvaleva di numerosi funzionari per il governo dell'impero, costituenti l'amministrazione imperiale e agenti nelle province per conto di \"cesare\", da loro rappresentato.\nL'amministrazione imperiale.\nPrefetti.\nIn epoca imperiale vennero costituite una serie di particolari amministrazioni completamente dipendenti dall'Imperatore. A capo di tali amministrazioni imperiali vennero posti alcuni particolari funzionari recanti il titolo di \"praefectus\", solitamente, ma non esclusivamente, scelti fra l'ordine equestre.\nPrefetto del Pretorio.\nIl principale strumento di potere a disposizione dell'Imperatore era costituito dalla sua guardia personale, detta guardia pretoriana, a capo della quale era un funzionario chiamato \"Praefectus Praetorio\", appartenente all'ordine equestre. Questi era in pratica il funzionario posto a capo del pretorio dell'Imperatore, cio\u00e8 del suo \"luogo di comando\". Data la sua particolare importanza e le capacit\u00e0 coercitive connesse alla disponibilit\u00e0 delle coorti pretoriane, a questo funzionario vennero delegate dall'Imperatore gi\u00e0 a partire dall'et\u00e0 giulio-claudia funzioni civili e soprattutto giudiziarie, per la maggior parte inerenti contese fra comunit\u00e0 in ambito italico. Nel tempo, poi, il prefetto del pretorio divenne il capo della cancelleria palatina sino a divenire, in et\u00e0 tardo-antica, vero e proprio funzionario civile. Con la riforma di Diocleziano, poi, i prefetti del pretorio vennero portati a quattro, uno per ciascuno dei quattro Imperatori.\nPrefetto dell'Urbe.\nFondamentale per la stabilit\u00e0 del potere imperiale era il controllo costante della citt\u00e0 di Roma, capitale dell'Impero e cuore dell'attivit\u00e0 politica. A capo della citt\u00e0 venne dunque posto un senatore scelto dall'imperatore avente il titolo di \"Praefectus urbi\", incaricato di sovrintendere per l'appunto all'Urbe, con compiti di polizia, avvalendosi delle coorti di \"milites stationarii\" e progressivamente sostituendo nelle sue funzioni l'antico \"praetor urbanus\".\nPrefetto dei Vigili.\nPer il mantenimento della sicurezza e per un servizio antincendio a Roma, fin dall'et\u00e0 augustea e venne creato uno speciale corpo di sorveglianza urbana, i \"Vigiles\", specializzati in particolare nella prevenzione e nel contrasto agli incendi, che in una citt\u00e0 di tali dimensioni erano particolarmente frequenti e pericolosi. Il controllo di tale milizia, composta da liberti, che all'occorrenza poteva svolgere anche funzioni di polizia, venne posto un funzionario di ordine equestre avente il titolo di \"Praefectus Vigilum\".\nPrefetto dell'Annona.\nDate le sue enormi dimensioni e per la grande forza attrattiva nei confronti degli abitanti d'Italia e delle Province, Roma abbisognava di costanti rifornimenti di generi alimentari, garantiti sin dall'et\u00e0 repubblicana dall'istituto dell'Annona. Il controllo dei flussi di grano, in particolare, si era rilevato strumento fondamentale nell'et\u00e0 delle guerre civili per controllare la citt\u00e0 e la sua politica ed al contempo una fondamentale leva di potere nei confronti della Plebe, cui lo Stato garantiva periodiche forniture alimentari. Con la costituzione del sistema imperiale il controllo dell'Annona venne sottratto agli edili ed assegnato ad un funzionario designato dall'imperatore: il \"Praefectus annonae\".\nPrefetto d'Egitto.\nPrincipale fonte di approvvigionamento di grano per Roma era l'Egitto, conquistato da Ottaviano e fatto provincia nel 30 a.C. Del governo di questa provincia venne designato un cavaliere avente il titolo di \"Praefectus Alexandreae et Aegypti\". Il suo mandato non aveva limiti temporali e contemplava, unico nella categoria dei governatori equestri (sino alla creazione della provincia di Mesopotamia), l'imperium militiae, ovvero il comando sulle truppe cittadine, le legioni (all'inizio tre, poi dall'et\u00e0 di Adriano una). La prefettura d'Egitto era inizialmente considerata la massima carica riservata per un cavaliere, l'apice del \"fastigium equestre\". Gi\u00e0 dall'et\u00e0 Giulio-Claudia, per\u00f2, il prefetto d'Egitto cedette il passo al prefetto del pretorio, il quale, data la vicinanza alla persona dell'imperatore e quindi al centro vitale del potere, divenne la prefettura di maggior prestigio.\nPrefetto di Mesopotamia.\nData la particolare condizione della nuova Provincia di Mesopotamia, terra di confine con l'Impero partico, storico rivale di Roma, conquistata nel 197, questa venne organizzata su modello dell'Egitto, inviandovi a reggerla un \"Praefectus Mesopotamiae\", di rango equestre.\nVicari.\nFin dall'et\u00e0 della dinastia dei Severi divenne frequente l'istituzione di \"vicari\" del Prefetto del Pretorio che supplissero a quest'importante funzionario quando questi si trovava lontano da Roma al seguito dell'Imperatore oppure per sostituirlo in specifiche missioni nelle provincie. Con la riforma tetrarchica di Diocleziano e la successiva istituzione delle diocesi, il \"Vicarius\" divenne lo stabile funzionario incaricato di sovrintendere alla diocesi in vece del Prefetto.\nCorrettori.\nIn et\u00e0 tardo imperiale, i correttori provvedevano all'amministrazione di alcune province.\nLegati imperiali.\nCon il termine di \"legatus Augusti pro praetore\" si designava nell'impero romano un governatore di provincia imperiale di rango senatorio munito di imperium delegato dal principe. La figura venne istituita da Augusto nel 27 a.C., momento della riforma dell'amministrazione provinciale che il vincitore delle guerre civili impose al Senato. Al fine di assicurarsi il controllo sull'esercito, Augusto pretese il mantenimento dell'imperium sulle provincie non pacate, ovvero sulle province di frontiera, e di nuova acquisizione, nelle quali erano stanziate le legioni. Potevano essere di rango consolare (ex-consoli) o di rango pretorio (ex-pretori) in relazione al numero di legioni stanziati sulla provincia di assegnazione. Come il procurator Augusti ed il praefectus Alexandreae et Aegypti, anche il legatus Augusti pro praetore era direttamente scelto dall'imperatore e non aveva limiti temporali al suo mandato. Aveva piena autorit\u00e0 in ambito civile, militare e giudiziario, ma non possedeva, a differenza dei governatori di rango equestre, il controllo sulle finanze provinciali, n\u00e9 si occupava del pagamento dell'esercito al suo comando: per queste mansioni, infatti, aveva piena autorit\u00e0 il procurator Augusti.\nProcuratori imperiali.\nAccentrando nelle proprie mani la totalit\u00e0 del potere, l'imperatore si avvalse subito di propri funzionari incaricati di operare in suo nome. I \"procuratores Augusti\", in particolare, erano agenti incaricati di operare su mandato del principe in diverse branche dell'amministrazione, fra cui compiti di riscossione fiscale a Roma, nelle province imperiali governate dai Legati Augusti pro praetore e di governo nelle cosiddette province procuratorie. In queste ultime, difese da truppe di auxilia, qualora fosse necessario l'intervento di truppe legionarie, al procuratori veniva concesso il titolo di \"procurator pro legato\" e la conseguente assegnazione dell'imperio necessario al comando militare legionario.\nConsiglio Imperiale.\nCon il progressivo declino delle istituzioni repubblicane, formalmente mantenute da Augusto, crebbe parallelamente l'importanza e l'influenza della ristretta cerchia di consiglieri dell'Imperatore (senatori, liberti, ecc.). A partire dal regno di Adriano (117-138) questi andarono a costituire il \"Consilium principis\", che divenne la principale fonte normativa dell'Impero.\nConcistoro.\nNell'et\u00e0 del dominato al consiglio del principe venne ad affiancarsi il \"concistorium\", pi\u00f9 tardi detto \"sacrum consistorium\", anch'esso consiglio privato dell'imperatore, composto dai suoi collaboratori pi\u00f9 stretti. Ne facevano parte il \"magister officiorum\", capo dell'amministrazione imperiale, \"comes largitionum\", responsabile delle finanze, il \"quaestor sacri palatii\", responsabile delle attivit\u00e0 giudiziarie, \"comes rerum privatarum\", responsabile delle propriet\u00e0 private, e, spesso, ma non in pianta stabile, il \"praepositus cubiculi\", assistente personale dell'imperatore.\nNel comando militare l'imperatore era poi affiancato da due altri alti ufficiali: il Magister equitum, comandante della cavalleria, ed il Magister militum, comandante dell'esercito.\nLa legislazione imperiale.\nIl potere dell'Imperatore si sovrapponeva a quello della Repubblica, di fatto progressivamente sostituendolo. Il principe poteva pertanto agire con atti che avevano la stessa valenza delle leggi e degli atti emessi dalle assemblee repubblicane e dai magistrati: tali atti sono noti con il comune nome di costituzioni imperiali, aventi forza equiparata a quella della \"lex populi romani\":\nFonte di tale potest\u00e0 legislativa era l\"'Imperium maius et infinitum\". L'Imperatore d'altro canto poteva annullare qualunque altra deliberazione delle assemblee o dei magistrati attraverso la propria \"tribunicia potestas\".\nNel tempo, col declinare delle istituzioni repubblicane, l'equiparazione delle costituzioni imperiali alla legge venne meno, tanto che nel \"digesto\" realizzato al tempo dell'Imperatore d'Oriente Giustiniano I le costituzioni erano considerate esse stesse la legge.\nLa giustizia imperiale.\nEra possibile appellarsi, in ultima istanza, per un cittadino romano, direttamente alla giustizia dell'imperatore. L'imperatore stesso (pi\u00f9 spesso il suo rappresentante, il prefetto del pretorio o il prefetto dell'Urbe) talvolta presiedeva personalmente al processo e giudicava, scavalcando con la sua \"auctoritas\" il giudizio normale di giudici, governatori e procuratori. Questa prassi era detta \"appello a cesare\" (\"Caesarem appello\").\nIl giurista Giulio Paolo, in \"Sententiarum receptarum ad filium libri quinque\", fa riallacciare l'istituto della \"appellatio ad Caesarem\" alla precedente provocatio ad populum dell'et\u00e0 repubblicana. Con la successiva estensione della cittadinanza romana a tutti i soggetti liberi dell'impero, l'istituto venne a perdere d'importanza. L'imperatore poteva decidere in processi coinvolgenti anche stranieri e provinciali e anche schiavi, se lo riteneva. Marco Aurelio giudic\u00f2 direttamente una contesa tra uno schiavo e un padrone, decidendo a sorpresa in favore del primo.\nFunzioni religiose: il pontificato massimo ed il culto imperiale.\nL'Imperatore nella sua qualit\u00e0 di \"Pontifex Maximus\" esercitava il supremo ruolo di sorveglianza e governo sul culto religioso, presiedendo il collegio dei pontefici e gli altri collegi sacerdotali, nominando le Vestali, i Flamini ed il \"Rex sacrorum\", regolando il calendario con la scelta dei giorni \"fasti\" e \"nefasti\" ed avendo il completo controllo sul rispetto del diritto romano, della cui interpretazione era custode. In tal senso poteva anche controllare la redazione degli \"annales pontificum\", cio\u00e8 delle cronache pubbliche, e della \"tabula dealbata\", riportante la lista dei magistrati in carica.\nL'Imperatore stesso era oggetto di un culto imperiale, nel quale il genio del Principe diveniva oggetto di pratiche religiose, spesso affiancandosi nei templi ad altre forme divinizzate del potere imperiale dello Stato, come la dea Roma. Il culto del \"genius principis\", sebbene spesso percepito nelle classi elevate come una forzatura della religione tradizionale, consentiva di rivolgere al sovrano cerimonie pubbliche di valenza religiosa senza per questo infrangere i principi che vietavano il culto di persone viventi. A questo si aggiungeva la possibilit\u00e0 di rivolgere poi un vero e proprio culto alla persona dell'Imperatore dopo la sua morte una volta che questi fosse pubblicamente divinizzato dal Senato con il riconoscimento della sua condizione di \"divus\", con alcuni imperatori che gi\u00e0 cercarono in vita di circondarsi di un'aura divina.\nIl complesso di tali pratiche dur\u00f2 sino all'anno 375, quando l'imperatore Graziano declin\u00f2 l'onore del pontificato massimo perch\u00e9 incompatibile con la nuova religione cristiana (unica religione ammessa dopo il 380 in oriente, e il 394 in occidente), divenuta religione di Stato nonostante il tentativo pagano di restaurazione di Giuliano, e prima ancora con uno svilimento dell'accezione divina dell'Imperatore avviata gi\u00e0 al tempo di Costantino I. \nL'ultimo imperatore ad essere divinizzato secondo il rito pagano fu Diocleziano (313). Tuttavia anche nel nuovo ambito cristiano l'Imperatore continu\u00f2 a rivestire un ruolo preminente come \"vicario di Cristo\" e rappresentazione terrena dell'ordine celeste, fino a quando in occidente tale ruolo sacrale-teocratico pass\u00f2 al pontefice cattolico (gradatamente dal V secolo all'VIII), permanendo invece a Costantinopoli, nella figura dell'imperatore bizantino, fino alla caduta dell'Impero Romano d'Oriente (1453)."}
{"id": "57447", "revid": "123543979", "url": "https://it.wikipedia.org/wiki?curid=57447", "title": "Lois McMaster Bujold", "text": " vincitrice multiple volte dei premi Hugo e Nebula\nIl grosso del suo lavoro comprende tre serie separate: il Ciclo dei Vor, quello di Chalion e quello di The Sharing Knife.\nBiografia.\nNata il 2 novembre 1949 a Columbus nell'Ohio, suo padre, Robert Charles McMaster era un professore dell'Universit\u00e0 statale dell'Ohio specializzato nelle tecniche di saldatura e nei controlli di qualit\u00e0 non distruttivi meteorologo alla televisione. Il padre era un appassionato lettore di fantascienza e trasmise la sua passione alla figlia, che divent\u00f2 un'accanita lettrice e per il suo tredicesimo compleanno le regal\u00f2 un abbonamento a \"Analog\" Tra i suoi autori preferiti in giovent\u00f9 ci sono stati Poul Anderson, James H. Schmitz, i romanzi per ragazzi di Robert A. Heinlein, Isaac Asimov, Fritz Leiber, L. Sprague de Camp, Mack Reynolds, Arthur C. Clarke, Eric Frank Russell e Zenna Henderson.\nLa Bujold ha scritto che l'esperienza di avere un padre famoso si riflette nei suoi personaggi, come Miles Vorkosigan che crescono sotto l'ombra di un \"grande uomo\". Avendo osservato questa tendenza in entrambi i generi, la Bujold si \u00e8 chiesta perch\u00e9 \u00e8 sempre la \"sindrome del figlio di un grande uomo\" e non \"della figlia di un grande uomo\". Suo fratello, ingegnere come il padre, l'ha aiutata con i dettagli tecnici nella scrittura di \"Gravit\u00e0 zero\" (\"Falling Free\").\nHa studiato letteratura inglese all'Universit\u00e0 statale dell'Ohio.\nEbbe le prime esperienze come scrittrice in collaborazione con la sua migliore amica Lillian Stewart quando frequentavano la scuola superiore, poi per molti anni abbandon\u00f2 l'attivit\u00e0 riprendendo negli anni ottanta, inizialmente per hobby, ma scoprendo in breve che solo un'attivit\u00e0 come professionista poteva soddisfarla. Complet\u00f2 i suoi tre primi romanzi \u2014 \"L'onore dei Vor\" (\"Shards of Honor\" ), \"L'apprendista ammiraglio\" (\"The Warrior's Apprentice\"), \"La spia dei Dendarii\" (\"Ethan of Athos\"), tutti facenti parte del Ciclo dei Vor \u2014 sono stati scritti rispettivamente nel 1983, 1984 e nel 1985, ma fu solo dopo quattro rifiuti che nel 1986 la Baen Books accett\u00f2 \"L'apprendista ammiraglio\" per la pubblicazione. Sulla base de \"L'apprendista ammiraglio\" la Baen Books offr\u00ec alla Bujold un contratto che comprendeva anche gli altri due libri. Secondo la Baen Book, al 2010, erano state vendute 2 milioni di copie dei romanzi del ciclo.\nLa Bjujold \u00e8 conosciuta soprattutto per la saga dei Vor, una serie di romanzi con protagonisti Miles Vorkosigan, una spia e ammiraglio mercenario interstellare con disabilit\u00e0 fisiche, del pianeta Barrayar. La serie \u00e8 ambientata circa 1000 anni nel futuro. Oltre ai romanzi dedicati a Miles la serie include anche prequel dedicati ai suoi genitori e seguiti con protagonisti altri personaggi. I primi titoli appartengono al genere della space opera, con abbondanza di battaglie, cospirazioni e svolte nella trama, mentre negli ultimi libri della serie, Miles diventa pi\u00f9 un investigatore. In \"Guerra di strategie\" (\"A Civil Campaign\"), la Bujold esplora la commedia romantica nell'alta societ\u00e0, con una trama che secondo la dedica omaggia la scrittrice Georgette Heyer. \u00c8 incentrata su una cena catastrofica, con malintesi e dialoghi che giustificano il sottotitolo di \"Una commedia di biologia e buone maniere\".\nL'autrice ha affermato che la serie \u00e8 strutturata sul modello dei libri di Horatio Hornblower, che documentano la vita di una singola persona. Nei suoi temi riflette inoltre Lord Peter Wimsey, l'investigatore creato da Dorothy L. Sayers. La Bujold ha anche detto che parte della sfida di scrivere una serie \u00e8 che molti lettori incontreranno i libri in maniera \"completamente casuale\" e che quindi deve fornire un contesto sufficiente in ognuno di essi, senza essere eccessivamente ripetitiva. Le stampe pi\u00f9 recenti dei libri della saga dei Vor comprendono un'appendice che riassume la cronologia interna della serie. La Bujold ha esposto le su opinioni sull'ordine ottimale di lettura della saga dei Vor sul suo blog..\n\u00c8 diventata un membro del science fiction fandom, e della Central Ohio Science Fiction Society ed ha copubblicato \"StarDate\", una fanzine di fantascienza in cui scrive con il nome di Lois McMaster.\nLa Bujold voleva anche entrare nel mercato del fantasy, ma il suo primo tentativo, \"L'anello dell'incantesimo\" (\"The Spirit Ring\", 1992), non \u00e8 stato un successo. Le offerte ricevute da vari editori furono basse e infine lo vendette alla Baen Book in cambio anche della promessa di altri libri della Saga dei Vor. Il libro non incontro un successo di critica ed ebbe vendite mediocri. La Bujold defin\u00ec questa esperienza come \"molto istruttiva\". Una decina di anni dopo ritent\u00f2 con \"L'ombra della maledizione\" (\"The Curse of Chalion\", 2001), questa volta con un buon successo, sia critico che commerciale. Il mondo fantasy di Chalion fu concepito sulla base di un corso seguito nel tempo libero all'Universit\u00e0 del Minnesota e basato sulla Spagna medievale. Al primo libro ne seguirono altri due.\nSuccessivamente scrisse la tetralogia fantasy romantica \"The Sharing Knife\" (2006), che prende a prestito per i suoi panorami e il dialetto dei \"contadini\" l'Ohio centrale dove era cresciuta.\nVita privata.\nNel 1971 si spos\u00f2 con John Fredric Bujold, incontrato a una convention di fantascienza due anni prima, ma divorzi\u00f2 all'inizio degli anni 1990, conservando per\u00f2 il cognome. Dal matrimonio ha avuto due figli, Anne nata nel 1978 e Paul nato nel 1981. La figlia Anne Bujold \u00e8 un'artista del metallo e saldatrice, vicepresidente della Northwest Blacksmith Association. Attualmente Bujold vive in Medicine Lake.\nHa come hobby i cavalli, la chitarra classica e la fotografia.\nRecensioni.\nSylvia Kelso, scrisse nel \"New York Review of Science Fiction\":\nOpere.\nCiclo dei Vor (\"Vorkosigan saga\").\nElencati nell'ordine di pubblicazione originale:"}
{"id": "57449", "revid": "227211", "url": "https://it.wikipedia.org/wiki?curid=57449", "title": "Metodi di approssimazione per la soluzione di equazioni", "text": ""}
{"id": "57452", "revid": "1429175", "url": "https://it.wikipedia.org/wiki?curid=57452", "title": "Obiezione di coscienza", "text": "La locuzione obiezione di coscienza indica la possibilit\u00e0 di rifiutare di ottemperare a un dovere, imposto dall'ordinamento giuridico o comunque contrario alle convinzioni di una persona, da parte di chi ritiene gli effetti che deriverebbero dall'ottemperanza contrari alle proprie convinzioni etiche, morali o religiose.\nL'obiezione attua il principio della libert\u00e0 di coscienza, e garantisce una libert\u00e0 di opinione coerente con le azioni, laddove gli obblighi della legge incidono su radicate convinzioni della persona.\nStoria.\nLa disciplina ecclesiastica fino al III secolo proib\u00ec ai battezzati di farsi soldati e combattere (divieto di \"militare et bellare\") e permise ai militari convertiti di rimanere nell'esercito a condizione di non uccidere e di non commettere atti di idolatria.\nSan Cipriano, vescovo di Cartagine e padre della Chiesa, predicava: \u00abIl mondo \u00e8 bagnato di sangue fraterno: ecco che l'omicidio \u00e8 crimine quando sono i singoli a commetterlo, ma diventa virt\u00f9 quando \u00e8 compiuto in nome dello Stato. L'impunit\u00e0 per i delitti non l'assicura il motivo dell'innocenza, ma la grandezza della ferocia\u00bb..\nIl primo grande obiettore di coscienza di cui si abbiano notizie \u00e8 Massimiliano di Tebessa. Secondo quanto stabilito dalla legge romana nel II secolo d.C. il servizio militare era obbligatorio per tutti i figli dei graduati. Massimiliano, pur essendo figlio del veterano Fabio Vittore, si rifiut\u00f2 di arruolarsi nell'esercito romano. Per tale ragione il 12 marzo dell'anno 295 d.C. venne condannato dal proconsole Dione e giustiziato. Aveva ventun anni, tre mesi e diciotto giorni. Dagli atti del processo si evince che Massimiliano rifiutava di fare il servizio militare per ragioni di coscienza:\nCon la piena integrazione della Chiesa all'interno dell'Impero, in seguito all'editto di Costantino del 313 d.C., si verific\u00f2 una vera e propria inversione di tendenza. Il Concilio di Arles (314) stabil\u00ec l'obbligo anche per i cristiani di prestare servizio militare per l'imperatore.\nNei secoli successivi si and\u00f2 incontro al cosiddetto processo di clericalizzazione, con la divisione della chiesa tra laici ed ecclesiastici. L'originaria \"militia christi\" diventer\u00e0 esclusiva solo per questi ultimi, mentre per i primi andr\u00e0 a confondersi con una \"militia saeculi\" giustificata nelle forme del servizio all'imperatore cristiano.\nDal punto di vista giuridico-costituzionale, le prime forme di tutela dell'obiezione di coscienza al servizio militare sono sancite dalle Costituzioni delle colonie nordamericane che, con la guerra di indipendenza, avrebbero dato vita agli Stati Uniti. In particolare, in una parte rilevante di queste carte costituzionali viene ammessa l'obiezione per gli aderenti a specifiche confraternite (come i quaccheri e i mennoniti) di radicata vocazione pacifista. Ci\u00f2 nonostante, a livello federale, l'obiezione di coscienza non \u00e8 mai stata formalmente riconosciuta come diritto costituzionalmente tutelato.\nGli Avventisti del Settimo Giorno del Movimento di Riforma sono una denominazione cristiana protestante, parte del movimento avventista, ed il risultato di una scissione dalla Chiesa Cristiana Avventista del Settimo Giorno creata proprio dal disaccordo sul servizio militare durante la prima guerra mondiale. Gli Avventisti del Settimo Giorno del Movimento di Riforma sono nati ufficialmente nel 1925 a Gotha, in Germania, proprio perch\u00e9 convinti obiettori di coscienza al servizio militare.\nNel continente europeo il diritto all'obiezione di coscienza \u00e8 stato riconosciuto a livello costituzionale (o da parte delle stesse carte o della giurisprudenza) dalla gran parte dei Paesi nel corso del Novecento e in particolare all'indomani della seconda guerra mondiale.\nI Testimoni di Geova, per motivi religiosi, hanno sempre rifiutato il servizio militare. Essi considerano per\u00f2 una decisione personale svolgere il servizio civile presso un qualsiasi ente, purch\u00e9 le attivit\u00e0 svolte non siano in conflitto con il principio della neutralit\u00e0 politico-militare e con gli altri principi religiosi da essi riconosciuti nella Bibbia.\nDescrizione e caratteri generali.\nDal punto di vista giuridico, l'obiezione di coscienza si configura generalmente come diritto costituzionalmente tutelato laddove essa si rivolga ad un dovere giuridico incondizionato e derivante da circostanze di carattere oggettivo (ad esempio, alla leva militare i cui presupposti sono lo status di cittadino, il raggiungimento di una determinata et\u00e0 e, nella maggior parte dei casi in cui \u00e8 stata istituita, il sesso maschile). Viceversa, laddove si rivolga ad un'obbligazione di carattere contrattuale - che trova quindi la sua causa fondamentale in una scelta dello stesso obbligato - essa non ha carattere di diritto fondamentale, ma \u00e8 una semplice opzione prevista, di fronte a scelte politicamente o socialmente divisive o controverse, dal decisore politico.\nCollegate all'obiezione vi possono essere l'assunzione in prima persona di talune sanzioni; tipico esempio potrebbe essere quello di rifiutare di prestare il servizio militare obbligatorio ove previsto; ci\u00f2 tuttavia non \u00e8 prerogativa delle religioni; spesso infatti tale decisione pu\u00f2 maturare anche in un contesto laico in virt\u00f9 di alcune ideologie pacifiste e antimilitariste, poich\u00e9 l'assolvimento del servizio comporterebbe l'uccisione di altre persone in battaglia.\nSebbene l'obiezione di coscienza non implichi in senso stretto il rifiuto di usare totalmente le armi, gli obiettori generalmente motivano la propria opzione sia con rifiuto di non far parte di determinate istituzioni, e/o l'assolvere taluni compiti rientranti anche dei doveri di un soggetto.\nUna forma di \"obiezione\" contro l'aborto \u00e8 garantita nella maggior parte degli stati dell'Unione Europea che consentono l'interruzione volontaria della gravidanza, con l'eccezione dei casi di pericolo per la vita della donna, nei quali di solito l'obiezione non \u00e8 valida in quanto prevale la necessit\u00e0 di assistenza. L'obiezione di coscienza riguardo all'aborto all'interno dell'UE non \u00e8 ammessa in Svezia, Finlandia, Bulgaria e Repubblica Ceca.\nNel mondo.\nItalia.\nIl riconoscimento dell'obiezione di coscienza nella legislazione italiana venne introdotto per la prima volta dalla legge 15 dicembre 1972, n. 772 che introdusse il beneficio all'obiezione contro il servizio militare di leva in Italia per motivi morali, religiosi e filosofici, introducendo quindi la possibilit\u00e0 di rifiutare il servizio militare sostituendolo con un servizio non armato; precedentemente non ottemperare al servizio militare obbligatorio significava che gli obbiettori di coscienza, in quanto \"disertori\" venivano reclusi nelle carceri militari o in ospedali psichiatrici militari, per poi perdere molti dei propri diritti civili. . Tuttavia la legge del 1972 comminava pesanti limitazioni agli obiettori, che saranno poi superate dalla legge 8 luglio 1998, n. 230, che sanc\u00ec il pieno riconoscimento giuridico dell'obiezione di coscienza inteso come diritto della persona: i giovani possono scegliere di difendere la Patria, con il servizio militare o con il servizio sostitutivo civile.\nL'esercizio del diritto all'obiezione \u00e8 possibile anche in altri ambiti, come nella sperimentazione animale e all'aborto, da parte dei medici.\nNel caso del medico obiettore verso l'aborto, egli ha l'obbligo di prestare assistenza sanitaria se manca un sostituto. L'obiettore identifica l'IVG come un omicidio di un bambino e pertanto \u00e8 legittimato a non praticare l'aborto. Se il medico dichiara di essere obiettore e pertanto a una donna non viene effettuata l'interruzione di gravidanza, il medico non rischia la radiazione dall'albo professionale n\u00e9 il licenziamento e l'interessata non pu\u00f2 chiedere il risarcimento del danno biologico. Tale \"obiezione\" \u00e8 valida in toto (L.194/78).\nIl diniego di alcuni farmacisti di vendere prodotti anticoncezionali quali pillola o profilattico, o la mancata disponibilit\u00e0 di molti medici ginecologi di strutture sanitarie pubbliche a praticare l'operazione di aborto si pu\u00f2 intendere un uso improprio del termine. Ci\u00f2 perch\u00e9 in molti dei casi citati il cosiddetto \"obiettore\" non affronta alcuna conseguenza penale o civile, non esistendo alcun obbligo precostituito per legge di svolgere le azioni che egli rifiuta di compiere.\nStati Uniti d'America.\nTra i casi pi\u00f9 famosi di obiettori statunitensi si possono ricordare quello di Desmond Doss, durante la seconda guerra mondiale, e quello dello studente universitario David Miller; questi, giovane pacifista e volontario cattolico, chiamato nel 1965 a prestare il servizio militare obbligatorio e verosimilmente destinato alle truppe impegnate nella guerra del Vietnam, bruci\u00f2 la cartolina-precetto a New York di fronte a una vasta platea di manifestanti riuniti nel \"Comitato di Coordinamento Nazionale per la Fine della Guerra in Vietnam\" (NCCEWV). Al gesto simbolico di David Miller segu\u00ec, quel giorno, quello analogo di altri centomila coscritti, che si erano dati ritrovo di fronte ai manifestanti in 40 citt\u00e0 del paese.\nAl termine della manifestazione David Miller fu arrestato dagli agenti dell'FBI e processato da una corte federale, che lo condann\u00f2 a due anni di reclusione. Il gesto di rifiuto iniziato da Miller e i suoi compagni d'iniziativa serv\u00ec ad aprire un dibattito politico che sfoci\u00f2 nel 1973 nell'abrogazione del servizio militare obbligatorio."}
{"id": "57458", "revid": "599", "url": "https://it.wikipedia.org/wiki?curid=57458", "title": "Insieme totalmente ordinato", "text": ""}
