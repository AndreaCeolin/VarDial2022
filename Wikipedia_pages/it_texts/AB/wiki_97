{"id": "86255", "revid": "1543377", "url": "https://it.wikipedia.org/wiki?curid=86255", "title": "GURPS", "text": "GURPS \u00e8 un regolamento generico di gioco di ruolo originariamente creato da Steve Jackson e pubblicato dalla Steve Jackson Games nel 1986, che \u00e8 stato progettato specificatamente per essere un regolamento adattabile a qualunque ambientazione. Nel 1989 ha ricevuto l\"'Origins Award\" per le \"Migliori Regole per Gioco di Ruolo del 1988\" e nel 2000 \u00e8 stato inserito nella Hall of Fame di Origins. Ulteriori premi sono stati ricevuti dalle sue espansioni. La 3\u00aa edizione venne tradotta in italiano dalla Das Productions.\nIl nome \u00e8 un acronimo inglese che significa \"Sistema di Gioco di Ruolo Generico Universale\": Generic Universal RolePlaying System.\nMeccaniche di gioco.\nUn personaggio di GURPS \u00e8 definito dalle 4 \"caratteristiche\" (\"forza\", \"destrezza\", \"intelligenza\" e \"costituzione\") che rappresentano le sue capacit\u00e0 base, dalle \"abilit\u00e0\" (le sue conoscenze e capacit\u00e0 in campi che possono andare dalle arti marziali alla conoscenza della storia antica al pilotare aerei da caccia), dai \"vantaggi\" (che rappresentano poteri o capacit\u00e0 che distinguono il personaggio dagli altri: uno stato sociale o economico particolarmente vantaggioso, conoscenze ed amici su cui contare, aspetto fisico particolarmente gradevole, etc.), dagli \"svantaggi\" (che rappresentano uno stato sociale o economico negativo, handicap fisici, nemici, segreti da nascondere, etc.), dalle \"peculiarit\u00e0\" (svantaggi minori, o aspetti che individuano il personaggio distinguendolo dagli altri) e dai \"perks\" (vantaggi minori destinati ad avere un impatto di modesta entit\u00e0 sul gioco).\nAlla creazione del personaggio ogni giocatore ha a disposizione un certo numero di \"punti personaggio\" con cui acquistare caratteristiche migliori, acquisire vantaggi o abilit\u00e0. Accettando che il proprio personaggio abbia caratteristiche inferiori alla media, oppure svantaggi o peculiarit\u00e0, si ricevono punti aggiuntivi da spendere. Il master, decidendo il numero di punti personaggio assegnati e l'accesso o meno a particolari vantaggi, svantaggi o abilit\u00e0, stabilisce quali capacit\u00e0 possono avere i personaggi ed il loro generale livello di potere.\nGURPS usa dadi tradizionali a sei facce. Il successo dell'azione compiuta da un personaggio dipende dal risultato del lancio di tre dadi. Se il totale ottenuto (pi\u00f9 o meno eventuali modificatori secondo la situazione) \u00e8 uguale o inferiore al valore dell'abilit\u00e0 o della caratteristica rilevante per l'azione, allora l'azione ha avuto successo: maggiore \u00e8 il margine di differenza dal numero richiesto, maggiormente significativo \u00e8 il successo o il fallimento del personaggio.\nSupplementi.\nGURPS \u00e8 famoso per la variet\u00e0 dei suoi supplementi: oltre al manuale base sono stati pubblicati decine e decine di supplementi che approfondiscono le regole base per descrivere meglio ambientazioni particolari, aggiungendo nuove regole o descrivendo come ricreare particolari ambientazioni. Questi manuali (soprattutto quelli dedicati ad ambientazioni generiche piuttosto che a regole specifiche) sono in genere mirati a descrivere le possibili varianti di un'ambientazione, guidando il master a crearne una propria piuttosto che definire un'ambientazione specifica. Per esempio \"GURPS Space\" discute vari e possibili tipi di governo immaginati dagli scrittori di fantascienza, le possibilit\u00e0 di movimento pi\u00f9 veloce della luce e le loro conseguenze, ecc. piuttosto che dare un'ambientazione prefabbricata al game master.\nA dimostrazione della versalit\u00e0 del sistema GURPS \u00e8 stato usato anche per manuali dedicati ad ambientazioni specifiche (molte licenze tratte da cicli di fantascienza/fantasy: \"Uplift\" di David Brin, \"Witch World\" di Andre Norton, \"Mondo Disco\" di Terry Pratchett, il \"Ciclo dei Vor\" di Lois McMaster Bujold), un'intera linea di manuali dedicati ad una delle incarnazioni del gioco di ruolo \"Traveller\", una propria ambientazione fantasy, una versione di \"\", ecc.\nEdizioni.\nIn italiano \u00e8 stata pubblicata nel 1992 la traduzione della terza edizione a cura di Das Production/I Giochi dei Grandi. Sono stati inoltre tradotti sei supplementi: \"Arti Marziali\", \"Cyberpunk\", \"Fantasy\", \"Conan\", \"Spazio\" e \"Magia\". La traduzione di \"Supereroi\" venne annunciata ma non pubblicato. Nel 2006 venne annunciata la traduzione della quarta edizione, ma anche in questo caso non venne effettuata."}
{"id": "86256", "revid": "729019", "url": "https://it.wikipedia.org/wiki?curid=86256", "title": "Amenemhat II", "text": "Famiglia.\nI ritrovamenti archeologici hanno permesso di identificare la madre di Amenemhat II, che fu, con il titolo di Madre del re, Neferu III - ma non il nome del padre. Ciononostante, \u00e8 comunemente ritenuto figlio del suo predecessore Sesostri I. Una delle pi\u00f9 antiche attestazioni di Amenemhat potrebbe essere la tomba dell'omonimo nomarca Amenemhat, sepolto a Beni Hasan. Questo governatore locale, vissuto sotto Sesostri I, avrebbe accompagnato il principe \"Ameni, Figlio del re\" (come lo chiama l'iscrizione in questione) in una spedizione in Nubia: si crede che questo Ameny altri non fosse che il futuro Amenemhat II, allora giovane principe.\nL'identit\u00e0 della regina consorte di Amenemhat II \u00e8 sconosciuta. All'interno del grande complesso funerario del faraone furono sepolte molte donne della famiglia reale, ma il loro legame con Amenemhat non \u00e8 chiaro n\u00e9 rintracciabile tramite i reperti: una regina chiamata Keminub, ivi sepolta, potrebbe essere vissuta sotto la tarda XIII dinastia, mentre tre principesse con il titolo di Figlie del re, Itit, Itaweret e Khnumit, potrebbero essere state figlie di Amenemhat II, bench\u00e9 anche in questo caso manchino prove documentarie. Il suo successore Sesostri II fu probabilmente suo figlio, anche se tale legame non \u00e8 esplicato da nessuna parte. Altri suoi figli furono il principe Amenemhatankh e le principesse (poi regine) Nofret II e Khenemetneferhedjet I \"la Vecchia\"; entrambe andarono in sposa al loro fratello Sesostri II.\nRegno.\nAscesa al trono.\nUn tempo si credeva che Amenemehat II avesse condiviso il potere col padre, in un periodo di coreggenza: ipotesi basata su una stele d'un funzionario (\"Leiden, V4\") recante due date, cio\u00e8 il 44\u00ba anno di regno di Sesostri I e il 2\u00b0 di Amenemhat II. L'esistenza di una coreggenza tra i due \u00e8 oggi ritenuta improbabile e la doppia datazione si dovrebbe riferire al periodo durante il quale il dedicatario, ossia il funzionario Wepwawet\u014d, fu in carica.\nOpere.\nIl pi\u00f9 importante documento del regno di Amenemhat II sono i frammenti dei cosiddetti \"Annali di Amenemhat II\", venuti alla luce a Menfi, i quali registrano donazioni a templi e, con minore frequenza, fatti politici. \u00c8 grazie a tali frammenti che gli egittologi sono venuti a conoscenza di una spedizione militare in Asia, della distruzione di due citt\u00e0 non identificate - Iuai e Iasy - e dell'arrivo di tributi dall'Asia e da Kush. Si conoscono invece varie spedizioni minerarie disposte da Amenemhat II: tre nel Sinai, una nello Uadi Gasus (nel 28\u00ba anno di regno, ca. 1896 a.C.) e una, alla ricerca di ametista, nello Uadi el-Hudi. Ordin\u00f2 poi la costruzione di vari edifici a Eliopoli, Eracleopoli, Menfi, nella parte orientale del delta del Nilo; inoltre restaur\u00f2 un tempio a Ermopoli. Esistono tracce di un tempio denominato \"Primo Tempio\", ma non \u00e8 chiaro di cosa si trattasse.\nUn famoso ritrovamento inerente ad Amenemhat II \u00e8 la colossale statua di una sfinge con il volto del faraone, successivamente usurpata da Merenptah (1213 a.C. - 1203 a.C.) e Sheshonq I (943 a.C. - 922 a.C.) con l'aggiunta dei loro cartigli, scoperta a Tanis e conservata al Museo del Louvre (A23). Il sovrano \u00e8 menzionato sui cofani di un tesoro in pezzi d'argento scoperto sotto il tempio di Montu a Tod:\nSignificativamente, molti di questi oggetti d'argento non sono oggetti d'arte egizia, bens\u00ec egea: ci\u00f2 testimonia l'esistenza, durante il Medio Regno, di contatti fra l'Egitto e gli Stati stranieri. Ben 28 stele private recano il cartiglio di Amenemhat II - e talvolta l'anno di regno corrispondente alla realizzazione del manufatto - ma sono molto povere d'informazioni sostanziali sugli eventi del suo regno.\nSuccessione.\nSecondo Manetone, sacerdote e storico egizio d'epoca tolemaica, frequentemente disinformato,\nQuesta notizia non trova riscontro in alcun'altra fonte. Con ogni probabilit\u00e0, Manetone si confuse con la cospirazione che port\u00f2 alla morte del faraone Amenemhat I, circa 80 anni prima di quella di Amenemhat II. Amenemhat II e il suo successore Sesostri II condivisero una breve coreggenza, l'unica indiscutibile fra tutte quelle del Medio Regno. A differenze della maggior parte delle stele con le date di due sovrani, la stele di Hapu a Konosso riferisce esplicitamente che i due faraoni condivisero il potere per un certo periodo e che il 3\u00ba anno di regno di Sesostri II fu anche il 35\u00b0 di Amenemhat II. Questo 35\u00ba anno di regno \u00e8 anche l'ultima data conosciuta per Amenemhat, che mor\u00ec di l\u00ec a breve.\nTomba.\nA differenza dei suoi due predecessori, che costruirono le loro piramidi a El-Lisht, Amenemhat II scelse Dahshur per la propria sepoltura, cio\u00e8 una localit\u00e0 che non vedeva sepolture reali fin dal tempi di Snefru e della sua Piramide rossa (IV dinastia). Al giorno d'oggi, la piramide di Amenemhat II - originariamente chiamata \"Amenu-sekhem\", ma meglio conosciuta come Piramide bianca - \u00e8 estremamente danneggiata e poco esplorata.\nIl tempio funerario adiacente alla piramide era chiamato \"Djefa-Amenemhat\".\nVari appartenenti alla famiglia reale furono inumati nel complesso sepolcrale di Amenemhat e le loro tombe furono scavate da Jacques de Morgan nel 1894/5: le tombe delle principesse Ita, Itaweret e Khnumit furono trovate intatte, con i loro raffinati gioielli, cos\u00ec come la tomba della nobile Sathathormerit, del tesoriere Amenhotep e della regina Keminub; queste ultime furono saccheggiate in epoca antica e sono datate alle successiva XIII dinastia."}
{"id": "86257", "revid": "183694", "url": "https://it.wikipedia.org/wiki?curid=86257", "title": "Luciano Anceschi", "text": "Biografia.\nAllievo di Antonio Banfi, con il quale si laure\u00f2 in Filosofia nel 1933, ricopr\u00ec l'insegnamento di Estetica nella Facolt\u00e0 di Lettere e filosofia presso l'Universit\u00e0 di Bologna dal 1952 al 1981. L'interesse per la letteratura e le arti figurative si accompagn\u00f2 sempre a quello per la filosofia moderna antidogmatica: dopo la pubblicazione della sua tesi di laurea \"Autonomia ed eteronomia dell'arte\" edita da Sansoni nel 1936, le sue ricerche sulle figure e i modelli letterari antidealistici trovarono voce negli interventi pubblicati su \"Orpheus\" dal 1932 e su \"Corrente di vita giovanile\" dagli anni 1938-1939, riviste da lui stesso promosse. \nSensibile ai nuovi orientamenti culturali, si schier\u00f2 a favore dell'Ermetismo e della Neoavanguardia, affiancando all'attivit\u00e0 di teorico quella di critico militante: pubblic\u00f2 i \"Saggi di poetica e poesia. Con una scheda sullo Swedenborg\" (1942) e cur\u00f2 le antologie \"Lirici nuovi\" (1943), \"Linea lombarda. Sei poeti\" (1952) e \"Lirica del Novecento\" (1953). Della voce \"Ermetismo\" fu autore nell\"'Enciclopedia del Novecento\" (1977). Concentratosi sui modelli culturali dimenticati dal Neoidealismo, si dedic\u00f2 ai temi del Barocco, dando alle stampe nel 1953 \"Del Barocco e altre prove\" e nel 1960 \"Barocco e Novecento. Con alcune prospettive metodologiche\". \nNon abbandon\u00f2 mai gli studi filosofici: del 1955 sono \"I presupposti storici e teorici dell'estetica kantiana\", del 1956 \"D. Hume e i presupposti empirici dell'estetica kantiana\", del 1967 \"Burke e l'estetica dell'empirismo inglese\" e del 1972 \"Da Bacone a Kant. Saggi di estetica\". In particolare in \"Progetto di una sistematica dell'arte\" (1962) deline\u00f2 una teoria estetica intesa come fenomenologia delle forme artistiche. Sui principi della fenomenologia critica bas\u00f2 tutte le successive ricerche.\nFond\u00f2 nel 1956 la rivista \"Il Verri\", di cui fu direttore, mentre diresse dal 1973 per Paravia la collana \"La tradizione del nuovo\" e, nell'ambito universitario, la rivista \"Studi di estetica\", che raccoglieva i risultati delle ricerche filosofiche che egli condusse insieme con i suoi allievi. Per il suo impegno nel tener vivo il fermento culturale di questi anni, gli sar\u00e0 assegnata a Mestre nel 1965 la prima edizione del prestigioso premio \"Amelia\" alla \"tavola\" di Dino Boscarato.Nelle pubblicazioni degli anni Sessanta centrali sono i temi della poetica (\"Poetiche del Novecento in Italia\", 1961, \"Le poetiche del Barocco\", 1963) e delle istituzioni letterarie (\"Le istituzioni della poesia\", 1968, \"Da Ungaretti a D'Annunzio\", 1976, \"Che cosa \u00e8 la poesia?\" 1986). \nTra gli scritti pi\u00f9 recenti si ricordano \"Il caos, il metodo. Primi lineamenti di una nuova estetica fenomenologica\" (1981) e \"Gli specchi della poesia. Riflessione, poesia, critica\" (1989). Nel 1992 ha ricevuto dall'Accademia dei Lincei il Premio Feltrinelli per la Critica letteraria.\nPresidente dell'Ente bolognese manifestazioni artistiche, dell'Accademia delle Scienze e dell'Accademia Clementina di Bologna, socio corrispondente dell'Accademia nazionale dei Lincei di Roma, don\u00f2 la sua biblioteca (circa 30.000 stampati) e il suo archivio personale (oltre 18.000 lettere e migliaia di autografi) al Comune di Bologna; sono attualmente conservati presso la Biblioteca Comunale dell'Archiginnasio."}
{"id": "86259", "revid": "889014", "url": "https://it.wikipedia.org/wiki?curid=86259", "title": "Red Hat", "text": "Red Hat, Inc. \u00e8 una societ\u00e0 multinazionale statunitense che si dedica allo sviluppo software e al supporto di software libero e open source in ambiente \"enterprise\" ovvero aziendale. Fondata nel 1993, ad oggi dispone di una sede principale a Raleigh (Carolina del Nord), affiancata da numerose altre sedi secondarie sparse in tutto il mondo.\nAd essa \u00e8 solitamente associato il suo sistema operativo per gli ambienti enterprise, Red Hat Enterprise Linux, e la sua acquisizione dell'application server open-source JBoss, occupandosi pi\u00f9 generalmente di sistemi operativi, middleware, applicazioni, prodotti per il management, supporto, istruzione e servizi di consulenza in questi ambiti.\nCrea, mantiene e contribuisce a diversi progetti di software libero. Inoltre, ha anche acquisito i diritti su diversi pacchetti di software proprietario per poi rilasciarne il codice sorgente\u2014per lo pi\u00f9 sotto licenza GNU GPL\u2014tenendone il copyright sotto una singola entit\u00e0 commerciale e vendendo sottoscrizioni agli utenti. Nel giugno 2013, Red Hat \u00e8 l'azienda che pi\u00f9 contribuisce a Linux. \u00c8 stata la prima societ\u00e0 fornitrice di soluzioni open source ad essere quotata nella Borsa dei titoli tecnologici di Wall Street, il NASDAQ.\nIl 28 ottobre 2018 IBM annuncia di aver acquistato interamente Red Hat per $34 miliardi. Nel luglio 2019, completata la colossale acquisizione, l'azienda diventa una divisione di IBM mantenendo la sede a Raleigh.\nStoria.\nNel 1993 Bob Young rileva la ACC Corporation, azienda dedicata alla vendita a catalogo di accessori e libri in ambito di software Linux e UNIX e alla distribuzione del periodico New York UNIX. L'anno successivo, Marc Ewing crea una distribuzione Linux chiamata Red Hat Linux. Il nome deriva dal fatto che, quando frequentava l'universit\u00e0, Ewing indossava spesso un cappello rosso da lacrosse dell'Universit\u00e0 di Cornell che gli era stato regalato da suo nonno. Questa versione del sistema operativo viene pubblicata in ottobre e diventa per questo famosa come \u00abversione di Halloween\u00bb. Successivamente, nel 1995, Young compra l'impresa di Ewing, fondando la \"Red Hat Software\", nella quale Young ricopre il ruolo di amministratore delegato.\nRed Hat entra nel mercato l'11 agosto 1999 e ottiene l'ottavo posto per guadagno del primo giorno nella storia di Wall Street. \nMatthew Szulik succede a Bob Young come CEO nel dicembre di quell'anno.\nIl 15 novembre 1999 acquisisce Cygnus Solutions che si occupava di supporto commerciale per il software libero e ospitava numerosi sviluppatori di progetti GNU come lo GNU Debugger e il GNU Binutils. Uno dei fondatori di Cygnus, Michael Tiemann, diventa CTO di Red Hat e, nel 2008, il vicepresidente del Open Source Affairs di Red Hat. Pi\u00f9 tardi, l'azienda rileva Wirespeed, C2Net e Hell's Kitchen Systems\nNel febbraio 2000, \"InfoWorld\" assegna a Red Hat il suo quarto consecutivo premio \u201cOperating System Product of the Year\u201d per Red Hat Linux 6.1. Nello stesso mese, nel 2002, Red Hat sposta la sua sede centrale da Durham al Centennial Campus dell'Universit\u00e0 statale della Carolina del Nord a Raleigh (Carolina del Nord); durante il mese successivo inizia a proporre Red Hat Linux Advanced Server, pi\u00f9 tardi rinominato Red Hat Enterprise Linux (RHEL) per il quale Dell, IBM, HP, e Oracle Corporation annunciano il loro supporto.\nNel dicembre 2005, il periodico \"CIO Insight\u201d conduce il suo sondaggio annuale \"Vendor Value Survey\" nel quale Red Hat figura al primo posto per il secondo anno di fila. Le azioni di Red Hat entrano infine a far parte del NASDAQ-100 il 19 dicembre 2005.\nRed hat acquisisce JBoss Inc. il 5 giugno del 2006, e Jboss ne diventa una divisione. Qualche mese dopo, il 18 settembre 2006 viene rilasciata la Red Hat Application Stack, che integra la tecnologia di Jboss ed \u00e8 certificata da altri rinomati venditori di software.. Il 12 ottobre 2006, le azioni di Red Hat si spostano quindi dal NASDAQ (RHAT) al New York Stock Exchange (RHT). L'anno successivo, Red Hat rileva Meta Matrix e stringe un accordo con Exadel per distribuire il suo software.\nIl 15 marzo 2007 rilascia Red Hat Enterprise Linux 5 e, in giugno, acquisisce Mobicents e, il 13 marzo 2008, Amentra, azienda che si occupa di integrazione di sistemi per Service-oriented architecture, Business Process Management, Ciclo di vita del software e servizi enterprise-data. Amentra opera tuttora come compagnia indipendente.\nIl 27 luglio 2009 prende il posto di CIT Group nello Standard and Poor's 500 stock index, un indice delle 500 compagnie americane pi\u00f9 importanti a livello economico.\nQuesto evento \u00e8 ritenuto una pietra miliare per Linux.\nNel gennaio 2011 ha annunciato che si sarebbe espansa in due fasi: in primo luogo aggiungendo 540 dipendenti alla sede di Raleigh, investendoci pi\u00f9 di 109 milioni di dollari; secondariamente, ha annunciato \u201cl'espansione verso nuove tecnologie come software visualisation e cloud technology\u201d\nIl 25 agosto 2011 ha reso pubblico che avrebbe spostato circa 600 impiegati dal Centennial Campus dell'Universit\u00e0 statale della Carolina del Nord alla Two Progress Plaza, grattacielo costruito nel 2004 a Raleigh (Carolina del Nord) noto anche come Red Hat Tower. La cerimonia di inaugurazione della nuova sede \u00e8 stata tenuta il 24 giugno 2013.\nNel 2012 \u00e8 diventata la prima compagnia open source a toccare il miliardo in entrate, raggiungendo 1.13 miliardi di dollari di fatturato durante l'anno fiscale.\nNel gennaio 2018 acquisisce CoreOS, azienda specializzata nella tecnologia dei container Linux.\nAd oggi sponsorizza lo sviluppo di Fedora, una distribuzione Linux gratuita mantenuta dalla comunit\u00e0 di utenti. Red Hat Enterprise Linux \u00e8 mantenuta come una fork di Fedora.\nNell'ottobre 2018 viene acquisita da IBM per 34 miliardi di dollari (190 dollari per azione, oltre 70 dollari sopra l'ultima valutazione del titolo); si tratta della maggiore acquisizione nella storia IBM che pu\u00f2 cos\u00ec migliorare la propria offerta cloud e puntare alla leadership nel settore.\nProgrammi e progetti.\nOne Laptop Per Child.\nGli ingegneri di Red Hat collaborano con l'iniziativa One Laptop Per Child, un'organizzazione no profit, per realizzare e produrre computer portatili economici destinati ai bambini. Il sistema operativo di questi computer \u00e8 una versione alleggerita di Fedora.\nOpensource.com.\nRed Hat produce la pubblicazione on-line opensource.com. Il sito mette in evidenza modi principi open source si applicano in domini diversi dallo sviluppo del software. Il sito segue l'applicazione della filosofia open source per le imprese, istruzione, pubblica amministrazione, la legge, la salute e la vita.\nOpenShift.\nOpenShift, \u00e8 una piattaforma cloud computing, con applicazioni di supporto scritte in Node.js, PHP, Perl, Python, Ruby, JavaEE.\nOpenStack.\nOpenStack \u00e8 un progetto IaaS cloud computing di Rackspace Cloud e NASA.\nUtilities and tools.\nAl di l\u00e0 dei prodotti principali, i programmatori di Red Hat hanno prodotto software di programmazione-strumenti e utilit\u00e0 per integrare software standard Unix e Linux. Alcuni di questi \"prodotti\" si sono diffusi in una comunit\u00e0 pi\u00f9 ampia. Tali programmi includono:\nFusioni e acquisizioni.\nLa prima acquisizione importante di Red Hat \u00e8 stata la Delix Computer GmbH-Linux Div, la divisione di Delix Computer, compagnia tedesca, che lavorava con sistemi operativi Linux, nel luglio del 1999.\nHa acquisito poi, nel gennaio 2000, la Cygnus Solutions, una compagnia che si occupava del supporto commerciale per il software libero ed \u00e8 stata, con una cifra di $674\u00a0milioni, la sua acquisizione maggiore. Michael Tiemann, cofondatore di Cygnus, divenne CFO di Red Hat dopo l'acquisizione.\nContinu\u00f2 con le acquisizioni per tutto il 2000, raggiungendone il numero massimo della sua storia. Le cinque di quell'anno sono: Cygnus Solutions, Bluecurve, Wirespeed Communications, Hell's Kitchen Systems e C2Net.\nNel giugno del 2006 ha acquisito anche il gestore di middleware open source JBoss per $420\u00a0milioni e l'ha integrata come sua divisione.\nNel dicembre del 1998 ha compiuto il suo primo disinvestimento, quando Intel e Netscape hanno acquisito alcune quote di minoranza. L'anno successivo, Compaq, IBM, Dell e Novell hanno a loro volta ottenuto alcune quote di minoranza di Red Hat."}
{"id": "86269", "revid": "46291", "url": "https://it.wikipedia.org/wiki?curid=86269", "title": "Specie di Magnolia", "text": "Elenco delle Specie di \"Magnolia\":"}
{"id": "86271", "revid": "125069942", "url": "https://it.wikipedia.org/wiki?curid=86271", "title": "Jim Jarmusch", "text": "\u00c8 considerato uno dei pi\u00f9 importanti cineasti del cinema indipendente statunitense.\nBiografia.\nLa giovent\u00f9 e i primi lungometraggi.\nJim Jarmusch \u00e8 nato ad Akron (Ohio), figlio di una regista teatrale statunitense di origini irlandesi e tedesche e di un imprenditore statunitense di origini ceche e tedesche. Fino a diciassette anni Jarmusch vive ad Akron dopodich\u00e9 si trasferisce a Chicago per studiare giornalismo alla School of Journalism della Northwestern University. Trascorre nella citt\u00e0 dell'Illinois solo un anno, poi raggiunge New York per frequentare letteratura presso la Columbia University. In questi anni scrive diversi testi in prosa e in poesia, alcuni dei quali vengono pubblicati sulla Columbia Review, magazine della Columbia University. Nel 1973 Jarmusch si trasferisce nove mesi a Parigi per una ricerca su Andr\u00e9 Breton e il surrealismo. Le teorie alla base della corrente artistica francese influenzeranno profondamente la futura poetica cinematografica del regista. A Parigi, inoltre, l'autore scopre il forte interesse per il cinema e frequenta assiduamente la \"cin\u00e9math\u00e8que\". Una volta tornato a New York Jarmusch si laurea alla Columbia University in letteratura, e lo stesso anno si iscrive alla Graduate Film School della New York University.\nLa prima opera cinematografica di Jim Jarmusch \u00e8 \"Permanent Vacation\" (1980), mediometraggio realizzato come tesi di laurea. Nel 1984 il regista partorisce il suo secondo film, \"Stranger than Paradise\", grazie al quale l'autore riscuote un notevole successo al Festival di Cannes dello stesso anno vincendo la Cam\u00e9ra d'or, premio per il miglior film d'esordio.. Inoltre, il film vince il Pardo d'oro al Festival di Locarno.\nNel 1985 Jim Jarmusch conosce Roberto Benigni al festival cinematografico di Salsomaggiore, entrambi membri della giuria. Da quel momento tra i due artisti nasce una forte amicizia. L'attore italiano l'anno seguente trascorre tre mesi negli Stati Uniti per recitare accanto a Tom Waits e John Lurie in Daunbail\u00f2 (\"Down by Law)\", terzo film di Jarmusch.\nNel 1989 e nel 1991 Jarmusch realizza altri due film, \"Mystery Train - Marted\u00ec notte a Memphis\" e\" Night on Earth\": quest'ultima opera \u00e8 suddivisa in cinque capitoli, e rappresenta in maniera ironica particolari dinamiche relazionali all'interno di cinque taxi in diverse citt\u00e0 del mondo: Los Angeles, New York, Parigi, Roma (in cui compare ancora Roberto Benigni) ed Helsinki.\n\"Dead Man\" e \"Ghost Dog\".\nDopo quattro anni di pausa, Jarmusch realizza il western psichedelico \"Dead Man\" (1995) e quattro anni pi\u00f9 tardi il noir ispirato all'hagakure \"Ghost Dog\" (1999), con questi due film Jarmusch indaga tematiche differenti rispetto alle dinamiche rappresentate fino a \"Night on Earth\". I personaggi creati nelle opere del 1995 e del 1999 individuano un particolare percorso di vita: i protagonisti dei due film sono delle persone che seguono un determinato percorso di elevazione spirituale che permette loro di raggiungere un nuovo modo di interpretare l'esistenza.\nNel western \"Dead Man\" William Blake \u00e8 accompagnato nel proprio percorso spirituale dall'amico indiano Nessuno, che prepara il personaggio interpretato da Johnny Depp ad affrontare con una nuova coscienza l'inevitabilit\u00e0 della morte. La colonna sonora del film \u00e8 composta da Neil Young.\nIn \"Ghost Dog\", invece, il killer interpretato da Forest Whitaker legge costantemente l'Hagakure di Yamamoto Tsunetomo, il libro sul codice dei samurai. In questo testo sono presenti i principi etici e morali propri dei samurai dell'antico Giappone, ai quali \"Ghost Dog\" si attiene con assoluta fedelt\u00e0. Per apprendere in maniera approfondita gli insegnamenti filosofici contenuti nel libro, il protagonista si isola volontariamente dalla societ\u00e0 di appartenenza: vive solo, in una baracca sulla sommit\u00e0 di un palazzo di periferia, intrattiene rapporti comunicativi con il clan mafioso per il quale lavora tramite piccioni viaggiatori. La colonna sonora del film \u00e8 composta da RZA, membro della formazione hip hop newyorkese Wu-Tang Clan.\nNel 1997 Jarmusch realizza \"Year of the Horse\", documentario riguardante un tour di Neil Young con i Crazy Horse.\nGli ultimi lavori.\nNel 2003 esce \"Coffee and Cigarettes\", un'opera costituita da undici cortometraggi realizzati a partire dal 1986, in cui i personaggi bevono caff\u00e8 e fumano sigarette seduti a un tavolino, discorrendo su argomenti molto diversi tra loro. I dialoghi e le situazioni che di volta in volta si succedono sono accomunati da una particolare vena surreale, caratteristica della poetica cinematografica di Jarmusch. In questo film recitano molti amici del regista: Roberto Benigni, Tom Waits, Iggy Pop, Steven Wright, Steve Buscemi, Alfred Molina, Bill Murray, RZA e GZA dei Wu-Tang Clan, Taylor Mead e William Rice. Gli undici cortometraggi sono filmati in bianco e nero e possiedono un ritmo ed un montaggio lineare.\nAl Festival di Cannes del 2005 Jarmusch presenta \"Broken Flowers\", grazie al quale riceve il Grand Prix Speciale della Giuria. In questo film l'autore caratterizza il personaggio interpretato da Bill Murray con qualit\u00e0 piuttosto simili a quelle presentate negli individui americani delle prime opere cinematografiche: il protagonista vaga da un luogo all'altro dell'America settentrionale senza una particolare guida che illumini la sua esistenza, mosso unicamente dal pretesto di trovare il proprio figlio.\nNel 2010 il Reykjav\u00edk International Film Festival gli ha conferito il Premio alla carriera.\nNel 2013 torna al cinema con il suo ultimo lungometraggio, \"Solo gli amanti sopravvivono\" \"(Only Lovers Left Alive)\", presentato in concorso al 66\u00ba Festival di cannes, protagonisti del film sono due vampiri interpretati da Tilda Swinton e Tom Hiddleston.\nNel 2016 \u00e8 in concorso al 69\u00ba Festival di Cannes con il film \"Paterson\", dove Adam Driver interpreta un autista (\"Driver\" in inglese) di autobus che scrive poesie. Nel 2019, sempre in corcorso a Cannes, esce \"I morti non muoiono\", opera con tanti suoi attori precedenti (Bill Murray, Adam Driver, Tilda Swinton, Steve Buscemi, Iggy Pop, Tom Waits, RZA, Chlo\u00eb Sevigny).\nCome regista.\nLo stile.\nJarmusch col suo cinema \u00e8 solito mettere in scena persone che vivono ai confini della comunit\u00e0 d'appartenenza, ai margini della societ\u00e0 americana contemporanea: sono individui privi di un particolare percorso di vita, incapaci di decidere autonomamente il proprio destino, alienati da una vita sempre uguale a se stessa. Questa particolare caratterizzazione dei personaggi deriva da uno sguardo disilluso del regista nei confronti del mito del sogno americano rinvigorito in epoca reaganiana.\nUn'altra caratteristica propria del cinema di Jarmusch riguarda gli ambienti e gli spazi che ospitano le azioni dei personaggi: essi sono concepiti come espressione dello stato d'animo degli individui che li attraversano. Le citt\u00e0 degli Stati Uniti rappresentate soprattutto nelle prime pellicole del regista (New York, Cleveland, Memphis, New Orleans, Los Angeles) sono molto simili tra loro, difficilmente si differenziano l'una dall'altra. Sono spazi che sembrano ripetersi, luoghi incapaci di evolvere e di trovare delle specifiche qualit\u00e0. Ritornano continuamente situazioni in cui i personaggi affermano di essere gi\u00e0 stati nel posto in cui giungono per la prima volta. Lo stesso Jarmusch afferma: \"Oggi gli Stati Uniti sono simili in ogni parte. Puoi spostarti di migliaia di chilometri e ritrovare la stessa geografia. Il paesaggio non definisce pi\u00f9 dove sei.\"\nIl suo stile di regia si basa, principalmente, sui piano-sequenza e su una staticit\u00e0 dell'immagine che richiama maestri del cinema europeo quali Robert Bresson o Jean Eustache, stile poi assunto come emblema del cinema indipendente statunitense e non (basti pensare a certi film di Gus Van Sant o di Aki Kaurism\u00e4ki). Emblematico in questo senso \u00e8 \"Stranger Than Paradise - Pi\u00f9 strano del Paradiso\", interamente costruito da piani lunghi e inquadrature statiche, come se fossero delle fotografie, la rappresentazione dell'immobilit\u00e0 che pervade le atmosfere e i personaggi del suo cinema.\nCome musicista.\nJim Jarmusch compare, presumibilmente, come musicista, nella formazione della band \"Dark Day\" di Robin Crutchfield nel loro primo album \"Exterminating Angel\" (Lust/Unlust, 1980).\nJarmusch \u00e8 da sempre stato appassionato al genere new wave, infatti negli anni '80 suonava come tastierista e cantante nei The Del-Byzanteens, una band new wave di New York. La band incise nel 1982 un solo album \"Lies To Live By\" (Don't Fall Off The Montain, 1982).\nNel 2005 Jim Jarmusch collabora a tre interludi nella compilation di Dreddy Kruger \"Presents... Think Differently Music: Wu-Tang Meets The Indie Culture\" (Think Differently Music, Babygrande, 2005) con \"Informercial #1\" e \"Informercial #2\" e nella compilation \"Meets The Indie Culture\" (Think Differently Music, Babygrande, 2005) con \"O\", nei quali vi \u00e8 la partecipazione di Jarmusch come voce narrante.\nPoi Jarmusch si cimenta con la chitarra elettrica, e nel 2009 mette in piedi una band insieme a Shane Stoneback (organo e carillon) e Carter Logan (batteria, percussioni), gi\u00e0 collaboratori di Jarmusch nelle vesti cinematografiche. Jarmusch, Stoneback e Logan cercavano la giusta colonna sonora per il film di Jarmusch \"The Limits of Control\" (2009), non riuscendo a trovare le musiche adatte al film decisero di comporle loro stessi, cos\u00ec nacquero i Bad Rabbit, che in seguito cambieranno nome in Sq\u00fcrl. Ciascun membro degli Sq\u00fcrl \u00e8 un polistrumentista e nel 2010 pubblicano un primo EP dal titolo \"EP#1\" (Naked Kiss Music, 2010).\nNel 2011 Jarmusch appare in un disco del liutista olandese Jozef van Wissem nel brano \"Concerning the Beautiful Human Form After Death\" presente nel disco \"The Joy That Never Ends\" (Important Records, 2011), in cui suona la chitarra elettrica. Dopo questa partecipazione, i due artisti cominceranno a collaborare insieme in svariati progetti musicali. Primo fra questi l'album \"Concerning The Entrance Into Eternity\" (Important Records, 2012), un disco intero con brani interamente strumentali, in cui Jarmusch suona la chitarra elettrica. Jarmusch e Van Wissem, nello stesso anno, registrano ancora un altro disco a quattro mani, dal titolo \"The Mystery Of Heaven\" (Sacred Bones Records, 2012). Mentre in \"Apokastasis\" (Incunabulum, 2012) sempre di Van Wissem vede solo la partecipazione di Jarmusch (chitarra elettrica, chitarra acustica, tape e tape-loops) a quattro brani del disco. \nNello stesso anno, poi, Jarmusch compare in un brano del singolo dei Fucked Up \"Year of the tiger\" (Matador, 2012) come cori/backing vocals.\nNel febbraio 2015 Jim Jarmusch e Carter Logan (entrambi degli Sq\u00fcrl) in una versione in duo degli Sq\u00fcrl si esibiscono a New York per musicare dal vivo le immagini di quattro film muti dell'artista dadaista Man Ray in occasione del festival \"Silent films, live scores 2015\"."}
{"id": "86275", "revid": "2225", "url": "https://it.wikipedia.org/wiki?curid=86275", "title": "Michael Robert Gale", "text": ""}
{"id": "86281", "revid": "2225", "url": "https://it.wikipedia.org/wiki?curid=86281", "title": "Ghost Dog", "text": ""}
{"id": "86288", "revid": "767487", "url": "https://it.wikipedia.org/wiki?curid=86288", "title": "L'ombrello di Charlot", "text": "L'ombrello di Charlot (\"Between Showers\") \u00e8 un film del 1914 diretto da Henry Lehrman. \u00c8 l'ultimo cortometraggio con Charlie Chaplin diretto da Lehrman, con cui l'attore non aveva buoni rapporti. Completato il 7 febbraio 1914 e ispirato da una serie di nubifragi che colpirono Los Angeles, il film \u00e8 caratterizzato dalla prima apparizione di alcuni tratti distintivi del personaggio di Charlot. Fu prodotto dalla Keystone Pictures Studio e distribuito negli Stati Uniti dalla Mutual Film il 28 febbraio 1914. In italiano \u00e8 stato trasmesso in TV coi titoli Charlot e l'ombrello e Charlot e il parapioggia, mentre in inglese \u00e8 noto anche come \"In Wrong Thunder and Lightning\", \"Charlie and the Umbrella\" e \"The Flirts\".\nTrama.\nDurante un giorno di pioggia, un poliziotto occupato nel corteggiamento di una ragazza si fa sfilare l'ombrello dal signor Snookie. Poco dopo quest'ultimo vede una ragazza titubante nell'attraversare una strada a causa della profonda pozzanghera che le impedisce di scendere dal marciapiede, cos\u00ec si propone di aiutarla affidandole momentaneamente l'ombrello per allontanarsi in cerca di una tavola di legno. Charlot, avvistata anch'egli la ragazza, si offre di aiutarla nello stesso modo e si allontana a sua volta. Un poliziotto in servizio, per\u00f2, solleva di peso la ragazza e la trasporta dall'altro lato della strada. Snookie e Charlot, realizzato l'accaduto, raggiungono la ragazza. Snookie chiede la restituzione dell'ombrello ma la ragazza ha deciso di tenerselo, cos\u00ec i due si azzuffano. Charlot inizialmente si limita a godersi lo spettacolo ridendo, quindi interviene in difesa della ragazza. Alla fine della lotta l'ombrello passer\u00e0 nelle sue mani, cos\u00ec Snookie fa intervenire un altro poliziotto con l'intento di riappropriarsi dell'ombrello, senza avvedersi per\u00f2 che si tratta dell'originale proprietario dell'oggetto. Cos\u00ec l'agente, accertata l'estraneit\u00e0 di Charlot, arresta Snookie.\nDistribuzione.\nData di uscita.\nLe date di uscita internazionali sono state:"}
{"id": "86294", "revid": "2212704", "url": "https://it.wikipedia.org/wiki?curid=86294", "title": "Artiodactyla", "text": "Gli Artiodattili (\"Artiodactyla\", Owen 1848, dal greco \"artios\" pari e \"dactylos\" dito), \u00e8 un ordine di mammiferi euteri. La parentela prossima tra gli Ippopotamidi ed i Cetacei basata su analisi genetiche renderebbe quest'ordine parafiletico. L'unione di artiodattili e cetacei forma l'ordine dei cetartiodattili, questo s\u00ec monofiletico.\nLa definizione tradizionale li presenta come ungulati che possiedono un numero pari di dita e la cui zampa \u00e8 retta ugualmente dal terzo e quarto dito contrariamente ai perissodattili, che possiedono un numero dispari di dita e il cui peso \u00e8 supportato essenzialmente dal terzo dito.\nI pi\u00f9 antichi fossili conosciuti di artiodattili datano da 50 a 60 milioni di anni inizio dell'Eocene. Nel tardo Eocene i tre sottordini moderni si erano gi\u00e0 differenziati, attorno a 45 milioni di anni fa. Quest'ordine \u00e8 diffuso in tutto il mondo, tranne che in Australia e in Nuova Zelanda, fatte salve le recenti importazioni di animali domestici. Comprende circa 300 specie, i due terzi delle quali di ruminanti. \nCaratteristiche comuni a molte specie di artiodattili, ma non a tutte, sono l'alimentazione erbivora e, di conseguenza, la presenza di molari ben sviluppati, di corna e di zoccoli.\nDistribuzione nel territorio italiano.\nIn Italia sono presenti 9 specie di Artiodattili allo stato selvatico, inclusi in 7 generi e 3 famiglie:"}
{"id": "86297", "revid": "785863", "url": "https://it.wikipedia.org/wiki?curid=86297", "title": "Charlot e l'ombrello", "text": ""}
{"id": "86298", "revid": "767487", "url": "https://it.wikipedia.org/wiki?curid=86298", "title": "Daunbail\u00f2", "text": "Daunbail\u00f2 (\"Down by Law\") \u00e8 un film del 1986 diretto da Jim Jarmusch, interpretato da Tom Waits, John Lurie e Roberto Benigni.\n\u00c8 stato presentato in concorso al 39\u00ba Festival di Cannes. Il film \u00e8 dedicato a Pascale Ogier e Enzo Ungari.\nTrama.\nRoberto, uno sprovveduto turista italiano in America, a causa di un omicidio involontario si ritrova in carcere a condividere la cella con due delinquenti: Zack, un disc jockey-truffatore e Jack, uno sfruttatore di prostitute.\nDopo l'iniziale diffidenza, riesce a conquistare la loro fiducia e insieme a essi evade dalla prigione.\nI tre si perdono in un territorio paludoso, litigano per la fame e per la divergenza di idee, si separano, si riuniscono e infine giungono a una casa sperduta nella foresta.\nL'italiano si innamora della proprietaria e decide di rimanere a vivere con lei come succede \"in un libro per bambini\". Gli altri due ripartono dopo una notte di riposo e al primo bivio che incontrano lungo la strada si separano.\nDistribuzione.\nIl film \u00e8 uscito nelle sale cinematografiche statunitensi il 20 settembre 1986.\nAccoglienza.\nIncassi.\nIl film ha incassato 1.435.668 dollari.\nCritica.\nIl film ha una valutazione positiva del 90% su Rotten Tomatoes sulla base di 29 recensioni. Un critico nel \"New York Times\" l\u2019ha definito \"una favola di densit\u00e0 poetica\", con \"performance straordinarie\" da parte dei tre attori principali, Roberto Benigni, Tom Waits e John Lurie."}
{"id": "86299", "revid": "115996878", "url": "https://it.wikipedia.org/wiki?curid=86299", "title": "Livello di applicazione", "text": "In telecomunicazioni il livello di applicazione \u00e8 il settimo ed ultimo livello del modello ISO/OSI per le reti di calcolatori. La sua funzione \u00e8 quella di interfacciare e fornire servizi per i processi delle applicazioni; in trasmissione inoltra, quindi, le richieste al sottostante livello di presentazione, mentre in ricezione le riceve. Un programma applicativo interagisce con uno dei protocolli di livello di trasporto per ricevere dati o inviarli passandoli nella forma richiesta.\nTra i servizi pi\u00f9 comuni offerti dal livello di applicazione ci sono le conversioni semantiche tra processi applicativi associati.\n\"Nota:\" esempi di servizi usuali sono i file virtuali e il virtual terminal."}
{"id": "86301", "revid": "977683", "url": "https://it.wikipedia.org/wiki?curid=86301", "title": "Giraffidae", "text": "La famiglia dei Giraffidi (\"Giraffidae\", Gray 1821) comprende cinque specie viventi, le quattro specie di giraffa e l'okapi.\nTutte le specie attualmente viventi vivono unicamente nell'Africa subsahariana: le giraffe nelle savane e l'Okapi nelle folte foreste pluviali del Congo. A prima vista le due specie sembrano molto diverse ma condividono molte caratteristiche tra cui una lunga lingua scura, canini lobati e piccoli corni ricoperti di pelle.\nI parenti pi\u00f9 stretti dei Giraffidi sono gli altri membri del sottordine dei Ruminanti, che comprende bovini, pecore, antilopi.\nNei giardini zoologici italiani si pu\u00f2 osservare la Giraffa e solamente al Parco Zoo Falconara si possono ammirare gli unici due esemplari di Okapi presenti in Italia.\nEvoluzione.\nI Giraffidi, oggi rappresentati da solo due specie, hanno avuto una lunga e florida storia evolutiva. Possibili parenti primitivi delle giraffe sono da ricercare nella piccola famiglia dei Climacoceratidi (Climacoceratidae) del Miocene medio (15 milioni di anni fa), dall'aspetto simile a quello dei cervi ma con corna persistenti. \u00c8 possibile che i giraffidi si siano evoluti da forme prive di corna dell'Oligocene (circa 25 milioni di anni fa), simili ai traguli attuali ma dotate gi\u00e0 di un collo relativamente allungato (\"Prodremotherium\").\nI primi giraffidi, in ogni caso, sono anteriori a queste forme: \"Canthumeryx\" risale al Miocene inferiore (20 milioni di anni fa) e testimonierebbe un'origine africana della famiglia. Altri possibili rappresentanti basali sono gli europei \"Lorancameryx\", \"Teruelia\" e \"Andegameryx\". Altri fossili appartenenti a forme leggermente pi\u00f9 evolute (\"Praepaleaeotragus\") provengono da terreni coevi dell'Asia. Questi animali svilupparono un corpo robusto e zampe allungate, ma il collo non sub\u00ec le pesanti modifiche che portarono successivamente alle giraffe; al contrario, questa linea evolutiva si svilupp\u00f2 in varie forme ben conosciute, come \"Palaeotragus\", \"Giraffokeryx\" e \"Samotherium\", che sono strettamente imparentate con l'odierno okapi (\"Okapia johnstoni\") delle foreste del Congo. Un possibile antenato di questa forma \u00e8 \"Csakvarotherium\", del Miocene superiore dell'Europa orientale.\nLe giraffe vere e proprie apparvero nel Miocene superiore e senza dubbio si originarono da animali simili a \"Palaeotragus\". \"Giraffa\" \u00e8 presente gi\u00e0 in quest'epoca in Asia, cos\u00ec come alcune forme estinte: \"Honanotherium\" in Asia, \"Bohlinia\" in Europa. In quest'ultimo continente le giraffe sopravvissero fino al Pleistocene inferiore (\"Mitilanotherium\").\nUn particolare gruppo di giraffidi quello dei sivaterini (Sivatheriinae), che si origin\u00f2 da forme poco specializzate del Miocene medio e superiore (\"Decennatherium\", \"Helladotherium\"). In pochi milioni di anni, questi giraffidi aumentarono vistosamente il peso corporeo e la stazza, divenendo eccezionalmente robusti: \"Birgerbohlinia\" del Miocene terminale dell'Europa \u00e8 gi\u00e0 di corporatura massiccia, ma \"Sivatherium\" del Pliocene e Pleistocene era davvero enorme: alto pi\u00f9 di due metri e mezzo al garrese, era dotato di larghe corna che lo facevano assomigliare a un alce. Queste forme, probabilmente, furono contemporanee degli uomini primitivi fino al termine del Pleistocene, come testimonierebbero alcune pitture rupestri.\nIn Italia, in terreni del Miocene, sono stati ritrovati i fossili di due probabili giraffidi, \"Sardomeryx\" e \"Umbriotherium\"."}
{"id": "86302", "revid": "183694", "url": "https://it.wikipedia.org/wiki?curid=86302", "title": "Nazioni coinvolte nella seconda guerra mondiale", "text": "Numerosi paesi parteciparono alla seconda guerra mondiale, pi\u00f9 che in ogni altra guerra precedente.\nAlcuni presero parte al conflitto direttamente, attaccando o venendo attaccate, altre si limitarono ad inviare contingenti pi\u00f9 o meno numerosi (come le nazioni del Commonwealth) senza subire danni sul territorio.\nIn questa lista sono considerate come partecipanti anche le nazioni che furono usate come basi d'appoggio dagli Alleati (come l'Islanda).\nDi seguito i paesi partecipanti (\u00e8 indicata la data di ingresso nel conflitto):"}
{"id": "86306", "revid": "1610933", "url": "https://it.wikipedia.org/wiki?curid=86306", "title": "Artiodattili", "text": ""}
{"id": "86307", "revid": "3535", "url": "https://it.wikipedia.org/wiki?curid=86307", "title": "Giraffidi", "text": ""}
{"id": "86308", "revid": "1005847", "url": "https://it.wikipedia.org/wiki?curid=86308", "title": "Giuseppe Bottai", "text": "Fu governatore di Roma, governatore di Addis Abeba, ministro delle corporazioni e ministro dell'educazione nazionale.\nBiografia.\nGiuseppe Bottai nasce a Roma nel 1895. Il padre, Luigi Bottai, \u00e8 toscano di Monsummano, commerciante in vini, ateo e repubblicano; la madre, Elena Cortesia, \u00e8 di origini liguri. Conseguita la maturit\u00e0 al Liceo Tasso, si iscrive alla Facolt\u00e0 di Giurisprudenza della Sapienza - Universit\u00e0 di Roma, interrompendo gli studi in seguito allo scoppio della prima guerra mondiale e all'arruolamento volontario, come soldato semplice prima e come ufficiale degli arditi poi. In seguito al ferimento \u00e8 decorato con medaglia di bronzo al valor militare.\nAppartenenza massonica e fede cattolica.\nMassone, fece parte della Serenissima Gran Loggia di Rito scozzese antico ed accettato. Ma in realt\u00e0 egli non era intimamente massone: infatti era stato il padre ad appartenere a una corrente filosofica agnostica, atea e repubblicana. Giuseppe Bottai, pertanto, viene battezzato segretamente da una balia e riuscir\u00e0 a fare la Prima Comunione solo da adulto. Contrariato dalla filosofia anticlericale del padre, si avvicin\u00f2 gradualmente al cattolicesimo; maturer\u00e0, come egli stesso ha scritto nel suo \"Diario\", una convinta e definitiva conversione alla fede cattolica, che non ostent\u00f2 mai, a seguito della debacle politico-militare dell'Italia e del fascismo, in et\u00e0 matura. Nel dopoguerra, tornato in Italia, ritrov\u00f2 vecchie e vere amicizie, tra le quali don Giuseppe De Luca, consigliere assai stimato di Giovanni XXIII: il sacerdote lo invitava spesso a colazione e lo faceva incontrare con personalit\u00e0 di quel periodo. Quando Bottai mor\u00ec, sulla sua salma pregava il cardinale Giuseppe Pizzardo.\nAdesione al fascismo.\nNel 1919, al termine del primo conflitto mondiale, Bottai, gi\u00e0 attivo nel movimento futurista, incontra Benito Mussolini e collabora alla fondazione dei Fasci italiani di combattimento di Roma. Nel 1921, dopo la laurea in Giurisprudenza, dirige la redazione romana de \"Il Popolo d'Italia\". Nello stesso anno, pubblica la silloge \"Non c'\u00e8 un paese\", dove raccoglie le poesie da lui scritte negli anni precedenti, di tono crepuscolare e futurista. Con Ulisse Igliori e Gino Calza-Bini, \u00e8 uno dei capi dello squadrismo romano: peraltro, \u00e8 tra i pochissimi fascisti di primo piano che nell'estate del 1921 si pronunciano a favore del \"patto di pacificazione\" stipulato da Mussolini con i socialisti e destinato a divenire di l\u00ec a poco lettera morta proprio per l'opposizione della compagine intransigente delle squadre d'azione. Si unisce anche brevemente ai legionari di D'Annunzio nell'impresa di Fiume.\nCarriera politica e ministeriale.\nNel 1921 \u00e8 eletto, nelle file del Partito Nazionale Fascista, alla Camera dei deputati, da cui decade nel 1922 a causa della troppo giovane et\u00e0. Il 28 ottobre di quello stesso anno partecipa alla marcia su Roma. Nel 1923 fonda la rivista quindicinale \"Critica fascista\", apprezzata da Benito Mussolini, che era consapevole che il partito doveva cambiare sotto certi aspetti. Inoltre lo stesso Benito Mussolini ammirava molto il pensiero di Bottai. Rieletto nel 1924 alla Camera, siede ininterrottamente alla Camera (dal 1939 Camera dei fasci e delle corporazioni) fino al 1943.\nDal 1926 al 1929 \u00e8 sottosegretario al Ministero delle corporazioni, di cui assume la titolarit\u00e0 nel 1929, subentrando allo stesso Mussolini e restando ministro fino al 1932.\nIn questo periodo emana la \"Carta del Lavoro\" e ottiene la cattedra di diritto corporativo all'Universit\u00e0 \"La Sapienza\" di Roma. Nel 1932 Mussolini decide di estrometterlo dalla carica di ministro delle Corporazioni.\nDal 1932 al 1935 assume quindi la presidenza dell'Istituto Nazionale per la Previdenza Sociale. Dal 1935 \u00e8 governatore di Roma, e nel maggio del 1936 \u00e8, per poco meno di un mese, anche governatore di Addis Abeba.\nGuerra in Africa orientale e Ministero.\nNel 1935, quando ricopre la carica di governatore di Roma, Bottai parte volontario in Africa orientale con la divisione Sila, col grado di maggiore di fanteria. Entrato in Addis Abeba il 5 maggio 1936, con la colonna del Maresciallo Badoglio, ne viene nominato in quello stesso giorno governatore, a simboleggiare l'unione ideale tra la capitale del Regno e la nuova capitale dell'impero. Non era ancora stata istituita la carica di Governatore generale dell'Africa Orientale Italiana e Vicer\u00e9 d'Etiopia, cos\u00ec che non le detenne ufficialmente. Il 27 maggio lascia la carica ad Alfredo Siniscalchi e torna in Italia per dedicarsi alla riforma scolastica.\nAl rientro in Italia viene difatti nominato ministro dell'educazione nazionale, incarico che lascer\u00e0 nel febbraio del 1943. Frutto di quest'ultima esperienza saranno \"le leggi Bottai, che avranno una durata prolungata, pluridecennale (sia pure con alcuni adeguamenti costituzionali, dopo il 1948): sono la legge n. 1089 sul patrimonio storico-artistico e la n. 1497 sulle bellezze naturali. Come spesso fa il fascismo durante il ventennio, Giuseppe Bottai, colto ministro dell'educazione nazionale (col quale collaborano due giovani storici dell'arte di formazione crociana, Giulio Carlo Argan e Cesare Brandi), incarica una commissione di giuristi di peso e fa loro riadattare quelle solide leggi prefasciste, per lo pi\u00f9 giolittiane, rendendole assai pi\u00f9 centraliste senza per\u00f2 stravolgerle\". Nel 1938 \u00e8 tra i pi\u00f9 accesi sostenitori delle leggi razziali, curandone, in quanto Ministro dell'educazione nazionale, l'applicazione nella scuola italiana.\nPur nella sua posizione di gerarca, Bottai fu sempre un fascista critico nei confronti di alcuni difetti del regime, come il cieco conformismo dottrinario e la censura.\nAbbandono del regime.\nIl 24 luglio 1943 aderisce insieme ad altri 19 gerarchi all'Ordine del giorno Grandi, una mozione che mette in minoranza Benito Mussolini (25 luglio 1943). A causa dell'adesione a tale mozione, Bottai sar\u00e0 condannato a morte in contumacia al processo di Verona, nel 1944, da un Tribunale della neo-costituita Repubblica Sociale Italiana, assieme a Galeazzo Ciano, Dino Grandi (contumace), Emilio De Bono e altri.\nNel suo libro \"Vent'anni ed un giorno\", in merito all'Ordine del giorno Grandi, scrive: \"In un giorno solo assieme a Grandi provammo a porre rimedio a tutte le malefatte del regime post '36. In un giorno solo provammo a rimediare al tradimento fatto dal Fascismo dopo il '36 rispetto agli ideali rivoluzionario-sociali che spinsero tutti noi nel Fascismo degli anni '20\".\nDopo la destituzione di Mussolini vive per alcuni mesi nascosto in un convento di Roma.\nL'esperienza nella Legione straniera e il dopoguerra.\nNel 1944 si arruola con il consenso delle autorit\u00e0 politiche francesi, sotto il nome di \"Andrea Battaglia\", nella Legione straniera francese di stanza in Algeria. Nelle file della Legione combatter\u00e0 contro i tedeschi inquadrato nel 1\u00ba Reggimento di cavalleria con il grado di \"brigadier chef\", dallo sbarco in Provenza fin nel cuore della Germania. Nella legione rimarr\u00e0 fino al 1948, quando verr\u00e0 congedato con il grado di sergente.\nIn merito alla decisione di arruolarsi con la Legione Straniera scrive: \"Parto per espiare le mie colpe di non aver saputo fermare in tempo la degenerazione fascista\".\nNel 1947 viene amnistiato per le imputazioni post-belliche connesse alla partecipazione avuta nella costituzione del regime fascista e che gli erano costate una condanna all'ergastolo, mentre la condanna a morte di Verona era divenuta ovviamente nulla con la dissoluzione della Repubblica Sociale Italiana.\nTornato in Italia, dal 1951 per un certo periodo dirige dietro le quinte \"Il Popolo di Roma\", un quotidiano finanziato da Vittorio Cini per fiancheggiare il centrismo DC. \nNel 1953 fonda la rivista di critica politica \"ABC\", di cui sar\u00e0 direttore fino alla morte.\nMuore a Roma il 9 gennaio 1959 a 63 anni. Ai suoi affollati funerali a Roma sar\u00e0 presente, tra le numerose autorit\u00e0, il ministro della Pubblica Istruzione, allora in carica, Aldo Moro, amico di famiglia poich\u00e9 suo padre, Renato, era stato tra i collaboratori di Bottai al ministero.\nBruno Bottai (Roma, 10 luglio 1930 - 2 novembre 2014), uno dei tre figli di Giuseppe Bottai, nel 1954 intraprende la carriera diplomatica. Sar\u00e0 ambasciatore a Londra e presso la Santa Sede, segretario generale del Ministero degli Esteri e, fino alla morte, presidente della Societ\u00e0 Dante Alighieri.\nPosizione ideologica.\nPer Bottai il fascismo doveva trasformare lo Stato e la societ\u00e0 italiana grazie alla sua carica sociale e modernizzatrice: ci\u00f2 ebbe un riflesso nella disciplina dei rapporti di lavoro e nella politica culturale del ventennio.\nSotto il primo profilo, la dottrina del corporativismo e la \"Carta del Lavoro\", base della futura teoria della socializzazione dell'economia elaborata da Nicola Bombacci e altri nella RSI, furono esempi fondamentali dell'ideologia di Bottai e del suo operato.\nNel 1931 progetta di fare delle strutture universitarie pisane il polo nazionale del corporativismo attraverso l'attivazione del Collegio Mussolini e del Collegio Nazionale Medico, annessi alla Scuola Normale Superiore e oggi confluiti nella Scuola Superiore Sant'Anna.\nSotto il profilo culturale, la \"Carta della Scuola\" \u00e8 la sintesi del suo pensiero.\nAd esso si ricollega sia il suo operato come ministro - risale al 1940 la riforma del sistema scolastico del Regno d'Italia, nota come \"Riforma Bottai\" - sia la sua attivit\u00e0 editoriale, culminata nella fondazione della rivista quindicinale \"Primato\".\nSempre aperto al dialogo con i giovani intellettuali in odor di \"fronda\", che esercitavano cio\u00e8 un'opposizione al regime e che trovarono sulle pagine di \"Primato\" uno spazio di espressione e di dibattito, Bottai \u00e8 noto per essere stato un fascista atipico (o \u00abun fascista critico\u00bb): anche se non apertamente, sulla sua Rivista \"Critica Fascista\", criticava la censura ed il conformismo fascista.\nUno dei suoi intenti fu sempre quello di cercare di attirare i giovani al fascismo. Scrive su \"Critica Fascista\": \"I giovani devono contestare tutto, devono distruggere per poi ricostruire tutto. Poco importa se tutto rimane come prima, soffocare quindi questa eversione dei giovani \u00e8 impossibile. Bisogna quindi saper cogliere il meglio da queste avanguardie culturali giovanili\".\nLa dialettica e la critica al fascismo normalizzato in regime con una carica rivoluzionaria minore delle origini, doveva venire dall'interno del fascismo stesso, rendendo essenziale l'apporto di giovani ed intellettuali.\nPer Bottai la rivoluzione fascista era incompiuta e il fascismo doveva restare \"rivoluzione permanente\"."}
{"id": "86316", "revid": "21880", "url": "https://it.wikipedia.org/wiki?curid=86316", "title": "Specie di Prunus", "text": "Elenco delle specie di Prunus:"}
{"id": "86319", "revid": "88740", "url": "https://it.wikipedia.org/wiki?curid=86319", "title": "Down by Law", "text": ""}
{"id": "86320", "revid": "2225", "url": "https://it.wikipedia.org/wiki?curid=86320", "title": "Ghost Dog - il codice del samurai", "text": ""}
{"id": "86321", "revid": "114844574", "url": "https://it.wikipedia.org/wiki?curid=86321", "title": "Arboricoltura", "text": "L'arboricoltura \u00e8 una disciplina tecnico-scientifica che si occupa della coltivazione degli alberi a fini produttivi o ornamentali.\nIn particolare si occupa della selezione, piantagione e gestione degli alberi e dello studio, dal livello molecolare alla pianta intera, di come essi crescono e rispondono alle pratiche colturali alle quali sono sottoposti ed all'ambiente nel quale si trovano a vivere.\nDescrizione.\nSi distingue in:\nArboricoltura urbana (in inglese Arboriculture), nella definizione di Harris et al. (2004), si riferisce primariamente all'impianto e alla cura degli alberi ed \u00e8 una disciplina che fa riferimento all'ampio settore della \u201chorticulture\u201d nell'accezione inglese del termine che non corrisponde al nostro \"orticoltura\", ma assume un significato pi\u00f9 ampio e relativo alla scienza e alla tecnologia coinvolte nella coltivazione intensiva di piante per uso umano e, quindi, non limitato alle specie ortive.\nLa selvicoltura urbana (In inglese Urban Forestry), invece, \u00e8 una specializzazione all'interno delle scienze forestali che comprende la gestione degli alberi naturalmente presenti o piantati nelle aree urbane con tecniche forestali."}
{"id": "86322", "revid": "123849339", "url": "https://it.wikipedia.org/wiki?curid=86322", "title": "EDGE (telefonia)", "text": "In telecomunicazioni lEDGE (acronimo di Enhanced Data rates for GSM Evolution) o EGPRS (\"Enhanced GPRS\") \u00e8 un'evoluzione dello standard GPRS per il trasferimento dati sulla rete cellulare GSM che consente maggiori velocit\u00e0 di trasferimento dei dati. L'aumento di velocit\u00e0 \u00e8 stato ottenuto introducendo una nuova modulazione, la 8-PSK.\nDescrizione.\nCaratteristiche EDGE.\nCon l'EDGE la velocit\u00e0 di trasmissione dati passa dai 171,2 kbps del GPRS a 1 mbps teorici (considerando di utilizzare tutti gli 8 Time Slot), 2,5 volte superiore alla tecnologia precedente; i rispettivi valori si dimezzano in modalit\u00e0 end-to-end.\nLa connessione \u00e8 stabile a una velocit\u00e0 fra i 150 e i 200 kbps, mentre per il GPRS \u00e8 stabile fra i 50 e i 60 kbps, come per un modem analogico. La connessione \u00e8 accessibile tramite cellulari EDGE/GPRS, al limite configurando una connessione GPRS per la trasmissione dati. \u00c8 tuttavia indispensabile che il terminale sia di tipo EDGE/GPRS; se solo GPRS, l'EDGE non \u00e8 fruibile, la velocit\u00e0 \u00e8 limitata a 60 kbps.\nCon EDGE sono accessibili le normali funzionalit\u00e0 di Internet, l'uso dei protocolli FTP e del P2P. Con il protocollo DTM \u00e8 poi possibile sfruttare l'EDGE per effettuare la videochiamata anche sulla rete GSM.\nEvolved EDGE.\nEvolved EDGE migliora la connessione in diversi modi:\nL'Evolved EDGE pu\u00f2 essere introdotto gradualmente come aggiornamenti software, sfruttando la base installata. Con Evolution EDGE, gli utenti finali saranno in grado di provare le connessioni internet mobile corrispondente a una 500 kbit/s.\nSituazione attuale e prospettive future.\nNel 2015 gli operatori a supportare l'EDGE sono: TIM, Wind, e Vodafone che ha esteso da poco tale tecnologia effettuando la sostituzione delle apparecchiature di rete con un nuovo hardware Huawei.\nAd oggi \u00e8 diventato quindi raro trovare in Italia celle ancora coperte solo da tecnologia GPRS che non siano gi\u00e0 passate ad EDGE.\nL'azienda di telecomunicazioni AT&amp;T ha dichiarato che entro il 2017 le linee GSM ed EDGE americane verranno spente per favorire l'afflusso dell'utenza sulle reti UMTS ed LTE. Attualmente non si sa cosa accadr\u00e0 negli altri continenti.\nLa tecnologia E-EDGE venne boicottata sia dai produttori di dispositivi mobili sia dai network, le uniche implementazioni esistenti si trovano in Cina"}
{"id": "86325", "revid": "228587", "url": "https://it.wikipedia.org/wiki?curid=86325", "title": "Lancio", "text": ""}
{"id": "86328", "revid": "291985", "url": "https://it.wikipedia.org/wiki?curid=86328", "title": "Il Cavaliere della Carretta (Lancillotto)", "text": ""}
{"id": "86329", "revid": "287204", "url": "https://it.wikipedia.org/wiki?curid=86329", "title": "Francesco Mochi", "text": "Biografia.\nLe fonti antiche, prive di riscontri, parlano di una sua prima formazione artistica a Firenze presso la bottega del pittore manierista Santi di Tito, e poi presso la bottega romana di Camillo Mariani, prendendo parte alla decorazione di San Bernardo alle Terme.\nL\"Annunciazione\" di Orvieto.\nLa prima importante commissione \u00e8 del 1603, da parte dell\u2019Opera del Duomo di Orvieto, per l\"Annunciazione\", su raccomandazione di Mario Farnese, presso il quale era ospite a Roma. Il gruppo dell\"Annunciazione\", eseguito tra il 1603 ed il 1608, \u00e8 considerato il suo capolavoro, che, ispirato ai virtuosismi manieristi del Giambologna, si mostra gi\u00e0 nel dinamismo e nel luminismo opera dalle mature caratteristiche barocche. \u00c8 composto dall'Angelo ancora librato nel volo, avviluppato nell'intreccio scomposto della veste, nel battito delle ali che sottolineano la tensione vibrante del corpo culminante nel braccio teso; per contrasto la figura raccolta della Vergine, avvitata intorno alla grande piega della veste che cade a piombo, \u00e8 saldamente ancorata al suolo dal cadere pesante del panneggio, mostrando una chiara ispirazione alla statuaria classica, in particolare al gruppo dei Niobidi alla Galleria degli Uffizi. Per il duomo di Orvieto realizz\u00f2 anche il \"San Filippo,\" ed in tarda et\u00e0 il \"San Taddeo\" (1631).\nRientrato a Roma, per Santa Maria Maggiore porta a termine opere avviate da Mariani, \"S. Matteo e l\u2019angelo\", il rilievo con la \"Presa di Strigonia,\" e la statua del \"S. Giovanni Evangelista,\" e per Sant'Andrea della Valle la statua di \"Santa Marta\".\nI \"Cavalli\" di Piacenza.\nNel 1612 Mochi \u00e8 a Piacenza, dove rimane sino al 1629, anno in cui far\u00e0 ritorno nell'Urbe.\nPer la maggiore piazza piacentina lo scultore esegu\u00ec i monumenti equestri di Ranuccio ed Alessandro Farnese. Per realizzarli comp\u00ec un viaggio a Padova e a Venezia, per studiare i monumenti equestri di Donatello e del Verrocchio. Nel Ranuccio, realizzato per primo, il ricordo classico del Marco Aurelio frena l'invenzione dello scultore, nel secondo, compiuto dopo anni di prove e di esperienze, il Mochi riesce a sciogliersi da remore culturali e ad affiancarsi a quanto il giovane Gian Lorenzo Bernini stava compiendo in quegli stessi anni nella citt\u00e0 papale: si pu\u00f2 notare, ad esempio, l'incedere impetuoso del cavallo cui si accompagna la tensione del cavaliere avvolto nel turbine del mantello. \nDurante il soggiorno piacentino realizz\u00f2 anche la statua in stucco di \"Ranuccio Farnese\" in ginocchio per la chiesa di Santa Maria di Campagna.\nLa maturit\u00e0 a Roma e la \"Veronica\" di San Pietro.\nNel 1633 fu \"principe\" dell'Accademia di San Luca. Per i Barberini realizz\u00f2 un \"San Giovanni Battista,\" oggi nella Hofkirche di Dresda, il \"Busto di Carlo Barberini\" (Museo di Roma a palazzo Braschi). Altre opere del periodo sono il \"Busto di Ladislao d\u2019Aquino\" in Santa Maria sopra Minerva, il \"Busto di Arcasio Ricci\", vescovo di Gravina, per la cattedrale della citt\u00e0, \"Busto di Pompilio Zuccarini\", per Santa Maria ad Martyres, il \"Battesimo di Cristo\" per la cappella Falconieri in S. Giovanni dei Fiorentini, (oggi al Museo di Roma), \"S. Pietro\" e \"S. Paolo\", commissionati dai monaci di San Paolo fuori le Mura ma poste sulla porta del Popolo, in una audace rappresentazione a bocche spalancate in dialogo fra loro.\nNel 1640 viene portata a termine la statua di \"Santa Veronica\" per uno dei nicchioni della crociera di San Pietro in Vaticano, considerata dallo scultore stesso il capolavoro della sua vecchiaia. L'opera, che suscit\u00f2 il disprezzo del Bernini, fu invece accolta con favore sia dal papa Urbano VIII che da un gruppo di artisti e poeti che ne tessero le lodi in una serie di poesie. L'inedita raffigurazione, che mostra la santa in atto di correre, \u00e8 audace nella concezione e nella realizzazione dell'estrema sottigliezza delle vesti e del velo modellate con abilit\u00e0 da cesellatore. \nMor\u00ec a Roma nella casa di via Gregoriana, il 6 febbraio 1654, dove erano ancora presenti il \"S. Pietro\" e il \"S. Paolo\", il gruppo con il \"Battesimo di Cristo\" e fu sepolto, secondo il suo volere, in Sant'Andrea delle Fratte.\nOpere.\nLe sue opere principali sono:"}
{"id": "86330", "revid": "125601099", "url": "https://it.wikipedia.org/wiki?curid=86330", "title": "Domenica in albis", "text": "La domenica \"in albis\", chiamata anche seconda domenica di Pasqua o popolarmente domenica quasimodo, o domenica quasimodogeniti, \u00e8 per i cristiani la domenica successiva a Pasqua che conclude quindi l'Ottava di Pasqua.\nDal 2000 la Chiesa cattolica celebra in questa data anche la domenica della divina misericordia.\nDenominazione.\nLa locuzione latina \"in albis (vestibus)\", tradotta letteralmente, significa \"in bianche (vesti)\". Ai primi tempi della Chiesa, infatti, il battesimo era amministrato durante la notte di Pasqua, e i battezzandi indossavano una tunica bianca che portavano poi per tutta la settimana successiva, fino alla prima domenica dopo Pasqua, detta perci\u00f2 \"domenica in cui si depongono le vesti bianche\" (\"in albis depositis\" o \"deponendis\").\nNel \"Missale Romanum\" del 1570 questa domenica \u00e8 chiamata \"dominica in octava Paschae\", in quello del 1962 \"dominica in albis, in octava Paschae\", in quelli del 1970 e del 1975 \"Dominica II Paschae\", in quello del 2002 (per decisione di Giovanni Paolo II annunciata il 30 Aprile 2000) \"Dominica II Paschae seu de divina Misericordia\". L\"Antiphonale Romanum\" del 2009 reca la dizione: \"\"Dominica in octava Paschae\" (\"Dominica II Paschae seu de Divina Misericordia\"\"). \nIl nome \"quasimodo\", invece, si riferisce all'introito proprio di questa domenica, \"Quasi modo\". Questa denominazione \u00e8 quella solitamente usata dai luterani. Dalla stessa denominazione prende il nome inoltre il personaggio di Quasimodo, protagonista del romanzo \"Notre-Dame de Paris\" di Victor Hugo, poich\u00e9 sarebbe stato abbandonato proprio la domenica dopo Pasqua.\nLa Chiesa ortodossa usa il nome di \"domenica di san Tommaso\", perch\u00e9 in questo giorno viene letto il brano evangelico che parla dell'incredulit\u00e0 di san Tommaso (), come avviene anche nella liturgia romana.\nLuteranesimo.\nLiturgia.\nQuasimodogeniti \u00e8, nell'anno liturgico della Chiesa luterana, la prima domenica dopo Pasqua. Il nome deriva dall'antifona presa dal Messale romano cattolico: Quasi modo.\nCos\u00ec, nell'anno liturgico 2020, la Chiesa luterana in Italia ha introdotto questa celebrazione:\n\u201cBenedetto sia il Dio e Padre del nostro Signore Ges\u00f9 Cristo, che nella sua grande misericordia ci ha fatti rinascere a una speranza viva mediante la risurrezione di Ges\u00f9 Cristo dai morti.\u201d Con le parole del versetto settimanale vi saluto cordialmente, all\u2019inizio del nostro culto della I Domenica dopo Pasqua. Il nome liturgico di questa domenica \u00e8 \u201cQuasimodogeniti\u201d, in italiano \u201ccome bambini neonati\u201d. \u00c8 di noi che parla questo versetto, tratto dalla I Lettera di Pietro: siamo noi, quelli nati nuovi, per mezzo della Resurrezione di Ges\u00f9 Cristo, a Pasqua.\nCantate per la \"Quasimodogeniti di\" Johann Sebastian Bach.\nCantata \"BWV 42\".\nAm Abend aber desselbigen Sabbats (Alla sera dello stesso Shabbat)\nLa cantata \"Am Abend aber desselbigen Sabbats\" venne composta da Bach a Lipsia nel 1725 e fu eseguita per la prima volta l'8 aprile dello stesso anno in occasione della \"quasimodogeniti\", la prima domenica dopo pasqua. La cantata venne nuovamente eseguita il 1\u00ba aprile 1731, il 1\u00ba aprile 1742 ed il 7 aprile 1743. Il testo \u00e8 tratto dal vangelo secondo Giovanni, capitolo 20 verso 19, per il secondo movimento, da una poesia di Johann Michael Altenburg o di Jakob Fabricius per il quarto e da Martin Lutero per l'ultimo. L'autore del testi dei restanti movimenti \u00e8 sconosciuto.\nIl tema \u00e8 tratto dal corale \"Verleih' uns Frieden gnadiglich\", pubblicato da Martin Lutero nel suo \"Kirch\u0113 gesenge, mit vil sch\u00f6nen Psalmen unnd Melodey\" del 1531 e nel \"Geistliche Lieder\" di Joseph Klug del 1535. La melodia venne pubblicata nel \"Das christlich Kinderlied D. Martini Lutheri\" nel 1566.\nLa sinfonia di apertura deriva da una perduta cantata profana intitolata \"Der Himmel dacht auf Anhalts Ruhm und Gl\u00fcck\" e catalogata come BWV 66a, composta nel 1718 per celebrare il ventiquattresimo compleanno del principe Leopoldo di Anhalt-K\u00f6then.\nCantata \"BWV 67\".\nHalt im Ged\u00e4chtnis Jesum Christ (Conserva il ricordo di Ges\u00f9 Cristo)\nLa cantata \"Halt im Ged\u00e4chtnis Jesum Christ\" venne composta da Johann Sebastian Bach a Lipsia nel 1724 e fu eseguita per la prima volta il 16 aprile dello stesso anno in occasione della \"quasimodogeniti\", la prima domenica dopo pasqua. Il libretto \u00e8 tratto dalla seconda lettera a Timoteo, capitolo 2 versetto 8, per il primo movimento, da testi di Nikolaus Herman per il quarto, di Jakob Ebert per il settimo e da autore sconosciuto per i rimanenti.\nIl tema musicale \u00e8 tratto dagli inni \"Du Friedef\u00fcrst, Herr Jesu Christ\", pubblicato nel 1601 da compositore sconosciuto, e \"Erschienen ist der herrlich Tag\", di Nikolaus Herman, pubblicato nel 1560."}
{"id": "86331", "revid": "289247", "url": "https://it.wikipedia.org/wiki?curid=86331", "title": "Giochi Olimpici invernali", "text": ""}
{"id": "86333", "revid": "1543377", "url": "https://it.wikipedia.org/wiki?curid=86333", "title": "Exalted", "text": "Exalted \u00e8 un gioco di ruolo pubblicato nel 2001 dalla White Wolf. Il gioco \u00e8 un'ambientazione high fantasy, fortemente influenzata dai manga e dagli anime giapponesi, miscelati con le culture della Cina antica e dell'Impero Romano, e da diverse altre fonti letterarie, come gli scritti di Michael Moorcock.\nIn Italia \"Exalted\" \u00e8 stato pubblicato e tradotto nel 2002 da BBPublishing, casa editrice legata alla catena di negozi Blues Brothers. Nel 2005 BBPublishing ha cessato l'attivit\u00e0 e i diritti sono passati a Wild Boar Edizioni.\nAmbientazione.\nLa premessa base del gioco \u00e8 che i personaggi sono i prescelti di uno degli dei, come il \"Sole Invitto\", la \"Luna\" o le \"Cinque Vergini\", ed imbevuti del potere di una Esaltazione, ovvero un'antichissima Arma Divina invincibile - superiore persino ai loro stessi creatori, nelle giuste circostanze (e detti quindi \"Eccelsi\"). Gli Eccelsi vivono nella \"Seconda Era dell'Uomo\" dopo essere sopravvissuti per un pelo alla caotica apocalisse che pose fine alla \"Prima Era\". Mentre i mortali non sono una grossa minaccia per i potenti Eccelsi, molti altri esseri sono nemici pericolosi: il \"Popolo Fatato\", creature composte di sogni; i \"Non Morti\" ed i loro padroni i \"Signori della Morte\"; i demoni ed i loro creatori, gli Yozi. Inoltre a volte gli Eccelsi combattono tra di loro. I prescelti dal Sole Invitto sono gli \"Eccelsi Solari\", a loro si oppongono gli \"Stirpe di Drago\", una forma di Eccelsi minori che governano un impero che abbraccia tutta la creazione e che massacrarono gli Eccelsi Solari al termine della Prima Era. Inoltre altri \"Eccelsi Celestiali\" (i \"Lunari\" ed i \"Siderali\") hanno sentimenti ambivalenti riguardo al ritorno degli Eccelsi Solari.\nLe meccaniche di gioco e le tematiche sono simili a quelle di altri giochi della White Wolf (' o '), ma \"Exalted\" possiede una propria linea editoriale detta \"Age of Sorrows\" (\"Era del Dolore\") che ha ottenuto un ottimo successo di vendite, alla pari della loro linea principale del Mondo di Tenebra (la linea editoriale che raccoglie nel complesso i vari giochi di ambientazione horror moderna della White Wolf). Per mantenere forse un senso di continuit\u00e0 il materiale pubblicato suggerisce che l\"'Age of Sorrows\" potrebbe essere la preistoria del Mondo di Tenebra\u2014comunque questa posizione non \u00e8 stata ufficialmente confermata, eccetto che nei primi materiali pubblicitari. Si deve far notare che la White Wolf ha continuamente inserito nomi e temi familiari ai giocatori delle loro altre linee di gioco, continuando ad alimentare il fuoco della speculazione sull'argomento.\nMeccaniche.\nExalted utilizza una variante dello Storyteller System, il sistema di gioco di ruolo della White Wolf: le azioni vengono risolte tirando un certo numero di dadi a dieci facce (d10): di solito da tre a dieci, sebbene in \"Exalted\" si possa arrivare a tirare anche venti o trenta dadi alla volta (il numero massimo, calcolato sommando ai valori pi\u00f9 alti raggiungibili una stima dei bonus che si possono ottenere, \u00e8 di ben settantacinque dadi).\nIl numero di dadi da tirare dipende in prevalenza dalle caratteristiche del personaggio che esegue la prova, ed \u00e8 di solito una combinazione di un attributo + un'abilit\u00e0. In base all'azione da eseguire il narratore decide quali sono le caratteristiche da utilizzare. Ad esempio \u00absaltare un ostacolo\u00bb pu\u00f2 richiedere una prova di \"destrezza+ atletica\". Il giocatore di un personaggio dotato di Destrezza 4 e Atletica 2 tirer\u00e0 6 dadi.\nAd esempio se si tirano 6 dadi e si ottengono come risultati: 4, 3, 7, 10, 1, 8 i successi ottenuti sono in totale 4.\nNormalmente basta un singolo successo per riuscire in un'azione, ma in molti casi, specialmente quando si tentano azioni rischiose, il narratore pu\u00f2 indicare un numero di successi minimo affinch\u00e9 la prova sia considerata \u00abriuscita\u00bb. Questo numero minimo di successi prende il nome di \u00abdifficolt\u00e0\u00bb. Ad esempio, per convincere una guardia sospettosa delle proprie buone intenzioni, il personaggio pu\u00f2 dover fare una prova di \u00abpersuasione+ascendente\u00bb\" a \"difficolt\u00e0 3\": il tentativo \u00e8 pi\u00f9 difficile a causa della natura sospettosa della guardia.\nTipi d'Eccelsi.\nLa maggior parte della Stirpe del Drago compone la classe dominante dei Reami, il pi\u00f9 potente impero della Creazione. La religione di Stato, nota come l'Ordine Immacolato, dipinge i Solari e i Lunari come pericolosi Anatema che porteranno distruzione nel mondo con la loro sola esistenza. A causa di ci\u00f2 il Reame organizza le cacce nel Wild, durante le quali si cercano attivamente gli eccelsi appena esaltati e li si uccide prima che imparino a gestire i loro nuovi poteri.\nYozi.\nI Primordiali, sconfitti dagli Eccelsi durante la prima era vennero confinati nel mondo Demoniaco. Quelli che morirono diventarono i Mainati, quelli invece che sopravvissero diventarono appunto gli Yozi.\nEdizioni.\nSono stati pubblicati numerosi libri, di cui solo alcuni tradotti:"}
{"id": "86334", "revid": "287204", "url": "https://it.wikipedia.org/wiki?curid=86334", "title": "Eliosismologia", "text": "Leliosismologia \u00e8 lo studio di come le onde di pressione si propagano sul Sole. Queste onde vengono misurate tramite lo spostamento Doppler del materiale solare visibile. I cambiamenti nella propagazione delle onde di pressione attraverso il Sole ne rivelano le strutture interne e permettono agli astrofisici di sviluppare profili estremamente dettagliati delle condizioni interne del Sole.\nLe caratteristiche rivelate dall'eliosimologia comprendono il fatto che la zona convettiva esterna e la zona radiante interna ruotano a velocit\u00e0 differenti, generando cos\u00ec il principale campo magnetico del Sole, e che la zona convettiva possiede dei getti di plasma a migliaia di chilometri sotto la superficie solare. Questi getti formano degli ampi fronti all'equatore, spezzandosi in pi\u00f9 piccole tempeste cicloniche a latitudini superiori. L'eliosismologia \u00e8 stata in grado di escludere che il problema dei neutrini solari fosse dovuto a dei modelli scorretti dell'interno del Sole.\nL'eliosismologia pu\u00f2 essere impiegata anche per individuare le macchie solari sulla faccia del Sole non visibile dalla Terra. Nonostante il nome, l'eliosismologia \u00e8 lo studio delle onde di pressione e non dell'attivit\u00e0 sismica del Sole, che non esiste. Il nome deriva dalla pratica simile di studiare le onde sismiche terrestri per determinare la composizione dell'interno della Terra."}
{"id": "86336", "revid": "104216", "url": "https://it.wikipedia.org/wiki?curid=86336", "title": "Torre solare", "text": "Una torre solare \u00e8 una struttura usata a supporto della strumentazione per lo studio del Sole.\nLa radiazione solare viene raccolta alla sommit\u00e0 da specchi (generalmente due, l'eliostato e il \"celostato\") che convogliano il fascio di luce verso la base della torre, dove sono posti strumenti in grado di studiarla, che comprendono il telescopio solare e lo spettroeliografo.\nEsempi di tali strutture sono la torre solare dell'Osservatorio di Arcetri, parte dell'INAF, la torre Einstein di Potsdam costruita nel 1920, e le due torri da 46 e 18 metri dell'Osservatorio di Monte Wilson. La torre da 18 metri \u00e8 usata per lo studio dell'eliosismologia.\nIl termine \u00e8 stato usato anche per riferirsi ad altre strutture usate per scopi sperimentali, come la \"Solar Tower Atmospheric Cherenkov Effect Experiment\" (STACEE) di Albuquerque nel Nuovo Messico, che viene impiegata per lo studio della radiazione di \u010cerenkov, e la centrale solare a torre dell'Istituto Weizmann a Rehovot in Israele."}
{"id": "86337", "revid": "1748167", "url": "https://it.wikipedia.org/wiki?curid=86337", "title": "Religione tradizionale cinese", "text": "La religione tradizionale cinese, o religione popolare cinese, o semplicemente religione cinese, \u00e8 la religione etnica dei Cinesi Han. Essendo una spiritualit\u00e0 nativa e spontanea, essa non ha nome oggettivante nella tradizione popolare, ma \u00e8 stata variamente studiata nei circoli intellettuali gi\u00e0 dai primi secoli come Shendao (, \"via degli d\u00e8i\"), e nel XX e XXI secolo con nomi quali Universismo cinese, Shenismo () e Shenxianesimo (, letteralmente \"vie di d\u00e8i e immortali\"). Il governo della Cina contemporanea definisce i culti di d\u00e8i e antenati nei suoi documenti ufficiali come \"credenza nativa\" (, dove \"minjian\" significa \"del popolo\"), uno statuto speciale che li distingue dalle \"religioni\" (), termine che in cinese definisce le religioni intese come \"dottrine\".\nLa religione tradizionale cinese consiste nel culto degli \"shen\" (, \"d\u00e8i\" o \"spiriti\", i principii che generano e formano \u2014 concetto \u7533 \"sh\u0113n\" \u2014 gli enti e i fenomeni, anche detti , \"divi\", \"divinit\u00e0\", soprattutto ma non esclusivamente nelle loro forme incarnate), che possono essere divinit\u00e0 cosmiche della natura e del luogo, progenitori deificati dei lignaggi gentilizi (), eroi immortali (), d\u00e8i dei villaggi o delle citt\u00e0, della nazione cinese. Tali d\u00e8i e spiriti sono considerati forme medianti riproducenti l'ordine dinamico ( o ) del Cielo (), o \"Dio Sommo\" () o \"Dio del Cielo\" (), e chiamato nella tradizione popolare cinese con una variet\u00e0 di altri nomi (tra cui \"Dio di Giada\", ), che regola i fenomeni naturali e umani. Esso \u00e8 al contempo trascendente e immanente, manifesto come la volta celeste e il polo nord, e le costellazioni che vi ruotano intorno, e appunto riprodotto in una \"creatio continua\" dagli spiriti di tutti i fenomeni. Il drago () \u00e8 considerato un simbolo della potenza generativa nel suo aspetto \"yang\" (ordinatore; oppure come unione perfettamente equilibrata dello \"yin\" e dello \"yang\"), di composizione e crescita dell'ordine del Cielo, quindi degli \"shen\", contrapposti ai principii \"yin\", di contrazione o decrescita, i (\"demoni\"). Narrative sacre riguardanti le divinit\u00e0 sono state codificate nel corso del tempo nella mitologia cinese.\nDella stessa tipologia e fortemente influenzate dalla religione cinese, anche se differenti per locazione geografica e contenuti etnici e storico-mitologici, sono le religioni Shinto giapponesi (lo stesso termine giapponese \"Shinto\" deriva dal cinese \u795e\u9053 \"Sh\u00e9nd\u00e0o\") e quelle tradizionali vietnamite. Taoismo e Confucianesimo rappresentano due grandi formalizzazioni dottrinali, istituzionali e rituali del pensiero comune soggiacente alla spiritualit\u00e0 cinese, senza tuttavia comprenderla ed esaurirla nella sua interezza, tanto che varie e innumerevoli \u2014 e nel loro complesso maggioritarie \u2014 sono le formulazioni nelle quali il patrimonio spirituale cinese si organizza al di fuori delle due grandi dottrine e su tutti i livelli della societ\u00e0 cinese, dai riti di stato, al livello regionale, a quello di lignaggio, a quello del villaggio locale.\nStoria.\nI governi imperiali che si susseguirono nella storia della Cina adottarono variamente confucianesimo o taoismo (e talvolta il buddhismo) come dottrine ufficiali di stato, praticavano culti di stato agli d\u00e8i cosmici, e al contempo approvavano i culti di d\u00e8i e antenati praticati dalla maggioranza della popolazione, in modo non dissimile da quanto avveniva nel periodo classico europeo nel rapporto tra scuole filosofiche e culti religiosi. Tuttavia, ci\u00f2 avvenne in modo specularmente opposto in Cina rispetto all'Europa, ovvero: nel periodo classico europeo la filosofia era un fatto privato e la \"religio\" (i culti) un fatto pubblico; in Cina i culti a d\u00e8i e antenati hanno un aspetto di pratica privata e un aspetto di pratica pubblica (culti di stato), mentre la dottrina canonica \u00e8 un fatto pubblico.\nI moti rivoluzionari e riformatori della Cina moderna cercarono di eliminare la religione tradizionale cinese, specialmente nei suoi aspetti popolari, a partire dall'ultimo decennio della dinastia Qing e poi nella prima repubblica (1912-1949), cos\u00ec come durante la Rivoluzione Culturale nel periodo maoista, ma a partire dagli anni 1980 essa ha vissuto una rinascita sia in Cina, con le riforme di Deng Xiaoping che inaugurarono il socialismo con caratteristiche cinesi, che a Taiwan. Oggi i culti di d\u00e8i e antenati sono praticati liberamente e alcuni culti di importanza nazionale sono celebrati anche ufficialmente dal governo cinese. Secondo lo studioso Ian Johnson, lo stato cinese \u00e8 impegnato oggi, con Xi Jinping (cf. xismo, che propone una sintesi tra socialismo e cultura tradizionale cinese), in una ricostruzione \"altamente curata\" dei culti tradizionali come \"religione civile\" per la Cina, nonch\u00e9 nel recupero delle dottrine filosofiche cinesi nell'ideologia di stato. Di fatto i culti agli d\u00e8i e agli antenati sono entrati nel glossario ufficiale dello stato centrale a partire dagli anni 2010, sotto il nome di \"credenza nativa\" (, dove \"minjian\" significa \"del popolo\"), una terminologia che conferisce a essi uno statuto speciale che li distingue dalle \"religioni\" (), termine che in cinese definisce le religioni intese come \"dottrine\". Mentre le \"zongjiao\", in quanto sistemi di fede astratti e ideologici, sono sottoposte a un controllo pi\u00f9 stringente da parte dello stato (specialmente le religioni percepite come estranee alla civilt\u00e0 cinese e dannose per la salute pubblica), la legislazione per le \"minjian xinyang\" ne permette una regolamentazione pi\u00f9 fluida e ne valorizza l'importanza per la stabilit\u00e0 economica e sociale.\nSecondo statistiche riferite al 2010, in Cina la religione tradizionale \u00e8 praticata da 932 milioni di persone (70%), di cui 173 milioni (13%) in un inquadramento rituale e/o dottrinale taoista. Il numero dei templi dei culti tradizionali (\"minjian xinyang\") in Cina \u00e8 stimato essere tra uno e due milioni, un numero di gran lunga superiore alle poche decine di migliaia di luoghi di culto delle cinque dottrine (\"zongjiao\") gestite in maniera centralizzata dallo stato (buddhismo, taoismo, islam, cattolicesimo e protestantesimo).\nOrganizzazioni religiose popolari.\nNell'alveo della religione tradizionale sono emerse, a partire dalla dinastia Song e con una proliferazione significativa a partire dal XX secolo, un enorme numero di gruppi organizzati (, \"dottrine popolari\") che combinano elementi della cosmologia e del pantheon tradizionali con elementi di dottrina ed escatologia ispirati a modelli principalmente buddhisti, confuciani e taoisti.\nLe maggiori tradizioni di sette comprendono lo Weixinismo (\u552f\u5fc3\u8056\u6559, \"W\u00e9ix\u012bn Sh\u00e8ngji\u00e0o\"), il Baguaismo (\u516b\u5366\u6559 \"B\u0101gu\u00e0ji\u00e0o\"), il Luoismo (\u7f57\u6559 \"Lu\u00f3ji\u00e0o\"), la Chiesa dell'Altissimo Supremo (\u592a\u4e0a\u4f1a \"T\u00e0ish\u00e0nghu\u00ec\"), la Chiesa del Cielo e della Terra (\u5929\u5730\u4f1a \"Ti\u0101nd\u00echu\u00ec\"), la Chiesa Armoniosa della Tri-Unit\u00e0 (\u4e09\u4e00\u6559\u534f\u4f1a \"S\u0101ny\u012b ji\u00e0o xi\u00e9hu\u00ec\"), lo Zailiismo (\u5728\u7406\u6559 \"Z\u00e0il\u01d0ji\u00e0o\"), la Via del Cielo Anteriore (\u5148\u5929\u9053 \"Xi\u0101nti\u0101nd\u00e0o\"), la Chiesa Universale della Via e della sua Virt\u00f9 (\u4e07\u56fd\u9053\u5fb7\u4f1a \"W\u00e0ngu\u00f3 D\u00e0od\u00e9hu\u00ec\"), il Tiandiismo (\u5929\u5e1d\u6559 \"Ti\u0101nd\u00ecji\u00e0o\"), la Tradizione Confuciana della Via agli D\u00e8i (\u5112\u5b97\u795e\u6559 \"R\u00faz\u014dng Sh\u00e9nji\u00e0o\"), e vari altri gruppi maggiori e sottogruppi.\nSecondo rapporti del governo cinese, che a partire dagli anni 1980 inizi\u00f2 a tollerare l'esistenza di queste organizzazioni e a partire dagli anni 2000 a conferirvi riconoscimenti formali a livello provinciale, esse costituiscono la principale forma di religione organizzata nella Cina contemporanea. Queste religioni hanno trovato una forte espansione non solo in Cina, ma anche a Taiwan e tra le popolazioni di cinesi espatriati in tutta l'Asia."}
{"id": "86340", "revid": "217591", "url": "https://it.wikipedia.org/wiki?curid=86340", "title": "Avanti Cristo", "text": "La locuzione italiana avanti Cristo, comunemente abbreviata in a.C., denota la prima delle due fasi di un particolare sistema di datazione temporale nel cui centro viene posta la nascita di Ges\u00f9 Cristo.\nFinalit\u00e0 della locuzione.\n\"Avanti Cristo\" indica sia l'intero periodo temporale precedente la nascita di Cristo, sia i singoli anni precedenti a essa, progressivamente computati in senso decrescente di una unit\u00e0.\nLa locuzione in latino ed in inglese.\nDeriva dall'originaria locuzione latina \"ante Christum natum\" (prima della nascita di Cristo) comunemente abbreviata in \"a.C.n.\" e, a volte, anche in \"a.C.,\" sottintendendo \"natum\".\nL'equivalente locuzione inglese \u00e8 \"before Christ\" (prima di Cristo), comunemente abbreviata in \"BC\" e usata, sia nella forma estesa che in quella abbreviata, dopo il numero dell'anno, come in italiano. Una locuzione inglese dal significato simile \u00e8 \"before common era\" (prima dell'era comune), comunemente abbreviata in \"BCE,\" equivalente a \"BC\" ai fini computistici, ma formulata in modo da evitare qualunque riferimento al cristianesimo.\nIl sistema di datazione.\nIl sistema di datazione sotteso alla locuzione \"avanti Cristo\" \u00e8 suddiviso in due fasi il cui spartiacque \u00e8 la nascita di Cristo:\nQuesto sistema di datazione, limitatamente agli anni \"avanti Cristo\", \u00e8 particolarmente usato in tutti i testi di religione cristiana e nella quasi totalit\u00e0 dei testi storici occidentali dal XV secolo dopo Cristo, periodo in cui venne comunemente adottato, anche se il primo a utilizzare la datazione \"avanti Cristo\" fu, nel 731 dopo Cristo, San Beda il Venerabile. Attualmente, per convenzione, \u00e8 in uso in quasi tutti i Paesi del mondo tranne che in alcune nazioni fra cui la Cina e i paesi arabi."}
{"id": "86343", "revid": "83531", "url": "https://it.wikipedia.org/wiki?curid=86343", "title": "Mimo", "text": "Il mimo \u00e8 una rappresentazione di azioni, caratteri e personaggi che si serve solamente della gestualit\u00e0 invece che della parola.\nLa parola \"mimo\" indica in italiano anche l'esecutore della rappresentazione mimica; la parola \u00e8 usata inoltre con una connotazione neutra, come sinonimo di \"imitazione muta\", ma la connotazione prevalente nell'immaginario dei parlanti italiani prende l'accezione pi\u00f9 specifica di \u201cazione artistica di rappresentazione teatrale senza parole\u201d e relativo attore.\nStoria.\nTale forma teatrale affonda le sue radici nell'antichit\u00e0 greca e romana.\nLa pantomima era una farsa popolaresca dei dori di Sicilia rielaborata artisticamente da Sofrone di Siracusa (V secolo a.C.), per poi trasformarsi presso i romani in una rappresentazione buffonesca nella quale l'attore poteva anche recitare senza la maschera e in cui le parti femminili, contrariamente alla consuetudine teatrale antica, potevano essere sostenute da donne.\nMimo latino.\nLa pi\u00f9 antica attestazione di un mimo latino risale indietro almeno al III-II secolo a.C. e riguarda la figura di Protogene citato da un'epigrafe latina da Preturo/Amiternum, contenente un epitaffio in forma metrica.\nIl mimo fu nobilitato nel I secolo a.C. ad opera di Publilio Siro e Decimo Laberio, che lo fece divenire una scena dialogata, ricca di ironia, realismo, comicit\u00e0 e satira.\nStatue viventi.\nLe cosiddette statue viventi, anche molto suggestive, sono impropriamente annoverate tra le forme di mimo. La natura di questa pratica di intrattenimento \u00e8 pi\u00f9 prossima ai \"tableau vivant\", per l'assenza di sequenze d'azioni a fine narrativo (fossero anche nonsense). I riposizionamenti periodici (con pagamento di monetina) delle statue viventi, e i cenni minimali, non possono dirsi sequenze narrative e quindi l'efficacia di questa forma \u00e8 basata solo sulla presenza. Quando invece la statua vivente accede alla sintassi dei movimenti per strutturare un racconto d'azione sequenziale allora diviene mimo. L'immobilit\u00e0, di per s\u00e9, non \u00e8 arte mimica.\nPantomima.\nCon \"pantomima\" si intende un particolare tipo di spettacolo mimico, inventato nel 22 a.C. da Pilade di Cilicia, liberto di Augusto, e da Batillo di Alessandria, liberto di Mecenate. Un solo ballerino interpretava tutti i ruoli previsti, accompagnato da un'orchestra di nacchere e flauti."}
{"id": "86344", "revid": "547992", "url": "https://it.wikipedia.org/wiki?curid=86344", "title": "Publilio Siro", "text": "Biografia.\nSappiamo pochissimo riguardo alla vita di Publilio Siro. \nOriginario di Antiochia (odierna Turchia), fu condotto a Roma come schiavo dalla Siria, anche se gli fu poi data la libert\u00e0. Era dunque un liberto, pur se non sappiamo se continu\u00f2 a vivere nella casa del \"patrono\". Ebbe la possibilit\u00e0 di studiare l'arte teatrale e di intraprendere questa carriera, attratto soprattutto dall'interesse dei vari ceti sociali al riguardo. \nGrazie alla sua fantasia, riusc\u00ec ad ottenere un discreto successo. Doveva necessariamente saper scrivere, poich\u00e9 questo genere fu tra i primi ad esser messi per iscritto.\nMacrobio, autore del V secolo, nei \"Saturnalia\" riporta un notevole aneddoto, grazie al quale gli studiosi sono riusciti ad ottenere qualche notizia.\nNel 46 a.C. o nel 45 a.C., infatti, prese parte alle rappresentazioni in onore della vittoria di Cesare a Tapso contro l'esercito pompeiano guidato da Giuba, ultimo re della Numidia unita, Metello Scipione, Marco Petreio e Catone Uticense. Pare che decise d'iscriversi su esortazione dello stesso Cesare, come anche il suo rivale in questa sfida Laberio. Quest'ultimo mise sulla scena un suo mimo, ma perdette; Publilio Siro, probabilmente per l'appoggio aperto di Cesare infatti, vinse la palma del migliore.\nMimi.\nIn un periodo di crisi, segnato dalle guerre intestine e dai complotti, Publilio si rivolse sia alla plebe sia alla colta aristocrazia, con diversi mimi, di cui restano una raccolta di aforismi e citazioni, le \"Sententiae\", e i titoli di due opere (di cui sono citati 4 versi in tutto): \"Murmurco\" (\"Il brontolone\") e \"Putatores\" (\"I potatori\") o \"Potatores\" (\"I beoni\")..\nIl successo di Publilio fu, comunque, soprattutto dato da una serie di aforismi, le \"Sententiae\", circa 700 massime di non pi\u00f9 di un verso, tratte dai suoi mimi. Molte di esse sono divenute quasi dei proverbi nelle diverse culture nate da quella latina (ad esempio: \"Anche senza una legge, la coscienza agisce da punitrice\", \"La vita in s\u00e9 \u00e8 breve, ma i mali la fanno allungare\", \"La necessit\u00e0 d\u00e0 la legge, non la riceve\") e furono apprezzate da vari autori latini, tra cui Seneca e Aulo Gellio."}
{"id": "86346", "revid": "1318658", "url": "https://it.wikipedia.org/wiki?curid=86346", "title": "Al Pacino", "text": "Considerato uno dei migliori attori della storia del cinema, Al Pacino ha vinto il Premio Oscar nel 1993 (su 9 candidature totali) per l'interpretazione del tenente colonnello Frank Slade in \"Scent of a Woman - Profumo di donna\". Nel corso degli anni ha interpretato personaggi rimasti impressi nella storia del cinema moderno e nella cultura popolare, tra cui gangster quali Michael Corleone nella trilogia de \"Il padrino\" (1972-1974-1990) di Francis Ford Coppola, Tony Montana in \"Scarface\" (1983) e Carlito Brigante in \"Carlito's Way\" (1993), entrambi di Brian De Palma, Benjamin \"Lefty\" Ruggiero in \"Donnie Brasco\" (1997) di Mike Newell e il sindacalista Jimmy Hoffa in \"The Irishman\" (2019) di Martin Scorsese.\nAltri ruoli per cui \u00e8 noto sono il poliziotto Frank Serpico in \"Serpico\" (1973) e il rapinatore Sonny in \"Quel pomeriggio di un giorno da cani\" (1975), entrambi di Sidney Lumet, il tenente della rapine e omicidi Vincent Hanna in \"Heat - La sfida\" (1995) e il giornalista Lowell Bergman in \"Insider - Dietro la verit\u00e0\" (1999), entrambi di Michael Mann, Satana in \"L'avvocato del diavolo\" (1997) di Taylor Hackford e il coach degli Sharks in \"Ogni maledetta domenica - Any Given Sunday\" (1999) di Oliver Stone. Attore di formazione teatrale, ha vinto numerosissimi premi per le sue interpretazioni sul palcoscenico, dove predilige intensi ruoli shakespeariani (Riccardo III, Shylock, Amleto, Giulio Cesare): dagli anni sessanta ha portato sul palcoscenico, tra le altre, opere di Bertolt Brecht, Eugene O'Neill, Oscar Wilde, David Mamet.\nSi \u00e8 cimentato anche alla regia e sul piccolo schermo ha recitato nella miniserie televisiva \"Angels in America\" (2003), dove ha fatto incetta di premi per il ruolo del malato terminale di AIDS Roy Cohn; ha recitato nel ruolo di Jack Kevorkian nel film televisivo \"You Don't Know Jack - Il dottor morte\" (2010), diretto da Barry Levinson e prodotto da HBO. La collaborazione con HBO \u00e8 proseguita nel 2013 con \"Phil Spector\", dove Pacino ha interpretato l'omonimo produttore discografico.\nBiografia.\nPacino nasce ad East Harlem, un quartiere di Manhattan (New York), il 25 aprile del 1940, figlio di Salvatore Pacino (1922-2005), un venditore porta a porta di polizze assicurative italiano originario di San Fratello (Messina), emigrato da ragazzino negli Stati Uniti al seguito della famiglia, e di Rose Gelardi (1919-1962), una casalinga statunitense, figlia a sua volta di immigrati italiani originari di Corleone (Palermo). I genitori divorziarono quando il futuro attore aveva due anni ed il padre abbandon\u00f2 la Grande Mela per la citt\u00e0 di Covina (in California), dove si dedic\u00f2 a tempo pieno alla ristorazione, lasciando ex moglie e figlio in condizioni di vita molto difficili. Ridotto praticamente in povert\u00e0, si trasfer\u00ec con la madre nel South Bronx, trovando alloggio nella casa dei nonni materni.\nAl cominci\u00f2 a fumare all'et\u00e0 di nove anni e gi\u00e0 a tredici aveva avuto esperienze con l'alcool e la marijuana; tuttavia non prov\u00f2 mai le droghe pesanti, anche perch\u00e9 rimase sconvolto dalla morte per overdose di due suoi amici intimi di 19 e 30 anni. Soprannominato \"Sonny\", ma anche \"l'attore\" per via del suo temperamento, sognava di diventare un giocatore di baseball e non era attratto dagli studi: ha frequentato la Herman Ridder Junior High School. In seguito ha frequentato la High School of Performing Arts; la sua pi\u00f9 grande scuola fu la strada: infatti, cresciuto nel Bronx, fu coinvolto in qualche rissa e a scuola era considerato un piantagrane.\nIl giovane Pacino presentava numerose lacune scolastiche e venne bocciato pi\u00f9 volte, finch\u00e9, all'et\u00e0 di diciassette anni, decise di interrompere definitivamente gli studi. Sua madre non era d'accordo con questa sua decisione e perci\u00f2 and\u00f2 via di casa. Gli anni a seguire lo portarono a svolgere numerosi lavori tra cui: il facchino, il lustrascarpe e l'operaio. L'attore ha confessato al \"New York Post\" che all'et\u00e0 di vent'anni ha vissuto in Sicilia e \u00abper mangiare e mantenere un tetto sopra la mia testa, decisi di vendere ad una donna pi\u00f9 anziana di me l\u2019unico bene che potevo offrire: il mio corpo\u00bb. Nel 1961 \u00e8 stato arrestato per porto abusivo d'arma da fuoco (cerc\u00f2 di giustificarsi dicendo che l'arma lo avrebbe aiutato ad immergersi pi\u00f9 facilmente nel personaggio che avrebbe dovuto interpretare in un film), mentre l'anno seguente mor\u00ec sua madre, all'et\u00e0 di 43 anni. Recitava in alcune commedie nei seminterrati dei sotterranei teatrali di New York e tent\u00f2 di entrare alla prestigiosa Actors Studio, ma venne respinto; venne per\u00f2 ammesso ad essa sul finire degli anni sessanta.\nCarriera.\nGli inizi.\nSi iscrive a numerose scuole di recitazione, aspettando per molti anni d'essere ammesso all'Actors Studio. Frequenta l'Herbert Berghof Studio, in questo periodo \u00e8 spesso senza lavoro e casa ed \u00e8 costretto a dormire, qualche volta, in strada, nei teatri o in casa di amici. Verso la fine degli anni sessanta, a trent'anni viene accolto all'Actors Studio da quello che, negli anni a seguire, Pacino considerer\u00e0 il suo pi\u00f9 grande maestro, Lee Strasberg che riconosce in lui notevoli doti recitative. Nel 1982, alla morte di Strasberg, gli succeder\u00e0 in qualit\u00e0 di direttore artistico dell'Actors Studio e nel 1994 ne diverr\u00e0 co-presidente insieme a Ellen Burstyn e Harvey Keitel, carica che ricopre ancora oggi. Negli anni sessanta, prende parte ad alcune opere teatrali che gli valgono riconoscimenti minori e recita nell'episodio \"Deadly Circle of Violence\" del telefilm \"N.Y.P.D.\".\nGli anni settanta.\n\u00c8 stato il film del 1971 \"Panico a Needle Park\", dove interpretava Bobby Axel, un dipendente di eroina, che ha portato Pacino all'attenzione del regista Francis Ford Coppola, che lo scrittur\u00f2 per il ruolo di Michael Corleone nel film campione d'incassi \"Il padrino\" (1972). Nonostante affermati attori\u00a0\u2013tra cui Jack Nicholson, Warren Beatty, Robert Redford \u2013 fossero considerati per la parte, Coppola insistette nello scegliere il quasi sconosciuto Pacino, nonostante il parere contrario dei produttori.\nGrazie a questa interpretazione Pacino si guadagn\u00f2 una candidatura al Premio Oscar, mostrando inoltre un primo esempio del suo metodo recitativo, descritto dalla \"Halliwell's Film Guide\" come \"intenso\" e \"profondo\". Pacino boicott\u00f2 la cerimonia degli Oscar, offeso per essere nominato come attore non protagonista, affermando di avere pi\u00f9 tempo sullo schermo del co-protagonista e vincitore dell'Oscar Marlon Brando \u2013 il quale, anch'egli boicott\u00f2 la cerimonia, ma per motivi diversi.\nNel 1973 \u00e8 co-protagonista nel film \"Lo spaventapasseri\", con Gene Hackman, e vincitore della palma d'oro al Festival di Cannes. Lo stesso anno, Pacino \u00e8 stato nominato al Premio Oscar al miglior attore dopo aver recitato in \"Serpico\", basato sulla vera storia del poliziotto italo-americano newyorkese Frank Serpico, posto sotto copertura dopo aver esposto la corruzione dei suoi superiori. Nel 1974 Pacino riprende il ruolo di Michael Corleone nel sequel \"Il padrino - Parte II\", diventato il primo seguito a vincere il premio Oscar come miglior film; Pacino, nel frattempo, \u00e8 stato nominato per il suo terzo Oscar.\n\"Newsweek\" descrisse la sua performance in \"Il padrino - Parte II\" come \"probabilmente il pi\u00f9 grande ritratto del cinema che porta ad indurire il cuore\". Nel 1975, Pacino ha ricevuto ulteriore successo con il film \"Quel pomeriggio di un giorno da cani\", basato sulla vera storia del rapinatore John Wojtowicz. \u00c8 stato diretto da Sidney Lumet, che lo aveva diretto precedentemente in \"Serpico\" qualche anno prima, e Pacino \u00e8 stato nominato nuovamente come miglior attore.\nNel 1977 Pacino ha recitato nel ruolo di un pilota automobilistico, Bobby Deerfield, in \"Un attimo, una vita\", diretto da Sydney Pollack, ricevendo una candidatura al Golden Globe come miglior attore in un film drammatico per l'interpretazione di Bobby Deerfield. Il suo film seguente \u00e8 stato il dramma legale \"...e giustizia per tutti\", che vede Pacino nuovamente lodato dalla critica per la sua vasta gamma di abilit\u00e0 recitative, e venendo nominato all'Oscar come miglior attore per la quarta volta. Tuttavia perse il premio in favore di Dustin Hoffman in \"Kramer contro Kramer\", che recit\u00f2 in un ruolo che Pacino aveva rifiutato.\nGli anni ottanta.\nDopo i grandi successi negli anni settanta, all'inizio degli anni ottanta la carriera di Pacino sembrava cominciare a crollare, in seguito alle interpretazioni in \"Cruising\" di William Friedkin, film che venne aspramente criticato dalle comunit\u00e0 gay di New York e in \"Pap\u00e0, sei una frana\". Ma nel 1983 il film \"Scarface\" di Brian De Palma dimostr\u00f2 che Pacino, pur essendo al culmine della sua carriera, fosse riuscito a destreggiarsi in un ruolo molto impegnativo. Appena uscito nelle sale il film fu aspramente criticato a causa delle scene di dura violenza presenti nel film, ma successivamente fu lodato sia dalla critica sia dal pubblico, facendo guadagnare all'attore una candidatura al Golden Globe per l'interpretazione del narcotrafficante cubano Tony Montana.\nDopo due anni di pausa Pacino recit\u00f2 in \"Revolution\" dove interpret\u00f2 un cacciatore durante la Guerra d'indipendenza americana, ma fu un fallimento sia di critica sia di pubblico, facendo s\u00ec che l'attore si ritirasse dalle scene per ben quattro anni. Durante questo periodo, egli ritorn\u00f2 sui palcoscenici dove interpret\u00f2 alcune opere shakespeariane tra cui, \"Giulio Cesare\" e \"La resistibile ascesa di Arturo Ui\" di Bertold Brecht. Dopo una breve pausa, Pacino ritorn\u00f2 sul grande schermo nel 1989 con \"Seduzione pericolosa\" dove interpreta un detective a caccia di un pericoloso serial killer.\nGli anni novanta.\nAll'inizio degli anni novanta, ritorn\u00f2 a lavorare in grandi produzioni di successo. Interpret\u00f2 prima il personaggio di Alphonse \"Big Boy\" Caprice, in \"Dick Tracy\" che gli valse la candidatura come miglior attore non protagonista al premio Oscar, ben diciassette anni dopo \"Il padrino\". Sempre nello stesso anno ritorn\u00f2 a interpretare per l'ultima volta Michael Corleone ne \"Il padrino - Parte III\". Questo terzo capitolo, tuttavia, ottenne minor successo dei precedenti due. Nel 1991 interpret\u00f2 il film \"Paura d'amare\" insieme a Michelle Pfeiffer, in cui interpreta un cuoco che, dopo essere uscito di galera, inizia una relazione con una cameriera con cui lavora insieme alla stessa tavola calda.\nIl film \u00e8 tratto dall'opera teatrale di Terence McNally (che \u00e8 anche lo sceneggiatore del film) \"Frankie and Johnny in the Clair de Lune\", ottenendo un discreto successo. In questi anni rifiut\u00f2 diversi ruoli importanti come in \"Pretty Woman\" e in \"Basic Instinct\". L'anno seguente interpret\u00f2 il tenente colonnello Frank Slade in \"Scent of a Woman - Profumo di donna\", remake di \"Profumo di donna\" diretto da Dino Risi, dove la parte di Pacino era interpretata da Vittorio Gassman. Grazie a questo film Al Pacino ricevette il premio Oscar come miglior attore protagonista. Sempre nello stesso anno ricevette la candidatura come miglior attore non protagonista per \"Americani\" con Jack Lemmon, Ed Harris, Alec Baldwin, Alan Arkin e Kevin Spacey.\nPer questo film divent\u00f2 il primo attore a ricevere due candidatura nello stesso anno (1992), e per due categorie diverse (rispettivamente miglior attore e miglior attore non protagonista). Nel 1993 interpret\u00f2 l'ex narcotrafficante Carlito Brigante in \"Carlito's Way\" in cui, dopo che viene rilasciato di prigione, ritorna a lavorare nelle stesse attivit\u00e0 che lo fecero andare in galera molti anni prima. Nel film \u00e8 affiancato da Sean Penn. Nel 1994, gli viene assegnato il Leone d'oro alla carriera, alla Mostra internazionale d'arte cinematografica di Venezia. L'anno dopo, lavora con lo storico amico/rivale Robert De Niro in \"Heat - La sfida\" (1995) di Michael Mann. Nel film Pacino interpreta il tenente Vincent Hanna che \u00e8 sulle tracce del criminale Neil McCauley (De Niro). Il film ha un successo strepitoso, soprattutto per la contemporanea presenza di De Niro e Pacino considerati due icone indiscusse del cinema.\nComposto da un cast che vede attori come Val Kilmer, Jon Voight, Tom Sizemore, Ashley Judd, Wes Studi, William Fichtner, Natalie Portman e Danny Trejo il film incass\u00f2 187 milioni di dollari diventando uno dei pezzi pregiati della filmografia statunitense. Dopo aver diretto e interpretato il film-documentario \"Riccardo III - Un uomo, un re\" (1996), verso la fine degli anni novanta, i ruoli interpretati da Pacino erano soprattutto secondari, ma vanno ricordati tre ruoli importanti: il gangster Benjamin \"Lefty\" Ruggiero in \"Donnie Brasco\" (1997), Satana ne \"L'avvocato del diavolo\" e l'allenatore Tony D'Amato in \"Ogni maledetta domenica - Any Given Sunday\".\nGli anni duemila.\nNel 2000 dirige e interpreta il film indipendente \"Chinese Coffee\", basato sull'omonima opera teatrale di Ira Lewis (anche sceneggiatore). Nonostante il buon successo ottenuto nei vari festival in cui fu presentato Pacino decise di non distribuire il film ritenendo che, senza la disponibilit\u00e0 economica per una distribuzione adeguata, l'opera non avrebbe potuto essere apprezzata come meritava.\nRitorna a recitare nel 2002 con il film \"Insomnia, diretto da Christopher Nolan\", insieme a Robin Williams e Hilary Swank, remake di un film norvegese omonimo. Successivamente diventa il protagonista del film di fantascienza \"S1m0ne. Entrambe le\" pellicole ottengono un discreto successo. Dopo il flop di \"People I Know\", arriva subito un pronto riscatto con \"La regola del sospetto\" co-interpretato con Colin Farrell.\nNel 2003 compare in un cameo nel film \"Amore estremo - Tough Love\", rivelatosi un colossale fiasco con il record di Razzie Awards ricevuti. Nello stesso anno \u00e8 per\u00f2 protagonista assieme a Meryl Streep e Emma Thompson della miniserie di grandissimo successo \"Angels in America\"; la serie basata su tematiche forti come l'AIDS, viene lodata in tutto il mondo ricevendo numerosi riconoscimenti. Al Pacino grazie ad essa vince un Emmy Award e un Golden Globe come miglior attore protagonista.\nNel 2004, dopo il rifiuto di Marlon Brando e su consiglio di quest'ultimo al regista Michael Radford, Pacino interpreta l'ebreo Shylock ne \"Il mercante di Venezia\". Nonostante incassi non all'altezza delle aspettative, l'interpretazione di Pacino viene elogiata dalla critica. Nel 2005 torna dopo sette anni a teatro con la commedia \"Orphans\". Nello stesso anno recita in \"Rischio a due\", accanto a Matthew McConaughey e Rene Russo, mentre nel 2007 \u00e8 il protagonista dello sfortunato thriller \"88 minuti\" per il quale riceve una candidatura ai Razzie Awards. Nello stesso anno recita nel terzo e ultimo capitolo della saga di \"Ocean's\" \"Ocean's Thirteen\", insieme a George Clooney, Brad Pitt, Matt Damon, Andy Garc\u00eda.\nNel 2008 ritorn\u00f2 in coppia con Robert De Niro nel film poliziesco \"Sfida senza regole\". Il film, atteso a livello mondiale, alla sua uscita per\u00f2 non ottiene il successo sperato, venendo stroncato dalla critica e facendo rimediare a Pacino una candidatura come peggior attore ai Razzie Awards 2008.\nNel 2009 appare nel documentario \"I Knew It Was You\", in ricordo dell'attore John Cazale, che Pacino definisce \"il suo compagno di recitazione ideale\".\nGli anni duemiladieci.\nDopo il film con De Niro, nel 2010 interpreta Jack Kevorkian nel film TV \"You Don't Know Jack - Il dottor morte\": Pacino ha un grande successo grazie a questo film venendo nominato come miglior attore ai Golden Globe, Emmy Award, Satellite Award vincendo tutti e tre i premi; inoltre, durante la 68\u00aa Mostra internazionale d'arte cinematografica di Venezia ricevette il premio Jaeger-LeCoultre Glory to the Filmmaker.\nNel 2011 ritorna al cinema, dopo tre anni, recitando nei film \"The Son of No One\", accanto a Channing Tatum. Nello stesso anno dirige e interpreta il film \"Wilde Salom\u00e9\", presentato in concorso alla 68\u00aa Mostra internazionale d'arte cinematografica di Venezia; per tale film, riceve il Queer Lion. Dopo un cameo nei panni di se stesso nel film \"Jack e Jill\" (pellicola che tuttavia gli frutta un Razzie Awards come peggior attore non protagonista), nel 2012 recita nella commedia \"Uomini di parola\" nel quale \u00e8 protagonista insieme a Christopher Walken e Alan Arkin, rivelatosi tuttavia un fiasco al botteghino. In seguito a tali insuccessi, nel 2011 decide di ritornare a teatro, dopo sei anni di assenza, con la trasposizione di \"Il mercante di Venezia\", e l'anno dopo col drammatico \"Glengarry Glen Ross\".\nNel 2013 \u00e8 tornato in televisione recitando con Helen Mirren nel biopic televisivo \"Phil Spector\", dove ha interpretato l'omonimo produttore discografico: per questo ruolo \u00e8 stato nominato ai Golden Globe 2014. Nel 2014 \u00e8 protagonista di due pellicole, \"The Humbling\" e \"Manglehorn\". Entrambi i film sono stati presentati fuori concorso alla 71\u00aa Mostra internazionale d'arte cinematografica di Venezia.\nIl 2015 \u00e8 l'anno del film \"Danny Collins - La canzone della vita\" diretto da Dan Fogelman. Insieme a Pacino recitano gli attori Christopher Plummer, Annette Bening, Jennifer Garner e Bobby Cannavale. Il film \u00e8 ispirato dalla storia vera del cantante folk Steve Tilston. Nel film fa anche una piccola apparizione la figlia Olivia Rose. \nIl 5 febbraio 2016 esce nelle sale il legal-thriller \"Conspiracy - La cospirazione\", in cui \u00e8 protagonista assieme a Anthony Hopkins; nonostante l'attesa iniziale, il film viene accolto male dalla critica e dal pubblico, oltre a rivelarsi un clamoroso fiasco ai botteghini (meno di 900.000 dollari incassati a maggio, a fronte di un budget di 11 milioni). Nello stesso anno, gli viene conferito il Kennedy Center Honors Anni 2010\nNel 2019 recita nella pellicola di Martin Scorsese \"The Irishman\" dove sono presenti anche Robert De Niro e Joe Pesci e nel film di Quentin Tarantino, \"C'era una volta a... Hollywood\", sancendo cos\u00ec la prima collaborazione con i due registi.\nPer la sua interpretazione di Jimmy Hoffa in \"The Irishman\" ottiene la sua nona candidatura ai premi Oscar.\nNel 2020, \u00e8 uno dei protagonisti della serie televisiva \"Hunters\", prodotta da Amazon e distribuita su Prime Video. In questo caso interpreta un ebreo sopravvissuto all\u2019Olocausto.\nNel 2021 prende parte al cast del film \"House of Gucci\", diretto da Ridley Scott. Qui interpreta Aldo Gucci, imprenditore e designer italiano, zio del celebre Maurizio Gucci. \nProgetti rifiutati.\nRifiut\u00f2 la parte di Ian Solo nel film \"Guerre stellari\" del 1977. Declin\u00f2 anche il ruolo da protagonista nei film \"Taxi Driver\", \"Incontri ravvicinati del terzo tipo\", \"Apocalypse Now\", \"Kramer contro Kramer\", \"Rambo\", \"Blade Runner\", \"C'era una volta in America\", \"Pretty Woman\" e \"Basic Instinct\".\nVita privata.\nAl Pacino \u00e8 padre di Julie Marie (1989), nata da una relazione con l'insegnante di recitazione Jan Tarrant, e dei gemelli Olivia Rose e Anton James, avuti nel 2001 dall'attrice Beverly D'Angelo: dopo la loro separazione i due gemelli furono affidati a Pacino in una lunga vicenda legale vinta nel 2003.\nHa avuto delle relazioni sentimentali con le attrici Jill Clayburgh (dal 1970 al 1975), Tuesday Weld, Marthe Keller, Carol Kane, Diane Keaton, Penelope Ann Miller e Madonna: nonostante ci\u00f2 non si \u00e8 mai sposato.\nDal 2008 al 2018, ha avuto una relazione con l'attrice argentina Lucila Sol\u00e1. \u00c8 stato poi legato all'attrice israeliana Meital Dohan fino a febbraio 2020.\nDoppiatori italiani.\nNelle versioni in italiano dei suoi film Al Pacino \u00e8 stato doppiato da:\nRiconoscimenti.\nNel corso della sua carriera \u00e8 stato nominato ai pi\u00f9 prestigiosi premi cinematografici; \u00e8 stato candidato nove volte agli oscar, vincendone uno come Miglior attore protagonista per \"Scent of a Woman - Profumo di donna\", nel 1993. Ha anche ottenuto venti candidature ai Golden Globe, vincendone cinque, di cui uno alla carriera."}
{"id": "86348", "revid": "287204", "url": "https://it.wikipedia.org/wiki?curid=86348", "title": "SMS (disambigua)", "text": ""}
{"id": "86350", "revid": "529641", "url": "https://it.wikipedia.org/wiki?curid=86350", "title": "Sies baraos trapolorum", "text": "Si\u00e8s bara\u00f2s trapolorum non \u00e8 propriamente una frase latina, ma una storpiatura presente ne I promessi sposi. La frase \u00e8 detta da Renzo Tramaglino nel cap. XIV, durante la rivolta del pane, parlando del \"vizio\" che hanno i potenti della citazione, fraintendendo le frasi in spagnolo che Antonio Ferrer intercalava nella sua arringa per turlupinare la folla."}
{"id": "86353", "revid": "580197", "url": "https://it.wikipedia.org/wiki?curid=86353", "title": "Plotter", "text": "In informatica il plotter \u00e8 una periferica specializzata nella stampa di supporti di grande formato. \u00c8 il dispositivo di output ideale per i sistemi CAD, dove \u00e8 impiegato per la stampa di prospetti e progetti architettonici, fisici, chimici, elettrotecnici, elettraulici, meccanici, elettrici, mappe topografiche, curve geometriche, ecc. Oggi viene anche utilizzato nell'ambito della grafica e della pubblicit\u00e0 grazie alle moderne tecnologie che consentono al plotter di stampare a colori e addirittura di ritagliare (\"plotter da taglio\").\nIl nome deriva dal verbo inglese \"to plot\" nel senso di tracciare (un diagramma oppure una lunga linea fina, o ancora un punto, come quello alla fine di questa frase dopo la parentesi tonda). \nPlotter a penna.\nI primi modelli di plotter erano costituiti da un sistema elettromeccanico comprendente una coppia di motori azionati in corrente continua, uno dei quali serviva allo spostamento di un carrello, costituito da una barra lunga quanto la larghezza del foglio; su questa, azionato dal secondo motore, poteva scorrere un secondo carrellino pi\u00f9 piccolo, sul quale era fissato il pennino: in tal modo, con appropriati valori inseriti in un programma, era possibile posizionare il pennino in qualsiasi punto del foglio, secondo le coordinate cartesiane. Tra le varie istruzioni del programma, vi erano quelle preposte ad abbassare e alzare il pennino sul foglio di carta, questa azione veniva effettuata da un elettromagnete, in questo modo era possibile tracciare punti, linee, curve, e anche scrivere caratteri alfabetici. Sul carrello potevano essere montati pennini di colore o spessore diverso, selezionabili automaticamente. In alcuni modelli era installabile un solo pennino, ma questo poteva essere sostituito durante la stampa con altri collocati in un deposito laterale.\nIn alcuni casi, il plotter serviva per registrare graficamente, in tempo reale, l'andamento di un fenomeno elettrico avente variazione relativamente lenta; poteva essere usato alla stregua di un oscilloscopio e veniva comunemente chiamato registratore grafico x-y. Per questo utilizzo era disponibile una \"base dei tempi\" con funzione simile a quella di un oscilloscopio, ma con caratteristiche elettriche adatte a spostare a velocit\u00e0 costante, da sinistra a destra, non un punto luminoso, bens\u00ec il carrello a traslazione orizzontale (asse X). La velocit\u00e0 di spostamento era calibrata, selezionabile da multipli del secondo a poche decine di millisecondi per centimetro. Un secondo circuito, costituito da un amplificatore, pilotava direttamente il motore del carrellino a traslazione verticale (asse Y); un attenuatore calibrato, posto all'ingresso dell'amplificatore, permetteva di adattare il livello del segnale in ingresso alle dimensioni del foglio.\nIl metodo adottato dal costruttore Hewlett Packard per tenere ben fermo e disteso il foglio sul piano sfruttava la forza elettrostatica generata sul sofisticato piano di appoggio; questo era costituito da una lastra di alluminio, sulla quale era incollato un sottile pannello in vetronite sul quale erano ricavati, per fotoincisione, due gruppi di armature elettriche finemente intrecciate tra loro, isolate galvanicamente e alimentate con una tensione alternata di 115 volt; il necessario isolamento elettrico era costituito da un sottile foglio in teflon incollato in superficie.\nPlotter a getto d'inchiostro.\nCon lo sviluppo della stampa a getto di inchiostro il plotter classico con le penne \u00e8 stato sostituito da stampanti in grado di muovere la testina di stampa in senso trasversale sul foglio (o sul rullo) che scorre sotto la testina stessa in senso longitudinale. Sebbene questi tipi di macchine siano a tutti gli effetti delle stampanti e non dei plotter (intesi nel senso originario del termine) esse vengono impropriamente chiamate con questo nome, tanto che ormai non viene pi\u00f9 fatta distinzione nemmeno in ambito tecnico. I moderni plotter possono stampare rapidamente anche scritte e fotografie mentre appositi software sono in grado di emulare le funzioni di un plotter tradizionale (es. spessore dei pennini) a beneficio del programma CAD.\nLa dimensione del supporto di stampa pu\u00f2 andare dall'A4 o meno fino a rotoli larghi 914\u00a0mm o pi\u00f9.\nA oggi la tipologia pi\u00f9 diffusa \u00e8 di gran lunga quella del plotter a getto di inchiostro con larghezza di stampa di 914\u00a0mm, in grado di stampare formati fino al formato \"A0+\", tali dispositivi possono stampare su fogli singoli oppure su rotoli di carta di cui procede automaticamente al taglio ultimata la stampa. La tecnologia si evolve di pari passo con le comuni stampanti a getto di inchiostro, quindi sono presenti plotter in quadricromia ed esacromia, con velocit\u00e0 di stampa differenti, e in grado di utilizzare differenti supporti per la stampa, dalla carta comune a carte speciali. Sono inoltre abbastanza comuni plotter laser in b/n, anch'essi presentano tecnologie simili a quelle delle comuni stampanti laser, quindi hanno velocit\u00e0 di stampa elevatissime e le stampe prodotte ben si adattano a essere manipolate ad esempio per coloriture con pennarelli o marker, poich\u00e9 la stampa non sbava.\nI plotter a getto d'inchiostro sono altres\u00ec molto utilizzati nella stampa digitale di grande formato, che utilizza metodologie di formato diversi dal CAD. Si trovano in commercio plotter da 30\" (76\u00a0cm), 54\" (136\u00a0cm), 60\" (160\u00a0cm), 74\" (188\u00a0cm) e 100\" (254\u00a0cm). Utilizzano inchiostri a base solvente o ecosolvente per stampare direttamente sui materiali utilizzati per la comunicazione visiva come banner, pvc, carta, blueback, reti mesh.\nSi realizzano cos\u00ec cartelloni, stendardi e poster a uso pubblicitario o informativo.\nUna delle pi\u00f9 importanti evoluzioni per il plotter \u00e8 stata l'integrazione di stampa e taglio in un'unica macchina.\nUn esempio pu\u00f2 essere quello del LEC300 di una nota marca produttrice, che stampa anche con inchiostri UV. Questa tipologia di inchiostri UV \u00e8 disponibile nel formato di quadricromia CMYK, bianco e verniciatura che, a seconda della temperatura con cui la lampada UV scalda la vernice, pu\u00f2 avere effetti lucidi o opachi. Tale tipologia di periferica stampa e taglio con inchiostri UV \u00e8 generalmente usata nella prototipazione di packaging, etichette, adesivi, tastiere a membrana e fine art.\nPlotter da stampa &amp; taglio a getto d'inchiostro.\nEsistono plotter che utilizzano la tecnologia a getto d'inchiostro unita a una funzione di taglio (chiamata anche sagomatura o scontorno) che stampano, oltre che sui comuni materiali come banner, carta e tele artistiche, anche e principalmente su vinili adesivi. La stampa, una volta eseguita, pu\u00f2 essere sagomata nella forma voluta dall'operatore per creare adesivi di varia forma, anche a pezzo unico. Questo sistema \u00e8 complementare alla serigrafia poich\u00e9 consente all'operatore di produrre adesivi in piccole pezzature senza necessit\u00e0 di allestire un impianto serigrafico. Questi plotter sono usati da serigrafi, tipografi, agenzie grafiche, centri copia e centri di stampa.\nLa tecnologia di stampa &amp; taglio in un'unica periferica venne utilizzata per la prima volta nel 1995, su un sistema di stampa a trasferimento termico, e successivamente passata su plotter a getto d'inchiostro. \u00c8 oggi possibile trovare plotter di stampa &amp; taglio in quadricromia, esacromia inchiostri bianchi e inchiostri metallici. L'inchiostro metallico si combina con la quadricromia per ottenere particolari effetti di stampa metallizzati. Oggi, insieme ai colori di cui sopra, \u00e8 anche disponibile una versione di nero leggero, utilizzato soprattutto per le riproduzioni fotografiche o nei toni di grigio. Generalmente, il software RIP che gestisce la stampa permette all'operatore di scegliere la combinazione voluta, la risoluzione e anche alcuni effetti texture, come ad esempio sul Roland Versaworks o su altri RIP per la stampa digitale.\nPlotter da taglio.\nAlcuni plotter, in cui il pennino o la testina di stampa sono rimpiazzati da una lama pivotante, vengono impiegati per intagliare disegni, scritte e forme su vinile adesivo, solitamente colorato. Possono sagomare anche materiali rifrangenti o termotrasferibili, che vengono successivamente trasferiti su maglie e cappelli. Si parla in questo caso di \"plotter da taglio vinile\". Solitamente sono gi\u00e0 dotati di programma tipo CutStudio o possono interfacciarsi ad applicativi vettoriali comuni come Corel Draw oppure Illustrator.\nI plotter a taglio vinile sono molto usati nella grafica pubblicitaria, nell'insegnistica e nella comunicazione. Ad esempio si possono vedere le grafiche degli stand espositivi nelle fiere che si svolgono in varie citt\u00e0 oppurre in striscioni pubblicitari. Sono anche molto usati su cassonetti luminosi dove la grafica intagliata avviene applicata e utilizzata poi come insegna. I plotter da taglio a lama possono inoltre tagliare materiali quali tessuti, pelle, spalmati in PVC (ad es. teloni per camion) e compositi come la fibra di carbonio. Questo tipo di plotter da taglio multiuso conveyorizzato che pu\u00f2 utilizzare diversi tipi di utensile a seconda del materiale da lavorare \u00e8 anche denominato \"taglio automatico\".\nPlotter da incisione.\nLe periferiche da incisione, pur basandosi sullo stesso sistema di funzionamento di un plotter, invece della stampa eseguono un'incisione sul materiale, per realizzare targhe, indicatori o cartelli per la comunicazione. In questo caso per\u00f2 parliamo pi\u00f9 precisamente di incisori o pantografi computerizzati. Ci\u00f2 avviene grazie a un utensile che fisicamente incide il materiale. Gli incisori esistono con diverse aree di lavoro che comunemente vanno da 305x205mm fino a 600x400mm. L'asse d'incisione, chiamato anche asse Z (quelli orizzontale e verticale si chiamano rispettivamente X e Y) pu\u00f2 anche avere una sua escursione in modo che si possa effettuare, oltre all'incisione normale, anche quelle tridimensionale, con la realizzazione di targhe a rilievo. Gli incisori sono equipaggiati di solito con software dedicati tipo Dr. Engrave di Roland DG o simili ma hanno in dotazione anche un driver, in modo da utilizzarli con applicativi vettoriali comuni quali Corel Draw o Adobe Illustrator. I materiali da incidere sono molti ma i pi\u00f9 utilizzati sono la plastica, la resina, l'alluminio e l'ottone. Vi sono poi tanti utensili con le forme pi\u00f9 diverse, interscambiabili tra di loro a seconda dell'incisione che si vuole realizzare. Vi sono anche incisori in grado di effettuare l'incisione con un raggio laser.\nPlotter da modellazione.\nEsistono plotter tridimensionali (3D), che eseguono la modellazione del blocco di materiale, asportandone le parti per mezzo di frese, utensili dedicati alla modellazione. Queste periferiche, chiamati anche modellatori 3D o frese da tavolo, sono molto utilizzate nella prototipazione rapida per la possibilit\u00e0 di avere in tempi brevi l'oggetto solido dal modello computerizzato. La tecnica della modellazione ad asportazione di truciolo o SRP (Subtractive Rapid Processing) \u00e8 molto utilizzata per la sua alta qualit\u00e0 nel dettaglio del pezzo finito e per la possibilit\u00e0 di lavorare materiali sia in resina sia in metallo per la creazione di prototipi, parti funzionali e stampi. Queste macchine sono anche dotate di cambia utensili automatici e di quarto asse girevole per la lavorazione a 360\u00b0. I modellatori 3D sono usati in combinazione con le stampanti 3D, in modo da creare gli elementi necessari per la realizzazione di prototipi funzionali, da utilizzarsi per verifiche prima della effettiva messa in produzione.\nOggi \u00e8 anche molto utilizzata la tecnica ARP (Additive Rapid Processing), cio\u00e8 modellazione additiva. \u00c8 concettualmente molto simile a un plotter a getto di inchiostro, in grado di incollare una polvere depositata a strati, creando quindi dei pezzi per layer, con una precisione abbastanza elevata e la possibilit\u00e0 di colorare man mano gli oggetti. Esistono inoltre dispositivi affini in cui gli oggetti vengono creati attraverso la solidificazione di un liquido per mezzo di laser, anche in essi la creazione avviene per layer.\nI dati sono ricevuti dal computer sotto forma di linguaggi specifici per plotter, tra cui il pi\u00f9 noto \u00e8 l'HPGL."}
{"id": "86356", "revid": "487039", "url": "https://it.wikipedia.org/wiki?curid=86356", "title": "A.C.", "text": ""}
{"id": "86357", "revid": "84604", "url": "https://it.wikipedia.org/wiki?curid=86357", "title": "D.C.", "text": ""}
{"id": "86358", "revid": "61051", "url": "https://it.wikipedia.org/wiki?curid=86358", "title": "Matra", "text": "Il nome MATRA \u00e8 acronimo di M\u00e9canique Aviation TRAction e si riferiva ad un vasto gruppo industriale nato nel 1941 dopo la chiusura della \"CAPRA\", una ditta specializzata in aeronautica militare. In effetti anche la Matra \u00e8 nata come azienda specializzata nel settore aeronautico. Nel corso dei decenni, per\u00f2, i suoi campi di interesse si moltiplicarono ed andarono a ricoprire, oltre all'aeronautica, anche gli armamenti, le telecomunicazioni, i trasporti, l'industria automobilistica e addirittura quella aerospaziale. L'intero complesso industriale della Matra, comprendente anche gli altri campi di specializzazione, entr\u00f2 progressivamente nel Gruppo Lagard\u00e8re (con il nome di Matra Hachette) e nel 1999 si fuse con l'A\u00e9rospatiale diventando A\u00e9rospatiale-Matra (successivamente EADS).\nStoria.\nLa societ\u00e0 Matra \u00e8 basata sulla CAPRA (Compagnie Anonyme de Production et de R\u00e9alisations A\u00e9ronautiques), fondata nel 1937 da Marcel Chassagny. Nel 1941, \u00e8 stata creata nella zona libera la societ\u00e0 Matra (acronimo di M\u00e9canique Aviation Traction), specializzata in attivit\u00e0 militari. Espander\u00e0 le sue operazioni dopo la liberazione nel 1945.\nNel 1962, MATRA diversifica le sue attivit\u00e0, spostandosi nel campo della ricerca spaziale e poi dell'automobile. Chassagny si allea con Ren\u00e9 Bonnet, pilota e costruttore artigianale. Chassagny concede del denaro in prestito per comprare i locali di Romorantin dove sar\u00e0 realizzata la Matra Djet progettata da Bonnet. Nel 1964, la \"Soci\u00e9t\u00e9 des Engins Matra\", specializzata nell'armamento prende in gestione la \"Automobiles Ren\u00e9 Bonnet\" e la \"G.A.P.\" (G\u00e9n\u00e9rale d'Application des Plastiques) delle quali \u00e8 azionista Marcel Chassagny, e cos\u00ec nasce la \"Soci\u00e9t\u00e9 MATRA Sports\" a seguito delle difficolt\u00e0 della \"Automobiles Ren\u00e9 Bonnet\".\nCos\u00ec dal 1\u00ba gennaio 1965, la MATRA entra nel settore automobilistico, proseguendo e sviluppando la produzione di Djet della quale va a migliorare le caratteristiche tecniche e ne promuove la vendita, in attesa di produrre un proprio modello. Inizialmente, le \"Djet\" porteranno il nome \"MATRA-BONNET\" prima di diventare \"MATRA Sports\" il cui stemma compare sulla parte anteriore di tutte le \"Djet\", dopo l'acquisizione della Matra.\nSettore automobilistico.\nLa Matra cominci\u00f2 la sua avventura nel settore automobilistico nel 1961 utilizzando motori Renault per le gi\u00e0 citate sportive \"Djet\". Per la loro realizzazione, la Matra stessa cominci\u00f2 a finanziare il progetto dell'imprenditore ed ex pilota Ren\u00e9 Bonnet, intenzionato a costruire auto sportive. Poco tempo dopo Bonnet abbandon\u00f2 il progetto e la Matra rilev\u00f2 la piccola azienda continuandone il progetto iniziale, compreso l'utilizzo della vetroresina per la scocca delle autovetture, un materiale che all'inizio degli anni '60 era qualcosa di veramente innovativo, specie nel campo dell'autotrazione su gomma e nel quale la piccola casa di Ren\u00e9 Bonnet credette molto fin da subito. \nAnche la Matra, anch'essa orientata fortemente verso l'innovazione, accolse con entusiasmo la possibilit\u00e0 di utilizzare la vetroresina per le sue future autovetture. Per questo, dopo che la \"Djet\" venne tolta di produzione, alla fine degli anni '60 produsse una curiosa vettura, la Matra M530, con meccanica Ford. Infine, negli anni settanta in seguito alla collaborazione con la Simca, la Matra cominci\u00f2 a produrre vetture con meccanica mutuata dalle vetture della Casa di Poissy, di cui la pi\u00f9 famosa \u00e8 la Matra Bagheera. Fu proprio a questo punto che la Matra si distacc\u00f2 dal settore delle vetture sportive per realizzare, sul pianale della Simca 1100 furgonata, la Rancho, ossia una sorta di CUV \"ante litteram\", sempre con carrozzeria in vetroresina e motori mutuati dalla Simca 1307. Dopo che la Simca e tutto il Gruppo Chrysler europeo furono acquisiti dal Gruppo PSA, la Matra continu\u00f2 a produrre la \"Rancho\" e l'erede della Matra Bagheera, la pi\u00f9 filante Matra Murena, sotto il nome di Talbot-Matra. \nDurante gli anni ottanta, la Matra si stacc\u00f2 dal Gruppo PSA per tornare assieme alla Renault e lavorare con essa al progetto da cui sarebbe nata la monovolume Espace. Cominci\u00f2 cos\u00ec un periodo piuttosto produttivo, grazie anche al gran successo riscosso dalla monovolume francese: la Matra continu\u00f2 a produrre le carrozzerie in vetroresina, come faceva anche durante la produzione automobilistica fino a met\u00e0 anni '80. La collaborazione con la Renault si interruppe alla fine del decennio seguente, quando la casa della Losanga volle produrre in proprio l'\"Espace\" portando Matra alla progettazione e produzione della Renault Avantime che ebbe scarso successo commerciale e divenne, di fatto, l'ultima vettura prodotta, fino al 2003, dalla Matra per la Renault.\nE fu proprio nel 2003 che la divisione realizzazione prototipi e modellazione automobilistica entr\u00f2 nel gruppo Pininfarina. A quel punto, la ragione sociale mut\u00f2 in Matra Automobile Engineering: da quel momento, tale divisione continu\u00f2 la sua attivit\u00e0 progettando veicoli elettrici per utilizzo urbano, sia a due che a quattro ruote. Il 13 gennaio del 2009 il Gruppo Pininfarina vendette la \"Matra Automobile Engineering\" al gruppo francese \"Segula Technologies\", leader nel settore della consulenza e progettazione industriale, nell'engineering e nel settore dell'alta tecnologia. Viceversa, il reparto di produzione automobilistica, rimase di propriet\u00e0 del Gruppo Lagard\u00e8re, riconvertito per\u00f2 alla produzione di scooter elettrici e bici elettriche a basso inquinamento ambientale, mantenendo il nome di Matra Manufacturing &amp; Services (abbreviato Matra MS).\nNel 2014, la \"Matra Manufacturing &amp; Services\" venne ceduta alla \"MGF Easybike\", gi\u00e0 detentrice dello storico marchio Solex, la quale prosegu\u00ec con la produzione di veicoli elettrici a due ruote, stavolta anche con il marchio Matra, mediante il sito produttivo della Mobiky Tech.\nScuderia motoristica.\nLa Matra conobbe negli anni sessanta un'ottima notoriet\u00e0 come fabbrica automobilistica di auto sportive, nonch\u00e9 come costruttore di Formula 1, vincitore di 9 Gran Premi.\nL'impegno in Formula 1 della Matra fu principalmente determinato dall'insofferenza del presidente Charles de Gaulle verso la mancata partecipazione di automobili francesi ai Gran Premi. Nel 1967 de Gaulle fece stanziare dal Governo francese la considerevole cifra di 14 milioni di Franchi, all'epoca pari a quasi 2 miliardi di Lire, allo scopo di incentivare la realizzazione di monoposto competitive che potessero conquistare il campionato mondiale. Di tale somma, 8 milioni furono assegnati alla compagnia petrolifera statale UGD (Union G\u00e9n\u00e9rale de Distribution, poi rinominata Elf) e 6 milioni alla Matra. Per ragioni squisitamente politiche, il finanziamento risultava ufficialmente una sorta di prestito a lunghissima scadenza, con clausole tali da renderlo sostanzialmente una donazione.\nNel 1969 ha vinto il Campionato del Mondo Costruttori e il Campionato Piloti con Jackie Stewart con una vettura gestita dal \"team\" Tyrrell.\nSuccessivamente tra il 1970 e 1972, mentre la Tyrrell diventava costruttore autonomo, la Matra inizi\u00f2 a far correre un team proprio e con un proprio motore (nel 1969 la vettura montava un Ford Cosworth). Lasci\u00f2 a fine 1972. Lo stesso motore sar\u00e0 utilizzato dalla Shadow nel 1975 (due gare) e poi dalla Ligier nel 1976-1978 (una vittoria) e dal 1981-82 (due vittorie), grazie alla sponsorizzazione della Talbot.\nL'impegno nelle corse fu premiato anche con tre vittorie consecutive nella 24 Ore di Le Mans (1972, 1973, 1974) e due vittorie nel Campionato Mondiale Marche (1973, 1974). Cavallo di battaglia della scuderia francese, in quegli anni, le barchette della serie MS670 (evolute poi nelle versioni B e C), con le quali la squadra francese riusc\u00ec ad avere la meglio contro le Ferrari 312 PB e la Porsche Carrera RSR 2.1 Turbo."}
{"id": "86359", "revid": "287204", "url": "https://it.wikipedia.org/wiki?curid=86359", "title": "Teofilo Stevenson", "text": ""}
{"id": "86363", "revid": "9", "url": "https://it.wikipedia.org/wiki?curid=86363", "title": "Geometrie iperboliche", "text": ""}
{"id": "86365", "revid": "9498", "url": "https://it.wikipedia.org/wiki?curid=86365", "title": "Publio Sirio", "text": ""}
{"id": "86371", "revid": "729019", "url": "https://it.wikipedia.org/wiki?curid=86371", "title": "Terapia adronica", "text": "La terapia adronica o adroterapia \u00e8 una forma di radioterapia a fasci esterni che utilizza fasci di protoni, neutroni o ioni positivi per il trattamento dei tumori. Al 2012 la terapia pi\u00f9 comune \u00e8 quella che utilizza protoni energetici: la protonterapia. Il nome deriva dal tipo di particelle utilizzate, gli adroni, cio\u00e8 particelle costituite da quark. Gli unici tre centri in Italia che mettono a disposizione questa tecnologia sono lo CNAO di Pavia (protoni e ioni carbonio), il Centro di Protonterapia di Trento (protoni) e il centro CATANA di Catania (protoni).\n\u00c8 stata sperimentata anche la terapia mediante l'utilizzo di muoni, ma essa \u00e8 molto rara e comunque non \u00e8 inserita tra le terapie adroniche (il muone non \u00e8 un adrone).\nMetodo.\nLa terapia adronica funziona bersagliando il tumore con particelle ionizzanti. Queste particelle danneggiano il DNA delle cellule dei tessuti, provocando la loro morte. A causa della loro ridotta capacit\u00e0 di riparare il DNA danneggiato le cellule cancerose sono particolarmente vulnerabili a questi attacchi.\nI fasci di elettroni, raggi X a energia differente e protoni penetrano nel tessuto umano in modo differente. Il percorso compiuto dagli elettroni \u00e8 molto breve e sono utili solo in zone prossime alla pelle. I raggi X penetrano pi\u00f9 profondamente ma la dose assorbita dal tessuto ha un decadimento esponenziale tipico con spessore crescente. Per i protoni e gli ioni pi\u00f9 pesanti, invece, la dose aumenta con l'aumentare dello spessore fino al picco di Bragg, che avviene poco prima del termine del tragitto. Superato tale picco la dose scende a zero (nel caso dei protoni) o quasi a zero (nel caso degli ioni pesanti). Il vantaggio \u00e8 nel minor deposito di energia nel tessuto sano circostante quello bersagliato, risparmiandolo da inutili danni.\nGli ioni vengono accelerati prima per mezzo di un ciclotrone o di un sincrotrone. L'energia finale del fascio di particelle emergente definisce la profondit\u00e0 di penetrazione, e quindi, la posizione in cui verr\u00e0 deposta la dose massima. Poich\u00e9 \u00e8 facile deviare il fascio mediante elettromagneti in una direzione trasversale, \u00e8 possibile impiegare un metodo di scansione raster, cio\u00e8 scansionare la zona del volume bersaglio come avviene in un tubo catodico. Se, inoltre, l'energia del fascio e quindi la profondit\u00e0 di penetrazione viene variata, un volume bersaglio intero pu\u00f2 essere suddiviso in tre dimensioni, fornendo un'irradiazione esatta seguendo la forma del tumore. Questo \u00e8 uno dei grandi vantaggi rispetto ai sistemi tradizionali di terapia con raggi X.\nAlla fine del 2008 in tutto il mondo vi erano 28 impianti di trattamento in funzione e oltre 70 000 pazienti erano stati trattati con la terapia adronica. La maggior parte di essi \u00e8 stato trattato con la terapia a protoni.\nTerapia a ioni pesanti.\nLa terapia con ioni pesanti consiste nell'uso di particelle di massa maggiore rispetto ai protoni o ai neutroni, come gli ioni di carbonio. Rispetto ai protoni, gli ioni di carbonio hanno il vantaggio di avere una maggiore densit\u00e0 di ionizzazione al termine del loro cammino, in questo modo i danni della struttura del DNA all'interno della cellula si verificano pi\u00f9 frequentemente e cos\u00ec diventa pi\u00f9 difficile per la cellula cancerosa riparare il danno. Ci\u00f2 aumenta l'efficienza biologica della dose di un fattore tra 1,5 e 3. Rispetto ai protoni, gli ioni carbonio hanno lo svantaggio che oltre al picco di Bragg, la dose non diminuisce a zero poich\u00e9 le reazioni nucleari tra gli ioni di carbonio e gli atomi del tessuto portano alla produzione di ioni pi\u00f9 leggeri. Di conseguenza si verificano danni anche oltre al picco di Bragg.\nVerso la fine del 2008 pi\u00f9 di 5 000 pazienti erano stati trattati con ioni carbonio mentre, alla fine del 2013, i pazienti trattati sono stati 13 000."}
{"id": "86374", "revid": "767487", "url": "https://it.wikipedia.org/wiki?curid=86374", "title": "D'amore di morte e di altre sciocchezze", "text": "D'amore di morte e di altre sciocchezze \u00e8 il diciassettesimo album di Francesco Guccini.\nL'album \u00e8 stato dedicato a \"Victor\" (Victor Sogliani, bassista del gruppo Equipe 84 con cui Guccini aveva suonato nel gruppo I Gatti) e a Bonvi (il noto fumettista, creatore di \"Sturmtruppen\"). Entrambi erano amici di Guccini scomparsi poco prima dell'uscita del disco.\nNella copertina c'\u00e8 una foto di Guccini serio con, sullo sfondo, alcuni manifesti con la sua foto riprodotta anche sull'album \"Via Paolo Fabbri 43\".\nBrani.\n\"Lettera\" \u00e8 una ballata un po' rock che anticipa i temi trattati nell'album, l'amore, la morte e le sciocchezze della vita (come dice il titolo dell'album). Il testo della canzone riporta immagini e impressioni della vita e alla fine diventa pi\u00f9 angoscioso e triste, ma ci\u00f2 \u00e8 dovuto al fatto che l'autore aveva appena perso due amici importanti.\n La gioia e l'entusiasmo dell'innamoramento \u00e8, infatti, il tema di \"Vorrei\", dedicata alla nuova compagna, Raffaella.\n\"Quattro stracci\" \u00e8 una ballata folk-rock autobiografica che parla dell'amore per Angela (la madre dell'unica figlia di Guccini, Teresa, a cui il cantautore aveva gi\u00e0 dedicato nel disco precedente \"Farewell\"), un amore ormai finito, secondo la canzone, a causa della troppa distanza tra la schiettezza dell'autore e certe superficialit\u00e0 fintamente intellettuali della donna un tempo amata.\n, in cui l'incanto davanti al cielo stellato \u00e8 turbato dal senso della piccolezza dell'uomo che ci si perde dentro l'infinit\u00e0 del cielo.\nAltra canzone d'amore nell'album \u00e8 la \"Canzone delle colombe e del fiore\", traccia che precede \"Il caduto\" dove ritorna il tema della morte, infatti, il brano \u00e8 il lamento postumo di un montanaro che si duole di essere sepolto in un'anonima pianura da dove non si vede il profilo di un monte e dove perfino la neve \u00e8 diversa da quella che lui ha conosciuto.\nIl brano \"Cirano\" \u00e8 una canzone d'amore e Cirano rimane da solo, ma l'amore per Rossana sapr\u00e0 vincere anche la sua apparente durezza e cattiveria.\nCon \"Il matto\" l'atmosfera si fa pi\u00f9 scanzonata e si arriva a \"I fichi\" registrata live, al contrario di tutto il disco. Questa canzone \u00e8 un autentico pezzo da cabaret spassoso e scanzonato, che si rif\u00e0 al \"talking\" che aveva contraddistinto il suo album \"Opera buffa,\" in una sorta di ideale appendice. Si ispira in realt\u00e0 alla canzone \"I crauti\" di Mario Pogliotti, canzone di denuncia scritta nel 1972 inserita nell'LP La Balorda, che parla del neofascista Pino Rauti. \"I crauti\" \u00e8 rimasta famosa anche per l'interpretazione di Monica Vitti e Giorgio Gaber. \"I fichi\" risale al 1976 (fu eseguita in quell'anno da Guccini in televisione a \"Televacca\", un programma di Roberto Benigni), e il suo testo non \u00e8 riportato nel libretto dell'album."}
{"id": "86376", "revid": "2128848", "url": "https://it.wikipedia.org/wiki?curid=86376", "title": "Teorema dell'impossibilit\u00e0 di Arrow", "text": "Il teorema dell'impossibilit\u00e0 di Arrow, o semplicemente teorema di Arrow, \u00e8 un teorema provato dall'economista Kenneth Arrow nel suo \"Scelte sociali e valori individuali\" (1951).\nCon questo teorema Arrow ha dimostrato che data una scelta tra almeno tre alternative e poste a priori le condizioni di \u00abuniversalit\u00e0\u00bb, \u00abnon imposizione\u00bb, \u00abnon dittatorialit\u00e0\u00bb, \u00abmonotonicit\u00e0\u00bb e \u00abindipendenza dalle alternative irrilevanti\u00bb, non \u00e8 possibile determinare una funzione di scelta pubblica che le rispetti. \nIl teorema fu formulato sulla scorta del fallito tentativo di elaborare una qualsiasi procedura di decisione collettiva che potesse soddisfare alcuni requisiti ragionevoli al fine di garantire una scelta non arbitraria. Un esempio di procedura incapace di soddisfare tutti i requisiti suelencati \u00e8 il sistema di voto maggioritario come mostrato dal paradosso di Condorcet (ciclicit\u00e0 delle preferenze collettive a fronte della transitivit\u00e0 di quelle individuali), il quale asserisce che in un voto democratico si giunge sempre a scelte ambigue (se il singolo elettore vota \"A\" perch\u00e9 preferibile a \"B\" e \"B\" perch\u00e9 preferibile a \"C\", e quindi \"A\" \u00e8 preferibile a \"C\", non \u00e8 detto che a livello comunitario \"A\" sia necessariamente preferito a \"C\").\nEnunciato.\nSi dia il caso di una comunit\u00e0 che necessiti di adottare un ordine di preferenze tra diverse opzioni. Ciascun individuo della comunit\u00e0 ha un proprio ordine di preferenza, che pu\u00f2 esprimere per esempio tramite un voto. Il quesito \u00e8 quello di trovare una procedura (per esempio un sistema di voto), pi\u00f9 in generale chiamato una \"funzione di scelta pubblica\", che trasformi l'insieme delle preferenze individuali in un ordinamento globale coerente. Il teorema considera le seguenti propriet\u00e0, che Arrow ipotizza rappresentare requisiti ragionevoli per un sistema di voto equo:\nIl teorema di Arrow afferma che se il gruppo di cittadini votanti comprende almeno due individui e l'insieme delle alternative possibili almeno tre opzioni, non \u00e8 possibile costruire una funzione di scelta sociale che soddisfi al contempo tutti i requisiti sopra enunciati.\nSecondo una versione alternativa del teorema di Arrow, il requisito di monotonicit\u00e0 \u00e8 rimpiazzato da:\nTale formulazione \u00e8 pi\u00f9 restrittiva, in quanto ipotizzare sia la monotonicit\u00e0 che l'indipendenza dalle alternative irrilevanti implica l'efficienza paretiana.\nFormulazione logica.\nIpotesi 1.\nSiano formula_1 l'insieme dei voti, formula_2 e formula_3 i candidati.\nPer semplicit\u00e0 si considerino inesistenti schede nulle o bianche e il pareggio (casi che sono sempre riconducibili a questo eliminando da formula_1 i voti nulli o in bianco, e ricorrendo eventualmente al ballottaggio).\nDetto formula_5 l'insieme dei voti per formula_2, risulta completamente determinato formula_7, in quanto non \u00e8 altro che il complementare, formula_8.\nIpotesi 2.\nSe formula_5 \u00e8 sufficiente ad formula_2 per vincere, egli vince anche se prende pi\u00f9 voti.\nNelle votazioni a maggioranza, il minimo di tali insiemi di voti \u00e8 la met\u00e0 pi\u00f9 uno di formula_1.\nOgni insieme che permetta la vittoria di un candidato (per esempio formula_2) \u00e8 detto \"insieme decisivo\".\nChiamiamo formula_13 la famiglia degli insiemi decisivi a favore di formula_2.\nIn termini matematici abbiamo postulato che, detto formula_15 un insieme decisivo per formula_2 su formula_1:\nQueste propriet\u00e0 sono molto vicine a quelle di un filtro su formula_1, mancando solamente quella della chiusura rispetto all'intersezione. Mostreremo dunque che l'ipotesi della monotonicit\u00e0 (ossia che se formula_2 vince su formula_3, e formula_3 vince su formula_28, allora formula_2 vince su formula_28) \u00e8 equivalente alla chiusura rispetto all'intersezione degli insiemi decisivi di formula_1.\nQuanto sopra \u00e8 l'enunciato del teorema.\nDimostrazione.\nSupponiamo che formula_32 non sia decisivo. Allora, per la propriet\u00e0 3, lo \u00e8 il suo complementare formula_33. Quindi, se formula_15 fa vincere formula_2 su formula_3, e formula_19 fa vincere formula_3 su formula_28, vediamo come ogni votante esprimerebbe le sue preferenze:\nAllora formula_2 vince su formula_3 perch\u00e9 formula_15 \u00e8 decisivo, formula_3 vince su formula_28 perch\u00e9 \u00e8 decisivo formula_15 e formula_28 vince su formula_2 perch\u00e9 formula_72 \u00e8 decisivo. Quindi abbiamo il paradosso di Condorcet. Viceversa, dato un qualunque ordine delle prefenze, siano formula_15, formula_19 e formula_75 rispettivamente i votanti che preferiscono formula_2 a formula_3, formula_3 a formula_28 ed formula_2 a formula_28. Tutti e tre sono decisivi. Vediamo ora che ogni votante di formula_32 preferisce formula_2 a formula_3, e formula_3 a formula_28, e poich\u00e9 l'ordine individuale \u00e8 lineare, formula_2 a formula_28. Dunque formula_89. E dunque, poich\u00e9 formula_32 \u00e8 decisivo, lo \u00e8 anche formula_75.\nPer le propriet\u00e0 viste prima, gli insiemi decisivi che rispettano la chiusura rispetto all'intersezione formano un ultrafiltro, e dato che l'insieme dei votanti \u00e8, per fortuna, finito, anche un filtro principale. Esiste, dunque, un singolo votante, che Arrow chiama il \"dittatore\", che da solo determina il risultato della votazione: egli \u00e8 l'intersezione di tutti gli insiemi decisivi. Quindi, con le ipotesi che abbiamo fatto, delle due l'una: o accettiamo il paradosso di Condorcet, e quindi l'esito delle votazioni dipende dall'ordine in cui vengono effettuate, oppure in un sistema che esclude questa possibilit\u00e0, ogni insieme decisivo comprende un \"dittatore\", ossia un votante che da solo determina il risultato della votazione. Entrambe le possibilit\u00e0 sono in contrasto con l'idea istintiva di democrazia rappresentativa, che \u00e8 quindi matematicamente impossibile. Contrariamente a quanto possa sembrare, sono possibili alternative che consentano ad una Costituzione di attuare una democrazia rappresentativa senza il paradosso di Condorcet, per\u00f2 queste forme devono necessariamente rinunciare ad una o pi\u00f9 delle ipotesi viste in precedenza. Data la semplicit\u00e0 delle ipotesi di partenza, e la \"complessit\u00e0\" della spiegazione del perch\u00e9 sono inaccettabili, \u00e8 arduo ipotizzare che sia possibile far varare una legge elettorale conforme alle soluzioni prospettate.\nInterpretazioni.\nIl teorema di Arrow \u00e8 un risultato matematico, ma \u00e8 spesso espresso in termini non matematici, con affermazioni come: \"nessun sistema di voto \u00e8 equo\", \"qualunque sistema di voto pu\u00f2 essere manipolato\", o \"il solo sistema di voto non manipolabile \u00e8 la dittatura\". Tuttavia, va considerato che tali interpretazioni non sono stabilite dal risultato matematico. Per questo motivo, non hanno ricevuto il consenso unanime della comunit\u00e0 accademica. \nArrow usa il termine \"fair\" (equo) con riferimento ai suoi criteri. In effetti alcuni di essi, quali l'ottimo paretiano o la richiesta di assenza di imposizioni, possono apparire banali. Non cos\u00ec, ad esempio, per il criterio dell'indipendenza dalle alternative irrilevanti. Si consideri il seguente esempio: Dave, Chris, Bill e Agnes concorrono per uno stesso posto di lavoro; si supponga che Agnes abbia un chiaro vantaggio rispetto agli altri concorrenti. Ora, in base al risultato di Arrow, si potrebbe avere una situazione in cui, se Dave si ritira, Bill, e non Agnes, ottiene il posto. Ci\u00f2 potrebbe apparire \"non equo\" a molti; tuttavia il teorema di Arrow implica che situazioni di questo tipo non possono in generale essere evitate.\nDiversi teorici, e non, hanno proposto di rilassare, ossia rendere meno restrittivo, il criterio dell'indipendenza dalle alternative irrilevanti al fine di risolvere il paradosso. I fautori di sistemi di voto basati su ordinamenti delle alternative affermano che il criterio sarebbe restrittivo senza ragione, e che non troverebbe applicazione nella maggioranza delle situazioni concrete. In effetti, tale criterio \u00e8 escluso da diversi meccanismi di voto di comune impiego, cos\u00ec come in generalizzazioni quali il metodo di Borda.\nIl teorema di Gibbard-Satterthwaite, un tentativo di rilassare le condizioni che portano al risultato di Arrow, sostituisce al criterio dell'indipendenza dalle alternative irrilevanti un criterio di non-manipolabilit\u00e0. Il teorema, tuttavia, giunge alle stesse conclusioni (paradossali) di Arrow, dimostrando cos\u00ec l'equivalenza tra il criterio dell'indipendenza dalle alternative irrilevanti e la non-manipolabilit\u00e0.\nIn conclusione, il teorema di Arrow mostra che il voto \u00e8 un gioco non banale, e che la teoria dei giochi potrebbe essere impiegata per predire l'esito della maggior parte dei meccanismi di voto. Ci\u00f2 potrebbe essere interpretato come un risultato scoraggiante, dal momento che un gioco non ha necessariamente un equilibrio efficiente (o desiderabile dal punto di vista sociale). L'alternativa sarebbe di traslare al campo della politica elettorale i risultati ottenuti da Sen nel campo dell'economia, il che per\u00f2 richiede di rilassare una delle condizioni viste all'inizio.\nConseguenze.\nNel 1970, applicando lo stesso principio di Arrow, il Premio Nobel per l'economia Amartya Sen ha mostrato l'impossibilit\u00e0 matematica del liberismo paretiano. Tramite una generalizzazione del metodo ad insiemi di vettori ad \"n\" dimensioni, l'economista Herbert Scarf ha mostrato nel 1962 l'inesistenza della mano invisibile per mercati con pi\u00f9 di due beni i cui prezzi siano interdipendenti. Il risultato di Arrow rappresenta uno dei primi approcci alle scienze sociali tramite il formalismo matematico; tramite questo e altri lavori Kenneth Arrow ha contribuito significativamente all'evoluzione dell'economia politica nel corso del XX secolo nella direzione di un maggior rigore matematico."}
{"id": "86379", "revid": "124647146", "url": "https://it.wikipedia.org/wiki?curid=86379", "title": "Incastellamento in Sicilia nell'Alto Medioevo", "text": "La dinamica dell\u2019incastellamento (insediamento fortificato) in Sicilia durante i secoli dell'alto Medioevo, pur con tutte le imprecisioni dovute alla scarsit\u00e0 delle fonti documentarie quasi inesistenti fino all'XI secolo, si delinea con caratteristiche del tutto peculiari e specifiche, non permettendo un parallelo proficuo con altre aree geografiche meglio studiate.\nEt\u00e0 bizantina (527-827).\nCon l'avanzata degli arabi nell'Africa settentrionale e la caduta delle principali roccaforti bizantine dell'Egitto, della Cirenaica e del Maghreb, la Sicilia, per la sua posizione geografica al centro del Mar Mediterraneo, divenne per l'impero bizantino la retrovia immediata del fronte di guerra africano e ben presto un obiettivo delle incursioni musulmane. E la prima incursione nell'isola data al 652. D'altra parte, il ruolo centrale della Sicilia \u00e8 confermato dalla presenza a Siracusa tra il 663 e il 668 della corte dell'imperatore bizantino Costante II (641-668). Vennero anche introdotti alcuni meccanismi che anticipavano l'ordinamento tematico, ma senza che questo comportasse un potenziamento delle opere di difesa, tant'\u00e8 che dopo l'uccisione di Costante II i musulmani hanno assalito e saccheggiato Siracusa.\nDi fatto, le prime scorrerie musulmane nel VII secolo avranno come effetto immediato quello della tendenza alla frammentazione ulteriore dell'abitato nelle campagne e dei rifugi verso luoghi naturalmente difesi. La consuetudine dell'abitato in grotta e di fortilizi scavati nella roccia \u00e8 molto diffusa in Sicilia, soprattutto sull'altopiano ibleo, e le fonti arabe relative alla conquista citano pi\u00f9 volte gruppi di grotte adibite ad abitazioni (giran) o addirittura una hisn al giran \u201cfortezza delle grotte\u201d.\nSoltanto a partire dalla tarda et\u00e0 bizantina, infatti, la perdita definitiva dell'Africa settentrionale e i pi\u00f9 frequenti attacchi diretti musulmani verso le coste siciliane, la centralit\u00e0 mediterranea dell'isola sempre pi\u00f9 importante nella linea di difesa dell'impero bizantino, dovettero determinare una spinta verso l'incastellamento e la concentrazione dell'abitato gi\u00e0 a partire dall'VIII secolo, nonch\u00e9 una militarizzazione della societ\u00e0 e dell'amministrazione siciliana in rapporto diretto con la costituzione del thema di Sicilia (692-695). I themi furono unit\u00e0 amministrative a carattere decisamente militare, derivate dalla sistemazione delle truppe nei territori di colonizzazione (la parola greca thema, infatti, significava originariamente corpo d'armata).\nAi soldati veniva attribuita la propriet\u00e0, trasmissibile ai discendenti, di una quota dei fondi in cambio di servizio militare obbligatorio ed ereditario; a capo di ogni thema stava lo stratego cui spettava il comando militare ed il controllo sulle autorit\u00e0 civili all'interno della propria giurisdizione. I vantaggi erano molteplici: dalla riduzione delle spese militari, alla risoluzione del problema del vettovagliamento, nonch\u00e9 all'ampliamento indolore dei contingenti miliari disponibili. In Sicilia la riforma tematica ebbe luogo tra il 692 e il 695, dopo la caduta in mano araba di Cartagine e deve intendersi non soltanto come risposta alle esigenze antiarabe di militarizzazione difensiva, ma anche quale strumento pi\u00f9 duttile per fronteggiare le difficolt\u00e0 interne incontrate dopo la politica dispotica di Giustiniano II. In seguito al nuovo ruolo di terra di confine giocato dalla Sicilia nello scacchiere politico-militare del Mediterraneo, era necessario, quindi, potenziare il sistema difensivo dell'isola con la costruzione o il restauro di muri di cinta e castelli e con un maggiore controllo della flotta sul mare siciliano. I bizantini per fare questo approfittarono di un momento di tregua delle incursioni islamiche dovuto alla crescente resistenza berbera nell'Africa settentrionale che impegn\u00f2 tutte le risorse del nemico.\nUna testimonianza indiretta di questa precoce rivoluzione castrale ed alcune delle sue caratteristiche si ha dalle fonti arabe relative alla conquista. Gi\u00e0 la semplice lista delle citt\u00e0 pervenutaci tramite lo storico arabo al-Muqqadasi, infatti, ci dimostra che la linea difensiva dei bizantini riprendeva i siti in localit\u00e0 montane gi\u00e0 naturalmente difesi e frequentati in alcuni casi quasi ininterrottamente fin dall'VIII-VII secolo a.C. Essi, inoltre, rilanciarono, potenziandole, le realt\u00e0 urbane preesistenti tanto in relazione con i porti principali che all'interno.\nIbn al Athir, storico musulmano vissuto tra il XII ed il XIII secolo, ma che utilizza fonti pi\u00f9 vicine al periodo della conquista, ci tramanda: \u201c\"ristorarono ogni luogo dell'isola, munirono i castelli ed i fortilizi ed incominciarono a far girare ogni anno nella stagione intorno alla Sicilia delle navi che la difendevano\"\u201d e An Nawaryri (XIII secolo) riferisce che \u201c\"il paese fu ristorato d'ogni parte dai R\u016bm i quali vi edificarono fortilizi e castelli, n\u00e9 lasciarono monte che non v'ergessero rocca\"\u201d. La Sicilia quindi era costellata da decine di abitati fortificati che gli Arabi dovettero conquistare uno dopo l'altro nell'arco di oltre sessant'anni.\nI dati archeologici concernenti questo periodo sono pochi e di difficile lettura. Sull'acropoli di Selinunte \u00e8 stato messo in luce un recinto fortificato di metri 35 x 40, col lato nord munito di due piccole torrette agli angoli. Per l'edificazione del fortino sono stati usati blocchi di reimpiego dai templi greci: rocchi di colonne, conci squadrati, elementi di trabeazione e capitelli. Sulla base di confronti con fortilizi simili nordafricani \u00e8 stata proposta una datazione della struttura ad un arco di tempo compreso tra il V ed il IX secolo. Esso costituisce in Sicilia un unicum dal momento che la maggior parte delle strutture fortificate di questo periodo pervenuteci \u00e8 relativa a cinte murarie urbane (Ragusa, Siracusa, Messina, Centuripe, Tindari, Rometta, Enna, Cefal\u00f9, Taormina, Caltavuturo, Caltabellotta).\nIn conclusione la strategia difensiva dei Bizantini in Sicilia, considerato la natura del territorio, privo di forti barriere naturali, ed il suo essere isola in un mare non pi\u00f9 sicuro, era stata quella di fortificare i porti principali e le citt\u00e0 dell'interno, arroccate nell'area delle acropoli e di costruire ex- novo fortezze in luoghi strategicamente importanti; inoltre venne stanziato un grosso contingente militare in una posizione centrale e considerata favorevole per la difesa del Thema dell'isola: il Castrum Hennae. Da qui, infatti, i Bizantini erano teoricamente in grado di fare intervenire rapidamente le truppe, ove necessario. Un incastellamento diffuso su tutto il territorio fece s\u00ec che la perdita di piazzeforti rilevantissime, come Enna (nota come \"Urbs Inexpugnabilis\" per il suo grandioso Castello di Lombardia) o Siracusa, non comport\u00f2 la disfatta totale ed il crollo dell'intera struttura difensiva.\nEt\u00e0 islamica (731-1072).\nPi\u00f9 difficile e sfumata \u00e8 la realt\u00e0 degli insediamenti fortificati d'et\u00e0 islamica. La toponomastica di etimo arabo relativa a numerosi siti forti non pu\u00f2 essere assunta a testimonianza di un incastellamento di periodo islamico. Infatti, la lingua araba rimase ancora per molto tempo in uso anche sotto i normanni. Essi, \u00e8 facile ipotizzare che non abbiano smantellato la rete difensiva delle fortezze bizantine, infatti, le pi\u00f9 munite piazzeforti siciliane, che i normanni dovranno espugnare nella seconda met\u00e0 dell'XI secolo durante la guerra di conquista, saranno le stesse citt\u00e0 e kastra del thema bizantino.\nL'insediamento munito siciliano del X secolo sembrerebbe presentare caratteristiche non dissimili da quello spagnolo dell'Andalus: le comunit\u00e0 contadine, dislocate prevalentemente in insediamenti di tipo aperto (alqer\u00ecas), in caso di pericolo avrebbero potuto usufruire per la propria difesa e per quella dei raccolti dei siti/rifugio (hisn/husun) con gradi diversi di fortificazione. Il castello islamico, quindi, avrebbe una destinazione diversa dal castello normanno in quanto non \u00e8 sede di una guarnigione n\u00e9 di una residenza signorile, bens\u00ec rifugio per gli abitanti del contado. Uno degli episodi che sembra abbia avuto grande influenza sull'incastellamento islamico in Sicilia \u00e8 il molto discusso rescritto del califfo fatimide Al Mu'izz del 966-967. Egli comand\u00f2 ai suoi ufficiali siciliani di \u201c\"edificare in ciascun distretto una citt\u00e0 fortificata con una moschea delle adunanze ed un minbar e di obbligare la popolazione di ogni distretto a soggiornare nella citt\u00e0 non permettendo che vivessero sparpagliati nelle campagne\"\u201d, pertanto l'emiro siciliano Ahmad \u201c\"si affrett\u00f2 ad eseguire cos\u00ec fatte disposizioni\u201d inviando \u201cper tutta l'isola degli shuyukh che vegliassero a far popolare e munire [le citt\u00e0 di provincia]\"\u201d (An Nawayri).\nQuest'ordine che trovava la sua giustificazione militare nell'allarme suscitato dallo sbarco del 962 ad opera dei Bizantini e dalla sollevazione della Val Demone (Sicilia nord-orientale), di fatto avrebbe eliminato l'abitato sparso (il casale) a vantaggio degli abitati difesi ed eminenti, unici poli d'insediamento all'interno di vaste aree rurali pressoch\u00e9 deserte. Il problema per gli storici e gli archeologi \u00e8 di capire fino a che punto ed in qual misura questo rescritto sia stato attuato, dal momento che a tutt'oggi le fonti archeologiche sui castelli e sui casali d'et\u00e0 islamica sono piuttosto scarse e che l'esistenza dei casali nella Sicilia musulmana sarebbe attestata dalle fonti scritte. L'unica testimonianza archeologica di una fortezza musulmana sarebbe stata individuata nella prima fase del castello di Calatubo nel territorio di Alcamo, dove l'arch. R. Di Liberto ha curato un recente studio sulle murature superstiti. La studiosa avrebbe, infatti, individuato pi\u00f9 fasi costruttive all'interno della struttura munita, la pi\u00f9 antica delle quali apparterrebbe ad un hisn dell'XI secolo. Per il resto abbiamo scarse notizie e non verificate archeologicamente ipotesi d'impianti di fortezze in et\u00e0 islamica.\nConcludendo, il quadro emergente dai pochi studi in corso e dalle analisi storiche sulle fonti e sui toponimi ci porta ad enucleare alcune considerazioni di carattere generale sull'organizzazione territoriale in et\u00e0 islamica. Emerge in primo luogo una forte continuit\u00e0 col passato bizantino e tardo romano col prevalere delle citt\u00e0 portuali soprattutto nella Sicilia occidentale. Queste conoscono durante la dominazione islamica un grande sviluppo economico che investe in primo luogo la capitale Palermo.\nPer quanto riguarda l'abitato rurale sono attestati sia dalle fonti scritte che dalla toponomastica numerosi costelli che mostrano una grande variet\u00e0 e diversit\u00e0 planimetrica dovuta essenzialmente alle caratteristiche geomorfologiche dei luoghi. Infatti, non mancano come nel periodo precedente fortezze sorte in aree naturalmente protette. Al tempo stesso, un'abbondante documentazione, anche di natura toponomastica, ci presenta un paesaggio rurale caratterizzato dall'abitato aperto del casale (in arabo rahal e manzil) tipico poi dell'et\u00e0 normanna. In tal senso \u00e8 stata avanzata l'ipotesi ancora da verificare, che la rete dei casali musulmani e quindi normanni ricalchi almeno in parte quella tardo romana e bizantina pretematica. Secondo H. Bresc, anche per la Sicilia islamica si potrebbe usare il modello insediativo andaluso, la cui base \u00e8 rappresentata da distretti (aqailm), spesso corrispondenti a realt\u00e0 geomorfologiche ben definite con autonomi organi amministrativi, giuridici e religiosi. Ciascuno degli aqalim \u00e8 ripartito in piccole e medie unit\u00e0 abitative (i casali), la cui popolazione \u00e8 costituita da contadini liberi, proprietari della terra che pagano un tributo. Ognuno di questi distretti aveva un capoluogo, sede di una delegazione del potere.\nEt\u00e0 normanna (1061-1189).\nCon la conquista normanna (1061-1091) e l'introduzione del sistema feudale, il paesaggio fortificato fu radicalmente modificato. Inizialmente, gli interessi principali del nuovo governo s'incentrarono soprattutto verso le grandi citt\u00e0 e le citt\u00e0 nobilitate dalla presenza di un nuovo vescovado. L'organizzazione delle campagne fu notevolmente modificata rispetto al periodo precedente. Cambiano il regime della propriet\u00e0 fondiaria e la condizione degli uomini che l'abitavano, appartenenti alle etnie sottomesse greche ed arabe ora ridotte in schiavit\u00f9; inoltre, caratteristica principale del casale \u00e8 lo statuto d'inferiorit\u00e0, la mancanza d'autonomia amministrativa e quindi la dipendenza da un abitato pi\u00f9 importante. Alcuni indizi consentono d'ipotizzare una stretta corrispondenza tra il casale e gli originari feudi normanni. Il casale era l'unit\u00e0 di produzione idonea per il mantenimento di un cavaliere. Da un punto di vista archeologico non sono stati pubblicati scavi che abbiano interessato un abitato aperto, fatta eccezione per alcune note preliminari riguardanti il casale di Milocca a Milena, in provincia di Caltanissetta. In relazione con l'affermarsi di un forte potere centrale e di una non numerosa feudalit\u00e0, i Normanni introducono in Sicilia il Castellum, fortilizio feudale o demaniale. Infatti, in questo periodo esistono due tipi di castello: quelli demaniali, ovvero controllati direttamente dalla corona normanna, che comprendono tutte le fortezze costruite durante la conquista o quelle di rilevante importanza strategica \u2013 la dislocazione dei castra regii demanii costituiva la base stessa della potenza e della supremazia reale\u00a0\u2013 ed i castelli feudali sede di potenti famiglie, arroccate sui loro domini. I normanni operarono un'intensa attivit\u00e0 edilizia e fecero dell'incastellamento il loro elemento distintivo. Si deve ai normanni l'intenso incastellamento dell'intera isola che fu da base ai successivi dominatori dell'isola e che tuttora rappresenta l'identit\u00e0 culturale del territorio e della popolazione siciliana.\nSe i castelli reali primeggiano per importanza e potenza, non bisogna tuttavia sottovalutare il numero e la rilevanza dei castelli posseduti dall'aristocrazia che, seppur pochi rispetto all'incastellamento munito sui feudi del XIV secolo, costituiscono comunque una rete capillare di controllo del territorio. Esistono anche in questo periodo fortilizi vescovili e monastici, cattedrali e chiese munite. Infatti, la chiesa latina insediatasi in Sicilia al seguito dei conquistatori \u00e8 una chiesa di frontiera che teme la reazione dei vinti musulmani. Inoltre la monarchia si era appoggiata notevolmente sulle gerarchie ecclesiastiche per esercitare controllo e dominare capillarmente la popolazione. Pertanto la chiesa di questo periodo deteneva un grande potere che si serviva anche di simboli esteriori per affermarsi.\nBasti pensare all'architettura munita del duomo ruggeriano di Cefal\u00f9 dotato in facciata di torri merlate con feritoie e di un cleristorio (stretta galleria ricavata negli spessori murari) che portava ai cammini di ronda sulla cresta dei muri che costituivano uno dei punti forti della difesa della fortezza. Anche la dislocazione topografica in un luogo alto, dominante l'abitato, \u00e8 propria di un fortilizio.\nLo stesso avvenne ad Agrigento dove il vescovo Gerlando fece costruire la cattedrale nel punto pi\u00f9 alto della citt\u00e0 nei pressi di un castello edificato da Ruggero; o a Catania, dove il vescovo della citt\u00e0 ne era anche il signore e la sua cattedrale aveva tutte le caratteristiche di una ecclesia munita con muros et turres; o a Palermo dove la cattedrale-fortezza voluta dall'arcivescovo Gualtiero immediatamente fuori la Galka (antica paleapoli nella parte alta del Cassaro, separata dalla neapoli mediante un muro, che nel Medioevo divenne sede del quartier generale normanno) espresse chiaramente la potenza raggiunta dal capo della chiesa metropolita in diretta concorrenza col castello reale a pochi passi.\nQueste caratteristiche si ritrovano un po' ovunque nell'architettura munita religiosa siciliana di piena et\u00e0 normanna quale, per citare soltanto l'esempio pi\u00f9 noto, il Duomo di Monreale che oltre a presentare tutte le caratteristiche di luogo di culto munito, finora espresse negli esempi precedenti, insieme al monastero ed al palazzo reale, dovettero essere circondati da uno spesso muro di cinta scandito da torri ed avere pertanto esternamente l'aspetto di una citt\u00e0 fortezza. Questi accorgimenti militari nei luoghi di culto non erano soltanto giustificati dalla volont\u00e0 di potenza delle gerarchie ecclesiastiche, ma da reali motivi di pericolo tanto che, durante il periodo delle rivolte musulmane, pi\u00f9 di una volta il duomo di Monreale \u00e8 stato saccheggiato. Infine non mancano esempi di architettura munita religiosa anche tra i monasteri basiliani di rito greco come quelli dei SS. Pietro e Paolo a Forza d'Agr\u00f2, San Filippo di Demenna ed il SS. Salvatore a Messina. Il castello, rispetto al periodo islamico, rappresenta il simbolo e lo strumento del nuovo potere (del re, del dominator, del vescovo) che viene esercitato in primo luogo sulle popolazioni residenti. La difesa del confine costiero contro i musulmani era esigenza di secondo piano rispetto ai pressanti problemi di organizzazione interna imposti dalla conquista. Dei castelli normanni restano molte testimonianze riconducibili secondo F. Maurici a due modelli differenti e ben identificabili: il \"donjon\" di tradizione francese, ovvero il palazzo-torre come quelli di Patern\u00f2, Adrano e Motta, ed il palazzo \u201caperto\u201d di tradizione islamica come quello di Caronia.\nA questi tipi ben riconducibili bisogna aggiungere tutta una serie di fortilizi minori che presentano adattamenti e tipologie differenti in stretto rapporto con la variet\u00e0 delle situazioni topografiche (sono questi gli esempi di Calatrasi, Calatubo, Rocca d'Entella, Clathamet, ecc.). Sono d'et\u00e0 ruggeriana i castelli di Carini, Calatrasi, la seconda fase di Calatubo, ecc.\nNel corso del XII secolo la discriminazione razziale, sociale, culturale e giuridica trover\u00e0 espressione nella progressiva e lentissima espulsione delle etnie sottomesse soprattutto di quelle islamiche (1189-1246) con la loro concentrazione in aree limitate e controllabili quali la diocesi di Monreale (il Val di Mazara). I centri di raccolta dei musulmani vicino a Palermo sono: Monte Iato, Entella, Calatrasi, Corleone ed il primo abitato di Segesta.\nCon la repressione violenta delle comunit\u00e0 islamizzate del Val di Mazara sotto Federico II intorno alla met\u00e0 del XIII secolo il paesaggio insediativo della Sicilia occidentale si trasforma in deserto con vaste aree spopolate e con abitati sopravvissuti perch\u00e9 precocemente latinizzati. Vengono distrutti e quindi abbandonati i siti ubicati nel Val di Mazara di Monte Iato, Calathamet, Entella, Partinico, Calatrasi, Platani, per citare soltanto i pi\u00f9 noti.\nDiversa la situazione nella Sicilia orientale in et\u00e0 federiciana, interessata da due iniziative di ripopolamento: la fondazione delle terre fortificate di Terranova (Gela) ed Augusta."}
{"id": "86380", "revid": "125474583", "url": "https://it.wikipedia.org/wiki?curid=86380", "title": "Piezoelettricit\u00e0", "text": "La piezoelettricit\u00e0 (dal greco \"\u03c0\u03b9\u03ad\u03b6\u03b5\u03b9\u03bd\", premere, comprimere) \u00e8 la propriet\u00e0 di alcuni materiali cristallini di polarizzarsi generando una differenza di potenziale elettrico quando sono soggetti a una deformazione meccanica (effetto piezoelettrico diretto) e al tempo stesso di deformarsi in maniera elastica quando sono sottoposti ad una tensione elettrica (effetto piezoelettrico inverso o effetto Lippmann). Questo effetto piezoelettrico si manifesta solo lungo una determinata direzione e le deformazioni a esso associate sono dell'ordine del nanometro.\nStoria.\nLa scoperta dell'effetto piezoelettrico risale al 1880 per opera di Pierre Curie e Paul-Jacques Curie che scoprirono dapprima l'effetto piezoelettrico diretto nel quarzo e successivamente, seguendo l'ipotesi di Gabriel Lippmann, scoprirono l'effetto piezoelettrico inverso.\nDescrizione.\nStruttura cristallina.\nDal punto di vista della struttura cristallina, i materiali piezoelettrici hanno normalmente varie configurazioni geometriche equivalenti dal punto di vista dell'energia, cio\u00e8 della stabilit\u00e0 del sistema, ma orientate diversamente. Ad esempio il titanato di bario (BaTiO3) ha una cella di forma romboidale che pu\u00f2 allungarsi lungo uno qualsiasi dei tre assi principali. Per fargli acquisire propriet\u00e0 piezoelettriche, il materiale viene riscaldato e immerso in un campo elettrico in modo da farlo polarizzare e raffreddare. Alla fine del processo il materiale ha tutte le celle deformate nella stessa direzione.\nPrincipio di funzionamento.\nL'effetto piezoelettrico \u00e8 presente in quasi tutti i materiali cristallini che sono privi di centro di simmetria. La struttura di tali cristalli \u00e8 costituita da microscopici dipoli elettrici. In condizioni di quiete, questi dipoli elettrici sono disposti in maniera tale che le facce del cristallo abbiano tutte lo stesso potenziale elettrico. Quando viene applicata una forza dall'esterno, comprimendo il cristallo, la struttura del cristallo viene deformata e si perde la condizione di neutralit\u00e0 elettrica del materiale, per cui una faccia del cristallo risulta carica negativamente e la faccia opposta risulta carica positivamente. Nel caso in cui il cristallo venga sottoposto a trazione, il segno della carica elettrica di tali facce si inverte.\nIl cristallo si comporta dunque come un condensatore al quale \u00e8 stata applicata una differenza di potenziale. Quindi se le due facce vengono collegate tramite un circuito esterno viene generata una corrente elettrica, detta corrente piezoelettrica.\nAl contrario, quando si applica una differenza di potenziale al cristallo, esso si espande o si contrae lungo un asse determinato provocando una vibrazione anche violenta. L'espansione volumetrica \u00e8 facilmente pilotabile ed \u00e8 strettamente dipendente dalla stimolazione elettrica.\nApplicazioni.\nEffetto piezoelettrico diretto.\nLa caratteristica di produrre una differenza di potenziale in seguito alla compressione ha diverse applicazioni industriali. La pi\u00f9 comune riguarda i normali accendigas da cucina, dove un cristallo sottoposto manualmente a pressione tramite un tasto fa scoccare una scintilla senza bisogno di pile di alimentazione. fondatore della Bpt.\nI materiali piezoelettrici vengono inoltre impiegati nella costruzione degli \"elementi elastici\", organi fondamentali di alcuni strumenti atti alla misurazione delle vibrazioni meccaniche, detti \"strumenti sismici\". Le vibrazioni meccaniche producono lo spostamento, velocit\u00e0 ed accelerazione di un ulteriore dispositivo massivo, detto \"massa sismica\". La \"massa sismica\" \u00e8 rigidamente collegata all'elemento elastico. Uno strumento di questo tipo largamente impiegato \u00e8 l\"'accelerometro al quarzo piezoelettrico\": si tratta in sostanza di un trasduttore che d\u00e0 come grandezza in uscita una tensione elettrica proporzionale alla deformazione subita dall'elemento elastico, a sua volta proporzionale all'accelerazione dalla \"massa sismica\".\nUn'applicazione analoga trova spazio in ambito musicale, dove si utilizzano i cosiddetti \"pick-up\" piezoelettrici, dispositivi in grado di rilevare le variazioni di pressione esercitate da una corda in vibrazione di uno strumento musicale generando un segnale elettrico che poi viene amplificato.\nMateriali con propriet\u00e0 piezoelettriche vengono inoltre utilizzati in alcuni rivelatori di pressione e per realizzare oscillatori al quarzo, tuttavia la relazione tra compressione e tensione \u00e8 generalmente molto variabile e richiede una taratura per ogni dispositivo.\nAltri strumenti in cui i materiali piezoelettrici vengono usati sono gli (errore effetto piezoelettrico inverso) orologi; ancora una volta il materiale pi\u00f9 usato \u00e8 il quarzo: sono molto diffusi gli orologi al quarzo piezoelettrico, strumenti in cui la compressione periodica del materiale determina una variazione altrettanto periodica della tensione. Il periodo o la frequenza del segnale in uscita opportunamente trattato viene usato come unit\u00e0 base per contare il tempo; il segnale elettrico, a dire il vero, viene inviato ad una successione di circuiti detti divisori di frequenza, cos\u00ec da poter scegliere un segnale di tensione alla voluta frequenza. In effetti il segnale all'uscita del sistema lamina di quarzo ha una frequenza elevata, normalmente per gli orologi \u00e8 pari a 32768 cicli al secondo, che viene ridotta utilizzando pi\u00f9 circuiti divisori di frequenza in serie. Il segnale elettrico la cui frequenza \u00e8 stata ridotta viene infine inviato ad un contatore elettronico, attraverso cui \u00e8 possibile misurare l'intervallo di tempo intercorso tra due eventi (cronometro, misurazione del periodo), oppure utilizzato per generare un intervallo di tempo prefissato durante il quale un altro contatore conter\u00e0 gli eventi (frequenzimetro, conteggio di eventi). In entrambe le applicazioni descritte sono previsti segnali esterni: nel primo caso lo start e lo stop della misura, nel secondo caso gli impulsi da contare che possono essere ottenuti sia da un segnale elettrico di cui si vuole misurare la frequenza, sia da sensori con cui contare gli eventi. Per esempio sensori contapezzi, contapersone o contaveicoli.\nAltri strumenti in cui viene sfruttato l'effetto piezoelettrico sono i microfoni, il pi\u00f9 noto dei quali \u00e8 il microfono al quarzo, il cui funzionamento si basa sul rilevamento delle onde sonore che sono determinate dal susseguirsi di zone di compressione e rarefazione del mezzo in cui si propagano; tali onde di pressione, captate dal microfono, determinano una variazione di potenziale proporzionale alla variazione della capacit\u00e0 (in effetti la piastrina di quarzo si comporta come un condensatore, essendo un isolante che separa delle cariche elettriche localizzate in zone prossime alle superfici opposte). Questa variazione di tensione \u00e8 poi filtrata e amplificata mediante una catena di misura; eventualmente sul segnale cos\u00ec purificato viene effettuato un campionamento per passare dal dominio analogico a quello digitale. Questa applicazione si trova nei microfoni dei telefoni.\nEffetto piezoelettrico inverso.\nIn maniera opposta ai microfoni, i materiali piezoelettrici trovano applicazione come altoparlante. Nelle vecchie radio \"a cristallo\" erano frequenti gli auricolari piezoelettrici che funzionano in maniera opposta generando onde sonore a seconda della differenza di potenziale applicata.\nL'effetto piezoelettrico viene inoltre utilizzato per azionare il moto degli utensili nelle lavorazioni meccaniche ad ultrasuoni e, recentemente, negli iniettori diretti dei motori a scoppio e nelle testine delle stampanti in cui tanti piccoli ugelli allineati spruzzano l'inchiostro compresso dalla spinta della propria pompa piezo.\nApplicazioni in campo medico.\nGrazie all'estrema modularit\u00e0 dell'impulso ottenibile, alcuni litotritori piezoelettrici possono anche variare la dimensione focale permettendo di selezionare volumi efficaci pi\u00f9 adatti alla patologia in trattamento. Disponendo layer piezoelettrici concentrici vengono raggiunte densit\u00e0 di energia di oltre 1,6 mj/mm2 e valori assai superiori nei litotritori piezoelettrici dedicati all'urologia. I cristalli di nuova generazione assicurano una longevit\u00e0 del generatore che supera di norma i 6.000.000 di colpi senza decrescere di potenza o richiedere l'utilizzo di materiale consumabile.\nLa versatilit\u00e0 della distribuzione dei cristalli ha permesso inoltre di ottenere volumi focali non solo di dimensioni differenti, ma anche con morfologie dedicate:"}
{"id": "86381", "revid": "490388", "url": "https://it.wikipedia.org/wiki?curid=86381", "title": "Magna cum laude", "text": " \nMagna cum laude \u00e8 un'espressione latina, dal significato letterale \u00abcon grande lode\u00bb.\nEspressioni come \"cum Laude\", \"Magna cum Laude\", \"Summa cum Laude\", \"Maxima cum Laude\", consistono in una valutazione, assegnata in relazione all'intervallo di punteggio in cui ricade la media conseguita dal laureato nel suo iter universitario (GPA, \"Grade Point Average\").\nParametri per l'ottenimento del grado.\nIn Francia si usano normalmente le espressioni \"tr\u00e8s bien avec f\u00e9licitations du jury\", \"tr\u00e8s bien\", \"bien\" e \"assez bien\". Alcuni Istituti Universitari come le Grandes \u00c9coles come l'Institut d'\u00e9tudes politiques de Paris, HEC Paris e le Universit\u00e0 che rilasciano il Dottorato (\"Doctorat\") sono soliti usare i titoli in latino o in inglese: \"summa cum laude\" o \"graduated with highest honors\" per il 2% migliore degli studenti e \"cum laude\" o \"graduated with honors\" per il successivo 5% degli studenti di quell'anno accademico.\nIn Svizzera, i gradi: \"cum laude\", \"magna cum laude\", \"insigni cum laude\" e \"summa cum laude\" vengono utilizzati, ma il GPA esatto corrispondente a ciascuno varia da istituto a istituto.\nNel Regno Unito la formula \"cum laude\" viene utilizzata (p. es., Universit\u00e0 di Edimburgo) per indicare una laurea degna di lode, ma l'ulteriore classificazione \u00e8 indicata in inglese, ad esempio \"Primi Ordinis\" per First Class, ecc.\nIn Germania, la gamma di gradi \u00e8: \"rite\" (\"debitamente\" conferito, cio\u00e8, sono stati soddisfatti i requisiti), \"cum laude\", \"magna cum laude\" e \"summa cum laude\". Questi gradi sono per lo pi\u00f9 utilizzati quando viene conferito un \"dottorato\", non per diplomi, triennali o magistrali per i quali invece sono utilizzate solo votazioni numeriche.\nNelle Universit\u00e0 anglosassoni viene utilizzato il GPA, calcolato come il rapporto tra \"Quality Points\" e \"Hours attempted\": i \"Quality Points\" sono il prodotto del voto ottenuto (da 4 per un voto A a 1 per un voto D) per il valore in crediti del corso. Il massimo GPA raggiungibile \u00e8 4.000; ci sono tre menzioni d'onore, riservate a chi consegue un GPA compreso nei tre relativi intervalli in relazione al punteggio massimo raggiungibile. Gli intervalli di assegnazione variano leggermente all'interno di ogni scuola del medesimo istituto accademico; negli Stati Uniti circa il 5% pu\u00f2 raggiungere la menzione \"Summa\".\nIn Italia i vari termini usati per differenziare il massimo voto all'esito del percorso universitario (come \"Bacio accademico\", \"Abbraccio accademico\" o \"Dignit\u00e0 di Stampa\") non hanno n\u00e9 valore legale, n\u00e9 tantomeno sono riportati sulla pergamena o sul certificato di laurea. Ultimamente, tuttavia, alcune Universit\u00e0, come l\u2019Universit\u00e0 degli Studi di Bari, hanno iniziato a rilasciare attestati a tutti gli studenti modello insigniti del plauso e della menzione accademica."}
{"id": "86382", "revid": "47767", "url": "https://it.wikipedia.org/wiki?curid=86382", "title": "Muziano", "text": "Origine e diffusione.\nDeriva dal \"cognomen\" latino \"Mucianus\", un patronimico del nome Muzio, avente quindi il significato di \"di Muzio\", \"relativo a Muzio\". In Italia gode di scarsissima diffusione.\nOnomastico.\nL'onomastico si pu\u00f2 festeggiare il 30 gennaio, in memoria di san Muziano Maria Wiaux, religioso lasalliano, oppure il 3 luglio in onore di san Muziano, martire in Mesia con san Marco."}
{"id": "86383", "revid": "729725", "url": "https://it.wikipedia.org/wiki?curid=86383", "title": "Paolo Villaggio", "text": "\u00c8 stato autore e interprete di personaggi legati a una comicit\u00e0 surreale e innovativa come il professor Kranz, il timido Giandomenico Fracchia e soprattutto il ragionier Ugo Fantozzi: creazione letteraria da cui \u00e8 nata una saga cinematografica di ampio e duraturo successo, tanto da elevare il personaggio a vera e propria maschera formatasi nel solco della commedia dell'arte. Inventore di una comicit\u00e0 inedita, priva di legami con le tradizioni e i regionalismi del cinema comico popolare, con la sua attivit\u00e0 di attore, umorista e uomo di spettacolo \u00e8 entrato nella cultura di massa di intere generazioni di italiani.\nAl percorso attoriale ha fatto eco quello di scrittore, iniziato con un libro su Fantozzi e seguito da varie opere di carattere satirico e da altri otto romanzi dedicati al ragioniere; molti di questi sono stati pubblicati e tradotti in pi\u00f9 lingue. Sul piano lessicale ha ideato un tipo di scrittura originale e tagliente fatta di neologismi, aggettivazioni enfatiche, errori morfologici e termini burocratici entrati nel patrimonio comune della lingua italiana.\nNella sua oltre cinquantennale carriera si \u00e8 cimentato in altri campi espressivi come il giornalismo, la radio e il teatro scrivendo, inoltre, due testi di canzoni per l'amico e cantautore Fabrizio De Andr\u00e9 (raccolti nel 45 giri \"Il fannullone/Carlo Martello ritorna dalla battaglia di Poitiers\"). In ambito televisivo ha dato contributi di rilievo sia nei panni di presentatore sia in quelli di artista lanciando sul finire degli anni sessanta programmi dal contenuto sperimentale e avanguardista.\nRicevette nel settembre del 1992, alla Mostra del cinema di Venezia, il Leone d'oro alla carriera e nell'agosto del 2000 gli fu assegnato il Pardo d'onore al Festival del cinema di Locarno. \nGoffredo Fofi, Michele Serra, Enrico Giacovelli e Beppe Grillo lo accostano a comici come Buster Keaton, Charlie Chaplin, Stan Laurel e Oliver Hardy.\nHa recitato in parti pi\u00f9 drammatiche partecipando a film di registi come Federico Fellini, Ermanno Olmi, Lina Wertm\u00fcller, Mario Monicelli, Pupi Avati, Gabriele Salvatores e Marco Ferreri.\nBiografia.\nL'infanzia e il periodo giovanile.\nPaolo Villaggio nasce a Genova il 30 dicembre 1932 insieme al fratello gemello dizigote Piero Villaggio (1932-2014), futuro docente alla Facolt\u00e0 di Ingegneria dell'Universit\u00e0 di Pisa e alla Scuola normale superiore di Pisa. Il padre Ettore (1905-1992) \u00e8 un ingegnere edile palermitano mentre la madre Maria Faraci (1905-1999), veneziana, \u00e8 docente di lingua tedesca. Frequenta le elementari nella scuola Diaz a Genova assieme al fratello e al futuro dirigente FIAT Paolo Fresco. Gli anni dell'infanzia e dell'adolescenza verranno raccontati dall'attore nella sua \"pi\u00e8ce\" teatrale intitolata \"Delirio di un povero vecchio\".\nTra i tanti aneddoti si ricordano lo sbarco delle forze alleate, lo stupore nel trovarsi per la prima volta di fronte a soldati stranieri e soprattutto l'assaggiare bevande e pietanze (come Coca-Cola e cibi in scatola), che per un adolescente italiano dell'epoca erano del tutto inusuali. La famiglia Villaggio, pur essendo agiata e appartenente all'alta borghesia genovese, subisce ugualmente le ristrettezze e le privazioni causate dalla seconda guerra mondiale.\nA tal proposito, in un'intervista a \"la Repubblica\", ha dichiarato: \u00abIo e mio fratello gemello sentivamo la lezione del maestro. A un certo punto avvertimmo sopra la testa come il rumore clamoroso di un treno. Era una salva da 381\u00a0mm che la marina britannica aveva sparato dal largo di Portofino. Solo che sbagli\u00f2 bersaglio. La bomba centr\u00f2 il quartiere dove eravamo tutti noi, devastando case e persone. Uscimmo, io e mio fratello, tenendoci per mano. Lo spettacolo era terribile. Vedemmo i cadaveri di due donne e un mulo morto. La notte non riuscimmo a prendere sonno. Fu la prima volta che sentimmo nostro padre imprecare contro la guerra\u00bb.\nDopo aver frequentato il liceo classico \"Andrea D'Oria\" comincia all'universit\u00e0 di Genova gli studi di Giurisprudenza che abbandona per dedicarsi a svariati impieghi. Sono questi gli anni in cui comincia a seguire la societ\u00e0 calcistica della , squadra di cui \u00e8 stato per tutta la vita grande e appassionato tifoso. Nel 1954 al Lido di Genova incontra Maura Albites, che verso la fine degli anni cinquanta diverr\u00e0 sua moglie e dalla quale avr\u00e0 due figli: Elisabetta (1959) e Pierfrancesco (1962), comparso successivamente in alcune pellicole del padre.\nDopo gli studi ha diverse esperienze lavorative: da cameriere a \"speaker\" della BBC a Londra fino a diventare cabarettista e intrattenitore sulle navi della Costa Crociere, insieme con l'amico Fabrizio De Andr\u00e9. Negli anni sessanta viene assunto come impiegato in una delle pi\u00f9 importanti industrie impiantistiche italiane, la Cosider, dove era addetto all'organizzazione di eventi aziendali tra i quali lo scambio di doni natalizi tra dirigenti e la premiazione dei dipendenti meritevoli; da questa esperienza lavorativa trarr\u00e0 l'ispirazione per creare il personaggio del ragionier Ugo Fantozzi, che in seguito lo render\u00e0 molto popolare.\nL'amicizia con Fabrizio De Andr\u00e9.\nNegli anni del dopoguerra Villaggio conosce Fabrizio De Andr\u00e9, anch'egli originario di Genova e futuro cantautore, diventandone intimo amico e con il quale condivider\u00e0 gran parte delle sue scorribande giovanili.\n\u00c8 De Andr\u00e9 a descrivere il loro primo incontro avvenuto nel 1948 in una frazione di Cortina d'Ampezzo: \u00abL'ho incontrato per la prima volta a Pocol, sopra Cortina; io ero un ragazzino incazzato che parlava sporco; gli piacevo perch\u00e9 ero tormentato, inquieto e lui lo era altrettanto, solo che era pi\u00f9 controllato, forse perch\u00e9 era pi\u00f9 grande di me e allora subito si invest\u00ec della parte del fratello maggiore e mi diceva: \"Guarda, tu le parolacce non le devi dire, tu dici le parolacce per essere al centro dell'attenzione, sei uno stronzo\"\u00bb.\nGli anni della giovinezza, soprattutto le serate passate nelle varie osterie genovesi o in gruppo a casa di amici, sono invece raccontate dall'attore: \u00abIo e Fabrizio eravamo, direi senza saperlo, due veri creativi e lo abbiamo poi dimostrato nella vita [...] lui si comportava come me, cio\u00e8 facevamo una vita dissennata, andavamo a caccia di amici terribili [...] i nostri genitori erano terrificati da questo tipo di vita, non si faceva niente e si dormiva regolarmente sino alle due del pomeriggio\u00bb.\nL'amicizia, in seguito, si far\u00e0 anche artistica e produrr\u00e0 all'inizio degli anni sessanta i testi delle canzoni \"Il fannullone\" (che sembra sottolineare in maniera ironica i giorni dissipati dai due amici: \"Senza pretese di voler strafare/io dormo al giorno quattordici ore...\") e \"Carlo Martello ritorna dalla battaglia di Poitiers\", entrambi scritti da Villaggio e cantati da Fabrizio De Andr\u00e9, autore delle musiche. Quest'ultimo brano (inserito nell'album del cantautore \"Volume I\") conosce gli strali della censura a causa di parole ritenute troppo licenziose provocando agli autori guai di natura giudiziaria.\n\u00abLa canzone pass\u00f2 abbastanza inosservata - ricorda l'attore - Fabrizio ancora non aveva inciso \"La canzone di Marinella\" e non era quindi famoso, tanto meno io. Qualcuno per\u00f2 not\u00f2 questa strana filastrocca che sbeffeggiava il potente Re dei Franchi: fu un pretore, mi pare di Catania, che ci querel\u00f2 perch\u00e9 la considerava immorale soprattutto per quel verso: \"\u00c8 mai possibile, o porco di un cane, che le avventure in codesto reame debban risolversi tutte con grandi puttane\". E pensare che noi eravamo gi\u00e0 stati censurati e avevamo dovuto trasformare il verso finale che in originale suonava: \"frustando il cavallo come un mulo, quella gran faccia da culo\" con: \"frustando il cavallo come un ciuco, tra il glicine e il sambuco...\"\u00bb.\nI due artisti hanno sempre condiviso una curiosa ricorrenza: il secondogenito di Villaggio, Pierfrancesco, \u00e8 nato lo stesso giorno di Cristiano De Andr\u00e9, primo figlio di Fabrizio.\nVillaggio, nel giorno della morte di De Andr\u00e9, ha riassunto la loro amicizia con queste parole: \u00abAbbiamo vissuto insieme varie stagioni della vita, abbiamo vissuto la fame, la Genova ancora con l'odore dei pittospori [...] era una persona molto sensibile e ovviamente quando si \u00e8 molto amici, soprattutto d'infanzia, si parla della morte come di un fatto lontano, del tutto improbabile. Adesso che invece la cosa \u00e8 accaduta \u2013 e quando stava per succedere \u2013 non abbiamo mai avuto pi\u00f9 il coraggio, negli ultimi due mesi, n\u00e9 di incontrarci n\u00e9 di parlare della cosa; perch\u00e9 questa volta non era un gioco, non era letteratura, era la terribile realt\u00e0\u00bb.\nGli anni cinquanta.\nGli inizi nella compagnia goliardica Mario Baistrocchi.\nDurante la met\u00e0 degli anni cinquanta si unisce alla Compagnia goliardica Mario Baistrocchi, antica compagnia teatrale di Genova, attiva fin dal 1913 e composta da attori e ballerini non professionisti, di solito ex studenti dell'Universit\u00e0 degli studi di Genova. Le rappresentazioni avevano sovente intenti di satira politica prendendo di mira consiglieri e assessori locali non trascurando comunque quelli di livello nazionale. La Baistrocchi \u00e8 stata, nel tempo, un laboratorio di artisti emergenti che in seguito sono approdati nel mondo dello spettacolo come Fabrizio De Andr\u00e9, il presentatore Enzo Tortora e l'attore e regista Carmelo Bene.\nIl comico genovese entra a far parte della compagnia negli anni cinquanta sia in veste di autore dei testi sia in quelle di presentatore. Vi partecipa in quasi tutte le edizioni comprese fra il 1956 e il 1966. Tra i tanti \"sketch\" presentati ve ne sono alcuni basati sulla presa in giro di personalit\u00e0 storiche (sulla falsariga della canzone su Carlo Martello). Successivamente, inizia a farsi notare al Teatro di Piazza Marsala, a Genova, dove sul palco assume le sembianze di uomo timidissimo che anticipa alcune caratteristiche dei suoi personaggi futuri.\nSempre a piazza Marsala risalgono le sue prime \"perfomance\" nei panni di uno strano prestigiatore dedito a bistrattare la platea in modo puerile e bizzarro. A scoprire la vena artistica di Villaggio \u00e8 il giornalista e conduttore Maurizio Costanzo, che nel 1967 gli consiglia di esibirsi al \"Sette per otto\": un noto e frequentato cabaret di Roma. In un'intervista concessa a \"Repubblica\" Villaggio ha dichiarato: \u00abAndai. La prima sera c'era ad assistere allo spettacolo una Roma incuriosita da questo strano comico arrivato da Genova. Ricordo Garinei e Giovannini, Ugo Tognazzi, Ennio Flaiano, che alla fine, a forza di ridere, cadde dalla poltrona\u00bb.\nA quegli anni risale il suo esordio in un altro storico locale: il Derby Club di Milano, dove entra in contatto con il mondo del cabaret meneghino stringendo amicizia con numerosi artisti, tra i quali Renato Pozzetto e Cochi Ponzoni che all'epoca, come lo stesso Villaggio, erano ancora pressoch\u00e9 sconosciuti. Le serate milanesi, viste come luogo di incontro e formazione professionale, vengono sintetizzate dall'attore con queste parole: \u00abMilano \u00e8 la citt\u00e0 con i ricordi pi\u00f9 felici della mia vita, quella delle notti in giro con gli amici del Derby, Giorgio Gaber, Pozzetto e quel tiratardi di Umberto Simonetta. Ora - aggiunge con sarcasmo - pare si sia trasformata in un feudo di sarte\u00bb.\nGli anni sessanta.\nUn nuovo modo di fare televisione: \"Quelli della domenica\".\nNel 1967, dopo anni di cabaret, esordisce nella trasmissione radiofonica \"Il sabato del Villaggio\", in cui racconta le storie fantasiose e stralunate di un buffo impiegato: terreno su cui fioriranno, di l\u00ec a poco, le avventure del ragionier Ugo Fantozzi. A seguire, il 21 gennaio 1968, esordisce sul piccolo schermo conducendo il programma d'intrattenimento \"Quelli della domenica\" (scritto da Marcello Marchesi, Enrico Vaime, Italo Terzoli e Maurizio Costanzo), dove ha modo di far conoscere, da una parte, un tipo di comicit\u00e0 strettamente \"fisica\", come nel caso dell'aggressivo e sadico Professor Kranz, e dall'altra il suo primo personaggio umiliato e sottomesso: Giandomenico Fracchia, caratterizzato da una mimica gommosa e inedita.\nLa prima figura a imporsi \u00e8 Kranz: sorta di prestigiatore da strapazzo che ogni domenica, con ironico accento tedesco e toni fintamente autoritari, coinvolge la platea in giochi di prestigio ingenui e infantili. La frase con cui apre ogni volta l'esibizione \"Chi viene voi adesso?\" diviene un tormentone. Se le maschere di Fracchia e Kranz vengono interpretate dall'attore in prima persona, quella di Fantozzi \u00e8, dallo stesso, semplicemente \"raccontata\", attraverso monologhi tutti formulati in terza persona.\nLe storie narrate hanno come argomento le varie disavventure del ragioniere che si pongono fin dall'inizio come genesi stessa del personaggio. Questi racconti hanno l'intento di rimarcare i difetti e le contraddizioni della societ\u00e0 italiana usando appositamente un linguaggio iperbolico, senza essere tuttavia avulsi dalla realt\u00e0. Difatti il comico, nel preparare i vari \"sketch\", s'ispira alle proprie esperienze lavorative citando molte persone realmente conosciute. Tra questi vi \u00e8 lo stesso Fantozzi: collega dell'artista ai tempi in cui era impiegato alla Cosider e ispiratore della sua creazione pi\u00f9 fortunata.\nDalle pagine del \"Corriere della Sera\" l'autore spiegher\u00e0: \u00abFantozzi in realt\u00e0 si chiama Bianchi. Al tempo in cui l'ho conosciuto, il suo ufficio era collocato in un sottoscala. Sono stato insieme a lui per parecchi anni. Il mio primo incontro con lui si \u00e8 svolto in una stanzetta, in questo sottoscala che gli avevano assegnato come ufficio. Quel giorno gli ho dato la mano dicendogli: \"Permette?\". Lui si \u00e8 alzato. Gli ho chiesto: \"Ma perch\u00e9 si alza?\". E Bianchi-Fantozzi: \"Credevo che volesse ballare\"\u00bb. Nei vari monologhi, vengono, poi, citati come compagni d'avventura gli stessi Fracchia e Filini e altri nomi di impiegati che in seguito, sul grande schermo, assumeranno un volto e un'interpretazione.\nMa il vero punto di rottura della trasmissione deriva, principalmente, da un nuovo modo di condurre il variet\u00e0. Villaggio, infatti, nelle vesti di presentatore, d\u00e0 vita a una comicit\u00e0 cinica e rabbiosa, colorita da un lessico originale e impietoso che scandalizza \"ipso facto\" telespettatori e benpensanti, da sempre abituati al paradigma dei presentatori affettati e cerimoniosi.\nInoltre, sollecita un tipo di regia il pi\u00f9 possibile disancorata dagli schemi dell'epoca suggerendo agli operatori riprese che annullassero ogni distanza tra spettatore e artista. Cos\u00ec facendo, il comico presenta le sue \"gag\" proprio in mezzo al pubblico, spesso recitando a soggetto e senza alcun canovaccio. In pi\u00f9, il costante coinvolgere e aggredire lo spettatore ha lo scopo di renderlo protagonista della scena trasformandolo in parte integrante dell'esibizione.\nTale \"format\", assolutamente spiazzante per l'emittente di Stato di allora, dopo un iniziale smarrimento incontra i favori del pubblico convincendo i produttori ad allungare le programmazioni fino a giugno. Il merito di questa riuscita va anche al gi\u00e0 collaudato duo Ric e Gian e all'esordiente coppia di comici Cochi e Renato: anch'essi protagonisti di punta dello spettacolo. Molto spazio viene dedicato alla musica leggera, dove ogni domenica Villaggio ha modo di presentare artisti affermati come Mina, Adriano Celentano, Patty Pravo e molti altri; anche il jazzista Louis Armstrong prende parte al programma, nel periodo in cui si esibisce al Festival di Sanremo.\nIl Fracchia televisivo e i programmi radiofonici.\nL'anno dopo, viene chiamato a condurre una nuova trasmissione: \"\u00c8 domenica, ma senza impegno\", con la partecipazione di Cochi e Renato, del Quartetto Cetra, di Ombretta Colli, Gianni Agus e Oreste Lionello. Qui, Villaggio reinterpreta nuovamente Fracchia modellandolo nella sua forma pressoch\u00e9 definitiva. Le varie trovate preparate con Gianni Agus hanno come \"leitmotiv\" costante la visita di Fracchia al proprio direttore, il quale, ogni volta, invita l'impiegato ad accomodarsi su una strana poltrona su cui non riesce mai a sedere scivolando in continuazione. La sedia in questione \u00e8 la poltrona sacco, ideata verso la fine degli anni sessanta dal gruppo di designer torinesi (Piero Gatti, Cesare Paolini, Franco Teodoro) e divenuta oggetto da esportazione in molti paesi del mondo.\nIl pubblico accosta, subito e in maniera spontanea, l'invenzione allo \"sketch\" creando una sorta di simbiosi tra l'oggetto e la \"gag\" rappresentata; tale opera di corredo viene riconosciuta e ricordata come la \"poltrona di Paolo Villaggio\". Il personaggio riscuote successo, e questo in virt\u00f9 di una voce \"sfiatata\" e di una gestualit\u00e0 sconnessa del tutto inedite con cui conia numerosi tormentoni verbali tra i quali: \u00abCom'\u00e8 umano, lei!\u00bb, \u00abAbbia piet\u00e0\u00bb, \u00abMi si sono intrecciati i diti!\u00bb, \u00abMi ripeta la domanda!\u00bb e altri ancora.\nIn seguito, collabora ad altre \"kermesse\" televisive come \"Canzonissima\" conducendo nello stesso periodo lo speciale \"La luna nelle canzoni\", storico evento che raccontava, attraverso brani eseguiti da famosi cantanti dell'epoca, il primo sbarco dell'uomo sulla Luna. Tra le tante attivit\u00e0 collaterali di Villaggio vi \u00e8 anche la radio, dove, nel 1967, presenta un proprio programma (il gi\u00e0 citato \"Il sabato del villaggio\") e, successivamente, \"Formula uno\" dove \u00e8 solito intervistare i grandi protagonisti della musica italiana.\nTra il novembre del 1973 e febbraio 1974 lavora di nuovo in radio nel programma \"Gran variet\u00e0\" condotto da Johnny Dorelli, dove interpreta la figura dell'\"Estetisto\" o \"Visagisto\": una sorta di visagista da strapazzo che si rivolge al pubblico con il saluto \"conigliettini miei\" sottoponendo Giandomenico Fracchia agli esperimenti pi\u00f9 bizzarri e quindi, dal novembre 1975, passa alla conduzione della trasmissione assieme a Raffaella Carr\u00e0 dove propone un curioso gioco dal titolo \"Villaggio Quiz\", gi\u00e0 presentato in precedenza in alcune uscite televisive. Nel 1968 comincia per il comico genovese la parallela attivit\u00e0 in campo cinematografico. Esordisce al cinema nel film \"Eat it!\", seguito da \"Il terribile ispettore\", entrambi usciti nel 1969. Da menzionare la parodia western \"I quattro del pater noster\" (1969), di Ruggero Deodato, dove recita assieme ai comici Enrico Montesano, Lino Toffolo e Oreste Lionello.\nGli anni settanta.\nL'esordio letterario di Fantozzi.\nNel frattempo, pubblica sulla rivista \"L'Europeo\" i racconti tratti dai monologhi delle sue trasmissioni dove il personaggio Fantozzi acquisir\u00e0 un'importanza maggiore diventando un MacGuffin catalizzatore di tutte le storie che descrivono - secondo il suo stile satirico e pungente - le varie diseguaglianze della civilt\u00e0 del benessere. Le pubblicazioni si susseguono regolarmente, cos\u00ec, a ogni uscita, la maschera di Fantozzi prende lentamente forma e, anche se nessuno gli ha ancora prestato un volto, comincia ad assumere caratteristiche ben definite.\nIn questi testi (pubblicati nel 1968) appaiono, per la prima volta e in maniera definitiva, i vari compagni d'avventura del ragioniere destinati ad accompagnarlo per moltissimi anni: la remissiva e disillusa signora Pina Fantozzi, la mostruosa figlia Mariangela, il compagno di lavoro ragionier Filini, l'eterna fiamma signorina Silvani, lo sbruffone geometra Calboni e il Megadirettore Galattico che incombe col suo dominio assoluto sulle vite dei suoi dipendenti.\nNe esce il ritratto di un piccolo \"uomo senza qualit\u00e0\": un mediocre travet eretto a emblema di una \"middle class\" angariata dal potere e assolutamente incapace di vivere in armonia con s\u00e9 e con gli altri. Secondo le parole del critico cinematografico Paolo Mereghetti: \u00abFantozzi, come la maggioranza dell'umanit\u00e0, non ha talento. E lo sa. Non si batte n\u00e9 per vincere n\u00e9 per perdere ma per sopravvivere. E questo gli permette di essere indistruttibile. La gente lo vede, ci si riconosce, ne ride, si sente meglio e continua a comportarsi come Fantozzi\u00bb.\nNel 1971 questi racconti confluiscono nell'opera prima \"Fantozzi\", edita dal gruppo Rizzoli, che diventa ben presto un fenomeno sociale e culturale (pi\u00f9 di un milione di copie vendute), venendo tradotta in molte lingue, soprattutto in Unione Sovietica. In merito al richiamo internazionale l'autore dichiara: \u00abIn Francia ho avuto l'onore di essere stato pubblicato dalle \u00c9ditions Robert Laffont e di essere stato tradotto da Paul Challant, che ha fatto una cernita del meglio dei miei Fantozzi e lo ha raccolto sotto il titolo di \"Monsieur Catastrophe\" [...] poi sono famoso in Russia. Quando \u00e8 venuto il poeta Evtushenko in Italia, per un convegno della Fondazione Cini, a Venezia, mi ha citato come l'unico degli scrittori italiani riconducibili a Gogol\u00bb. Tale vicinanza al drammaturgo russo varr\u00e0 all'attore, negli anni a venire, il premio Gogol come \"miglior scrittore italiano tradotto in cirillico\".\nLa diffusione del libro \u00e8 tale da far circolare il testo anche negli ospedali psichiatrici come ha testimoniato la poetessa Alda Merini che ha, pi\u00f9 volte, ricordato il valore terapeutico di quelle letture: \u00abLo iniziai a leggere e immediatamente deflagrai in uno scoppio di risa che mi ha fatto desiderare la vita come non mi era mai capitato. Fantozzi mi ha salvato la vita, sono viva grazie a lui\u00bb.\nIl romanzo illustra in maniera ancor pi\u00f9 chiara la natura del protagonista: \u00abFantozzi, disperato fumetto della societ\u00e0 dei consumi, \u00e8 debole e servile come sa esserlo solo il piccolo-borghese. Sempre terrorizzato dai direttori, timido e impacciato fino al catastrofico, si presenta come vittima naturale dei \"mass media\", del consumismo e della pubblicit\u00e0 televisiva, tragicamente incapace di adeguarsi ai modelli sociali che mitizza quotidianamente\u00bb.\nNon a caso, da alcuni anni, il personaggio \u00e8 stato accostato da numerosi sociologi come Domenico De Masi a casi di cronaca relativi al \"mobbing\": termine che indica (in ambito lavorativo) una precisa condizione di persecuzione psicologica adottata dal datore di lavoro verso colleghi e subalterni. Le stesse ricerche scientifiche, proprie della psicoanalisi, hanno poi dimostrato come tali persecuzioni avvenissero pi\u00f9 facilmente nei confronti di soggetti deboli e insicuri raggruppando le patologie di questi ultimi sotto il nome di \"sindrome di Fantozzi\". Basti ricordare (anche in virt\u00f9 della popolarit\u00e0 acquisita) la nascita dell'aggettivo \"fantozziano\": neologismo introdotto nei dizionari della lingua italiana come ad esempio \"lo Zingarelli\" o l\"'Enciclopedia Treccani\" e stante a indicare: \u00abPersona impacciata e servile con i superiori\u00bb o \u00abche ricorda i modi goffi del ragionier Fantozzi\u00bb o anche di \u00abvicenda o situazione fantozziana\u00bb, vista come sinonimo di \u00abtragicomica o grottesca\u00bb.\nNel 2011, per i 150 anni dell'Unit\u00e0 d'Italia, il libro \u00e8 stato scelto dal comitato scientifico del \"Centro per il libro e la lettura\" tra le centocinquanta opere che hanno segnato la storia dello Stato italiano. Il successo editoriale spinge Villaggio a scrivere un seguito: \"Il secondo tragico libro di Fantozzi\", uscito nel 1974, dove si delinea ulteriormente il carattere e la \"vis comica\" della maschera. Il tutto viene perfezionato dall'uso di un lessico, inventato dallo stesso artista, molto particolare: \u00abspesso sospeso tra astrazioni metaforiche, alterazioni linguistiche e degenerazioni burocratiche, entrato in maniera paradigmatica nell'immaginario collettivo degli italiani\u00bb.\nDal \"mare magnum\" di questa neolingua, lodata e ammirata da Pier Paolo Pasolini, si possono evidenziare espressioni come: \"direttore naturale\", \"megagalattico\", \"poltrona in pelle umana\", \"nuvola degli impiegati\", \"salivazione azzerata\", \"lingua felpata\", aggettivi come \"mostruoso\", \"pazzesco\" e \"agghiacciante\" o inesattezze verbali come \"venghi\", \"vadi\", \"dichi\", e tante altre.\nCos\u00ec operando, lo scrittore ligure utilizza un vocabolario corrente riconosciuto e parlato sia dall\"\u00e9lite\" degli intellettuali sia dall'italiano medio e che si distacca dalla tradizione comica nazionale, da sempre basata su una scrittura umoristica di stampo regionale e dialettale. Inoltre, questa originale tecnica satirica ha avuto il merito di porre la lente d'ingrandimento sui meccanismi alienanti della societ\u00e0 di massa, dove i disagi e le paure del personaggio Fantozzi sono divenuti \"ex post\" lo specchio dei vizi e delle ipocrisie non solo delle classi agiate ma anche di quelle meno abbienti. In questo modo, lo scrittore genovese viene a inserirsi in quella linea narrativa, propria di certa letteratura industriale, che da Ottiero Ottieri a Paolo Volponi \u00e8 riuscita a raccontare con attenzione antropologica i parossismi del capitalismo e i relativi squilibri del mondo del lavoro. A differenza di questi, per\u00f2, il mondo illustrato dal comico non \u00e8 quello operaio, bens\u00ec quello informe e individualista del ceto impiegatizio, fino a quel momento sfuggito all'analisi di molti economisti e sociologi.\nTra i due libri citati esce, nel 1972, \"Come farsi una cultura mostruosa\", edito da Bompiani con inserita una prefazione di Umberto Eco. In quest'opera Villaggio si diverte a sottoporre al lettore una serie di nomi di cose, localit\u00e0 e persone di cui si deve indovinare la definizione giusta tra le quattro opzioni da lui proposte. Ovviamente tre delle opzioni sono completamente sbagliate e l'autore se ne serve per provocare le risate del lettore. Nel 1976 Villaggio pubblica un terzo volume dal titolo \"Le lettere di Fantozzi\". In queste corrispondenze il personaggio descrive in maniera sincera la sua piatta esistenza non trascurando una vivace satira sugli usi e costumi della societ\u00e0 moderna.\nLa collaborazione con Vittorio Gassman.\nAll'inizio degli anni settanta Villaggio intensifica la sua produzione cinematografica grazie al sodalizio con Vittorio Gassman, all'epoca mattatore della commedia all'italiana. L'occasione si presenta allorch\u00e9 Mario Monicelli, anche su pressione dei produttori, decide di girare il seguito de \"L'armata Brancaleone\" (1966). Tra i protagonisti vi sono, oltre a Gassman e Villaggio, anche Stefania Sandrelli, Lino Toffolo e Gigi Proietti. Al comico genovese viene affidato il ruolo del soldato alemanno Torz. Cosicch\u00e9 Villaggio, in \"Brancaleone alle crociate\" (1970), in un certo modo, sostituisce la parte che fu nel primo episodio di Gian Maria Volont\u00e9.\nAnche qui, ritroviamo un grottesco duello tra il protagonista e l'antagonista di turno; questa volta, al posto del principe Teofilatto (Volont\u00e9), Brancaleone da Norcia dovr\u00e0 vedersela con l'infanticida Torz (Villaggio). Il personaggio dell'alemanno \u00e8 un chiaro riferimento alla comicit\u00e0 di Kranz, sfruttata da Monicelli per rendere ancora pi\u00f9 surreale il seguito. Il film \u00e8 l'inizio di una collaborazione artistica tra Gassman e Villaggio che durer\u00e0 dal 1970 al 1972 fruttando altri due film e varie incursioni televisive per promuovere l'uscita delle pellicole.\nLa coppia si presenta con frequenza sul piccolo schermo inscenando apposite trovate. Gassman recita il ruolo di assoluto protagonista, egocentrico e sbruffone e Villaggio quello della \"spalla\" che cerca di demolire la \"vanagloria\" dell'altro. Al cinema recitano, come su detto, in altre due pellicole: \"Senza famiglia, nullatenenti cercano affetto\" (1971), per la regia dello stesso Gassman e \"Che c'entriamo noi con la rivoluzione?\" (1972), di Sergio Corbucci, dove un prete (Villaggio) e un attore (Gassman) vengono coinvolti nella rivoluzione messicana. Entrambi gli artisti si rincontreranno sul set quasi dieci anni dopo recitando nel film \"Il turno\" (1981), di Tonino Cervi, ispirato al romanzo di Luigi Pirandello. Un'amicizia, quella tra i due attori, che Villaggio in molte interviste ha sempre ricordato con ironia e affetto: \u00abVittorio \u00e8 l'uomo e l'attore che ho stimato di pi\u00f9 nella vita. Voleva essere l'attore colto. Nei discorsi infilava parole come \"semantico\", \"sussunto\", \"paratattico\". Parlava una neo-lingua infarcita di vocaboli misteriosi. Nessuno lo sa, ma \u00e8 la persona pi\u00f9 divertente che abbia conosciuto\u00bb.\nNello stesso periodo recita nel film \"Beati i ricchi\" (1972), di Salvatore Samperi, oltre a condurre la trasmissione \"Senza rete\", per la regia di Enzo Trapani. Sempre nel 1972 partecipa, nelle vesti di \"guastatore\", al Festival di Sanremo condotto da Mike Bongiorno e Sylva Koscina.\nTra Nanni Loy, Pupi Avati, Ferreri e Comencini.\nConclusasi l'esperienza con Gassman Villaggio recita in varie commedie. Nel 1973 viene diretto da Nanni Loy nel film di satira politica \"Sistemo l'America e torno\", dove interpreta il ruolo di un ingegnere inviato in America per reclutare un giocatore di pallacanestro, salvo poi scoprire essere un militante dei Black Power. L'anno dopo partecipa al disincantato \"Non toccare la donna bianca\" dell'amico Marco Ferreri, dove ha modo di recitare con alcuni dei massimi attori italiani e francesi come Marcello Mastroianni, Ugo Tognazzi, Catherine Deneuve, Michel Piccoli e Philippe Noiret.\nIl film rievoca, in toni stravaganti, l'episodio della battaglia di Little Big Horn quando gli indiani riuscirono a sconfiggere il famoso generale George Armstrong Custer. Villaggio interpreta, in maniera sulfurea, una curiosa spia americana. Il film \u00e8 la prima e ultima collaborazione con il regista milanese. Anni pi\u00f9 tardi, nel 1991, a Villaggio sarebbe andata la parte del protagonista del nuovo film di Ferreri \"La carne\". Il ruolo verr\u00e0 rifiutato dall'attore (e attribuito a Sergio Castellitto) su consiglio di Cecchi Gori per non rovinarsi l'immagine di attore comico che oramai da tempo aveva presso il pubblico.\nNel 1975 Pupi Avati lo vuole come interprete principale nella commedia \"La mazurka del barone, della santa e del fico fiorone\", ruolo che successivamente andr\u00e0 all'amico Ugo Tognazzi. Villaggio lavorer\u00e0 ugualmente al film interpretando la parte di un magnaccia strambo e irriverente. In seguito viene chiamato a recitare in numerosi film a episodi tra i quali: \"Di che segno sei?\" (1975), di Sergio Corbucci, \"Quelle strane occasioni\" (1976), per la regia di Nanni Loy, \"Tre tigri contro tre tigri\" (1977), diretto ancora da Corbucci e da Steno e infine \"Io tigro, tu tigri, egli tigra\" (1978), di Giorgio Capitani. Oltre a ci\u00f2, compare nel film corale \"Signore e signori, buonanotte\" (1976).\nIn quest'ultima pellicola viene diretto in due episodi: \"Il disgraziometro\" (di attribuzione incerta) e \"Mangiamo i bambini\", per la regia di un altro protagonista della commedia all'italiana: Luigi Comencini. L'episodio narra la storia dello studioso Schmidt, che, dopo aver pubblicato un curioso libro spiega come liberarsi facilmente del sovraffollamento urbano rifacendosi alle teorie di Jonathan Swift, ossia nutrirsi con i poveri pargoli. In questo periodo, anche se Villaggio abbandona le varie conduzioni televisive per dedicarsi a tempo pieno al cinema, non manca di effettuare alcune \"irruzioni\" sul piccolo schermo come nella trasmissione \"Milleluci\", condotta da Mina e Raffaella Carr\u00e0, dove ha modo di riproporre vari \"sketch\" del suo Professor Kranz.\nIl sodalizio con Luciano Salce: Villaggio diventa Fantozzi.\nNel 1974 Villaggio, di concerto con la Rizzoli film, decide di trasportare sul grande schermo la maschera di Fantozzi affidandone la direzione al regista Luciano Salce. In questo modo l'artista sceglie di interpretare per la prima volta (e in prima persona) la sua stessa invenzione. Per la stesura dello \"script\" viene affiancato dalla coppia di sceneggiatori Leo Benvenuti e Piero De Bernardi che suggeriscono all'attore l'inserimento nel film di una voce fuori campo allo scopo di narrare le singole sequenze. Grazie a questa scelta i \"commenti off\" (recitati dallo stesso Villaggio) diventano subito un \"marchio di fabbrica\" ponendosi in stretta continuit\u00e0 con i precedenti monologhi televisivi.\nDa qui in avanti l'attivit\u00e0 dell'attore sar\u00e0 sempre dedicata al cinema comico formando con la propria fisicit\u00e0 l'identikit del protagonista: \u00abfisicamente tozzo e sgraziato, con i capelli color topo e la pelle giallo sabbia, il Villaggio-Fantozzi si presenta sullo schermo sempre in maniera improbabile, con giacca da ragioniere, pantaloni ascellari e sulla testa il simbolico e caratteristico basco\u00bb. \u00abNasce cos\u00ec una nuova maschera, l'ultima, dopo quella di Tot\u00f2, ad attingere le proprie radici nella commedia dell'arte\u00bb e in cui si possono sentire molte influenze letterarie (la lezione russa di Gogol' e Cechov) e cinematografiche (il delirio sadomaso dei \"cartoon\", la scuola di Tex Avery e le varie invenzioni surreali di Frank Tashlin). Sul versante nazionale sono certamente da citare come antesignani del personaggio gli scritti di Italo Calvino e Luciano Bianciardi, ossia i rispettivi: \"Marcovaldo, ovvero Le stagioni in citt\u00e0\", e \"La vita agra\". Da non tralasciare il romanzo ottocentesco \"Le miserie 'd Mons\u00f9 Travet\", di Vittorio Bersezio, portato sullo schermo dal regista e scrittore Mario Soldati. Viene alla luce, in tal modo, un preciso soggetto filmico pensato come sintesi di stili differenti, dove comicit\u00e0 di linguaggio (tipica del costume italico) e \"slapstick comedy\" (tipica del muto) si fondono in maniera reciproca e costante.\nUmiliato da una grigia quotidianit\u00e0 e schiacciato da un'aberrante gerarchia aziendale, Fantozzi piomba nelle situazioni e negli ambienti come \"una contraddizione commovente ed esplosiva\" entrando nella memoria collettiva fin dalla prima apparizione sugli schermi.\nIl film esce nelle sale nel marzo del 1975 ottenendo un successo superiore al suo esordio narrativo incassando la cifra di oltre cinque miliardi di lire e rimanendo in proiezione, per molti mesi, in numerose citt\u00e0 italiane. Nel febbraio del 2008 la pellicola \u00e8 stata selezionata da una commissione di esperti tra i 100 film italiani da salvare. Assieme alle produzioni di Steno (\"Tot\u00f2 a colori\" e \"Un americano a Roma\"), \"Fantozzi\" \u00e8 l'unica opera presente nella lista ascrivibile al genere comico.\nAccanto a Paolo Villaggio vengono poi scelti una serie di attori che contribuiranno in maniera fondamentale al successo del film, in egual modo in quelli successivi: Gigi Reder nella parte dell'occhialuto ragionier Filini, Anna Mazzamauro nei panni della riccioluta signorina Silvani, Li\u00f9 Bosisio e successivamente Milena Vukotic nella parte della signora Pina Fantozzi. Da non dimenticare gli attori Giuseppe Anatrelli, nelle vesti del subdolo geometra Calboni, e Plinio Fernando in quelle della sgraziata figlia Mariangela, non a caso fatta interpretare da un uomo. \u00c8 il regista Luciano Salce ad avere questa intuizione scegliendo per la parte di Mariangela proprio il giovane Fernando.\nUn anno dopo (sempre per la regia di Salce) esce nelle sale \"Il secondo tragico Fantozzi\" che bissa il consenso della pellicola precedente. Anche in questo episodio viene confermato lo stesso \"cast\" e girato il tutto nelle medesime \"location\". Nel secondo capitolo della saga, tra le altre cose, viene inserita quella che sarebbe diventata una delle frasi pi\u00f9 celebri di tutta la carriera di Fantozzi: \u00abPer me... la corazzata Kotiomkin... \u00e8 una cagata pazzesca!\u00bb, \u00abdisperato grido di ribellione di un impiegato costretto a vedere per l'ennesima volta il film di Ejzenstejn al cineforum aziendale e subito diventata la frase simbolo di chi si ribellava ai valori sclerotizzati imposti da una cultura ferma al passato\u00bb.\nPer ovviare all'impossibilit\u00e0 di utilizzare le scene originali de \"La corazzata Pot\u00ebmkin\" di \u0116jzen\u0161tejn (uno dei capolavori del cinema russo d'avanguardia), in fase di sceneggiatura si decide di ricrearle \"ex novo\" cambiando il titolo originale del film con l'assonante \"La corazzata Kotiomkin\". Pertanto, il nome del regista \u00e8 opportunamente modificato: Sergej M. \u0116jzen\u0161tejn diviene Serghei M. Einstein e la sequenza della scalinata di Odessa (visibile nel film) viene girata dal regista Luciano Salce a Roma, sulla Scalea Bruno Zevi, di fronte alla Galleria di arte moderna. La pellicola \u00e8 appositamente maltrattata per ottenere un precoce effetto di invecchiamento.\nLa riuscita dei due lungometraggi porta Salce e Villaggio a stringere un vero sodalizio che durer\u00e0 per tutti gli anni settanta e frutter\u00e0 altre cinque pellicole: \"Alla mia cara mamma nel giorno del suo compleanno\" (1974), con Eleonora Giorgi (in realt\u00e0 precedente all'uscita di \"Fantozzi\"), \"Il... Belpaese\" (1977), incentrato sugli anni di piombo, il \"Professor Kranz tedesco di Germania\" (1978), girato in Brasile e risultato un flop, e il segmento \"Si buana\" del film \"Dove vai in vacanza?\" (1978). Da ultimo, avvicinandosi alla pi\u00f9 classica commedia degli equivoci, il film \"Rag. Arturo De Fanti, bancario precario\" (1980), con Catherine Spaak, per quello che resta l'ultima collaborazione di Villaggio con Salce. Inoltre, sono da menzionare: \"Il signor Robinson, mostruosa storia d'amore e d'avventure\" (1976), diretta da Sergio Corbucci e il \"Dottor Jekyll e gentile signora\" (1979), per la regia di Steno. Il dualismo bene e male presente nella rinomata creazione di Stevenson permette a Villaggio di ripresentare, anche al cinema, l'altra faccia della sua comicit\u00e0 cinica e aggressiva. Comicit\u00e0 che a seguito del successo cinematografico di Fantozzi diverr\u00e0 sempre pi\u00f9 rara e sporadica.\nIl successo di Fracchia.\nNell'autunno del 1975 torna in televisione quello che Paolo Villaggio definisce \u00abla proiezione nevrotica di Fantozzi\u00bb, ossia il timido e complessato Giandomenico Fracchia. In questo modo nasce una serie suddivisa in quattro episodi dal titolo: \"Giandomenico Fracchia - Sogni proibiti di uno di noi\" (con a fianco il nuovo compagno Gigi Reder, nella parte del Geometra Borioli, Gianni Agus, in quella del cavalier Acetti e Ombretta Colli, nella parte della Signorina Ruini). Rispetto alle precedenti uscite televisive, la serie (con la regia di Antonello Falqui) presenta un taglio decisamente pi\u00f9 cinematografico.\nPer l'occasione, Fracchia \u00e8 un ragioniere alle dipendenze di una grande azienda. La particolarit\u00e0 del protagonista \u00e8 chiara fin dal primo episodio: mentre con i colleghi si dimostra sempre determinato e sicuro di s\u00e9, in presenza della Signorina Ruini, suo grande amore inconfessato, diventa timido e insicuro e ancor di pi\u00f9 quando si trova in presenza del suo capoufficio: il Cav. Dott. Ulisse Acetti. Tale stato di soggezione provoca in Fracchia una specie di blocco mentale generando una balbuzie tale da modificare la sua stessa voce rendendola roca e sfiatata. Inoltre, ogni qual volta viene convocato nell'ufficio di Acetti, Fracchia deve fare i conti con la terribile \"poltrona sacco\" sulla quale non riesce mai a trovare un punto di equilibrio statico.\nL'unica via di fuga dalla routine quotidiana sono i sogni dove Fracchia riesce sempre a conquistare la tanto amata Signorina Ruini e a vendicarsi del cavalier Acetti ma, ogni volta, destatosi dal sogno \u00e8 costretto a ripiombare nella sua infelice condizione. Tali divagazioni oniriche sono, per lo pi\u00f9, parodie di famosi film, trasmissioni dell'epoca ed eventi sportivi. Il nodo centrale di ogni episodio \u00e8 la sequenza in cui Fracchia si reca dallo psicanalista con l'intento di sconfiggere le sue paure: in questo modo il pubblico scopre la causa delle sue fobie e delle sue insicurezze. Infatti, gli atteggiamenti remissivi e servili nei confronti del suo capoufficio avrebbero origine nel difficile rapporto instaurato durante l'infanzia coi genitori (non a caso interpretati da Villaggio e doppiati da Gianni Agus, per rendere manifesta la corrispondenza genitori-capoufficio).\nAlla fine di ogni puntata si presenta Paolo Villaggio (nelle vesti di s\u00e9 stesso) e dopo un faccia a faccia con il suo personaggio lo esorta a seguirlo fuori dagli studi Rai mentre partono i titoli di coda sulle note della sigla \"Facciamo finta che...\", cantata da Ombretta Colli. La serie televisiva ottiene grande consenso e gli episodi, nel corso del tempo, saranno spesso replicati fino a essere riproposti ancora oggi. In ogni puntata alcuni elementi sono ripresi dai libri e dal coevo film \"Fantozzi\" mostrando il gusto dell'autocitazione, tipico dell'attore genovese.\nGli anni ottanta.\nVillaggio tra Fracchia e Fantozzi.\nDopo quattro anni di assenza dalle sale, nel 1980 avviene il rilancio cinematografico di Fantozzi con il film \"Fantozzi contro tutti\" (anticipato dall'omonimo libro uscito per la \"Rizzoli\" nel 1979) che vede alla regia, per la prima e unica volta, lo stesso attore coadiuvato dal semi-esordiente Neri Parenti che a partire dal film \"Fracchia la belva umana\" diverr\u00e0 il suo regista di riferimento. Alcune novit\u00e0 riguardano l'assenza di Anna Mazzamauro nel ruolo della \"signorina Silvani\" e una nuova interprete della \"signora Pina\", Milena Vukotic, che assumer\u00e0 le vesti della moglie fino all'ultimo episodio (eccezion fatta per \"Superfantozzi\", che vede il ritorno sullo schermo di Li\u00f9 Bosisio).\nSi segnala, tra l'altro, la presenza di Diego Abatantuono. Grazie a questa pellicola il giovane attore milanese ha modo di far conoscere la sua comicit\u00e0 legata alla figura del \"terrunciello\", che proprio in quegli anni andava formandosi. La nota sequenza della corsa ciclistica ha dato inizio, dal 1999, a una vera corsa amatoriale che ha luogo, ogni anno, in varie parti d'Italia.\nNello stesso anno c'\u00e8 spazio per le riprese di altri due film: \"La locandiera\", dall'omonimo testo di Goldoni, con Adriano Celentano e Claudia Mori e \"Rag. Arturo De Fanti, bancario precario\", film che sancir\u00e0 (come gi\u00e0 detto) la fine del rapporto professionale con Salce. L'anno seguente fa esordire sul grande schermo il personaggio di Fracchia nel film \"Fracchia la belva umana\": una specie di parodia del fordiano \"Tutta la citt\u00e0 ne parla\" che diviene ben presto un \"cult movie\". La pellicola sar\u00e0 anche l'occasione per liberare l'attore Lino Banfi dal cosiddetto \"cinema di serie B\" degli anni settanta.\nA contorno troviamo tutta una schiera di attori gi\u00e0 attivi nel filone fantozziano come Anna Mazzamauro e Gigi Reder e altri lanciati dallo stesso Villaggio come Francesco Salvi e Massimo Boldi. Nel \"cast\" compare anche Gianni Agus, nei panni dell'autoritario capo-direttore. Sempre pi\u00f9 richiesto da un pubblico trasversale e in continuo aumento l'artista si lega indissolubilmente al doppio ruolo di Fracchia-Fantozzi ampliando la sua comicit\u00e0 in una serie ininterrotta di pellicole, dove l'attore ha modo di consolidare mimica e \"gag\" dei suoi personaggi.\n\u00abCos\u00ec come Tot\u00f2 era sempre Tot\u00f2 in ogni ruolo rappresentato cos\u00ec Villaggio, in tutte le parti indossate, oscilla costantemente tra Fracchia e Fantozzi\u00bb, grazie ai quali \u00abgioca a far esplodere il banale punk quotidiano in quadretti dal gusto iperreale e tragicomico\u00bb. Componente essenziale ai due personaggi \u00e8 il netto contrasto tra la piccineria umana di Fracchia e Fantozzi e gli avvenimenti paradossali che i due protagonisti sono costretti a subire, riuscendo talvolta a riscattarsi nei confronti del potente di turno, per poi ricadere nel consueto tran tran quotidiano..\nNel 1982, viene girata una serie di opere dalla sicura presa sul pubblico, spesso con titoli fantozziani tra i quali si ricordano: \"Sogni mostruosamente proibiti\", \"Bonnie e Clyde all'italiana\" (affiancato da Ornella Muti) e \"Pappa e ciccia\", liberamente tratto (nel secondo episodio) da un capitolo del libro \"Fantozzi contro tutti\". L'anno precedente, nel 1981, partecipa al programma televisivo di Renzo Arbore, \"Telepatria International\", nato per festeggiare i 120 anni dell'Unit\u00e0 d'Italia. Nel corso della puntata interpreta in maniera ironica e demitificante il navigatore genovese Cristoforo Colombo.\nNel 1983 ritorna in televisione nel contenitore serale di Corrado \"Ciao Gente\", dove ripropone la caratterizzazione di Gemma Pontini (una sorta di stramba opinionista), gi\u00e0 presentata nel programma di Giovanni Minoli \"Mixer\". Nello stesso anno esce per Rizzoli \"Fantozzi subisce ancora\", che porr\u00e0 le basi per l'uscita, a Natale, dell'omonimo film. L'omonimia questa volta \u00e8 solo nel titolo: infatti la nuova pellicola dedicata al ragioniere \u00e8 la prima della serie a non essere frutto della penna del comico. Da qui in poi le vicende narrate saranno create dalla sola sceneggiatura curata a pi\u00f9 mani da Villaggio, Benvenuti, De Bernardi e Domenico Saverni. Il quarto capitolo della saga, sempre pi\u00f9 vicino alle \"gag slapstick\" da \"cartoon\" sadomaso, conferma la popolarit\u00e0 acquisita e vede il ritorno di Anna Mazzamauro, nonch\u00e9 i felici bozzetti di Riccardo Garrone, Andrea Roncato e Alessandro Haber. Il film verr\u00e0 dedicato alla memoria di Giuseppe Anatrelli, scomparso nell'ottobre del 1981: attore teatrale diventato famoso interpretando il ruolo del geometra Calboni.\nDue anni pi\u00f9 tardi, assieme a Gigi Reder, d\u00e0 vita alla pellicola \"dark fantasy\" \"Fracchia contro Dracula\", illuminata dalla fotografia di Luciano Tovoli e che vede la presenza di una giovane Isabella Ferrari. Da segnalare, infine, \"A tu per tu\", uscito nel 1984 e girato con l'attore e cantante Johnny Dorelli.\nI film degli anni ottanta e il ritorno alla conduzione televisiva.\nVerso la met\u00e0 degli anni ottanta Villaggio, assieme a Neri Parenti e altri registi, inanella una serie di pellicole comiche destinate al grande pubblico. In questo l'attore genovese sar\u00e0 coadiuvato da molti attori come Lino Banfi, Massimo Boldi, Christian De Sica, Gigi e Andrea e Teo Teocoli. In quest'ottica nascono i film \"I pompieri\" (1985) e il dittico \"Scuola di ladri\" (1986) e \"Scuola di ladri - Parte seconda\" (1987), che vedono entrambi la partecipazione di Enrico Maria Salerno.\nSeguono i collettivi: \"Grandi magazzini\" (1986), di Castellano e Pipolo, \"Missione eroica - I pompieri 2\" (1987), di Giorgio Capitani e \"Rimini Rimini\" (1987), dove Villaggio e Serena Grandi inscenano la parodia del film scandalo \"9 settimane e \u00bd\". Sono ancora da menzionare: \"Roba da ricchi\" (1987), diretto come \"Rimini Rimini\" da Sergio Corbucci e \"Com'\u00e8 dura l'avventura\" (1987), di Flavio Mogherini. Allo stesso tempo, la saga fantozziana vira decisamente verso una dimensione surreale e fantasy. Infatti, nel dicembre del 1986, esce \"Superfantozzi\" che persegue il formato epico-storico gi\u00e0 presente ne \"La pazza storia del mondo\", dell'attore e regista Mel Brooks. Programmatica, in tal senso, \u00e8 una dichiarazione di Neri Parenti che afferma di voler fissare i personaggi di Fracchia e Fantozzi in vere e proprie maschere, quasi contro la volont\u00e0 del loro stesso autore. Grazie a questo \"nuovo corso\" la pellicola mantiene inalterata la presa sul pubblico, anche in virt\u00f9 di un avvicinamento sempre pi\u00f9 marcato al mondo degli anime e dei \"cartoon\". Non per niente, due anni pi\u00f9 tardi, il celebre fumetto Topolino dedicher\u00e0 un apposito numero alle varie avventure del tragico ragioniere.\nIn direzione opposta si presenta \"Fantozzi va in pensione\" (1988) \u00abdove la maschera viene deposta per tornare personaggio, riportando alla ribalta i problemi sociali nei quali e dai quali il personaggio era nato. Fantozzi ha lasciato l'ufficio per anzianit\u00e0 e sente improvvisamente il vuoto della vita, proprio come a una maschera a cui viene a mancare il volto; o, pi\u00f9 esattamente, come un volto a cui viene a mancare una maschera\u00bb. Non mancano casi isolati come \"Il volpone\" (1988), di Maurizio Ponzi (sorta di aggiornamento del \"Volpone\" di Ben Jonson), dove il comico ha modo di rispolverare la cattiveria degli esordi e la miniserie televisiva \"Sogni e bisogni\", diretta nel 1985 da Sergio Citti, dove presta la propria interpretazione nell'episodio chapliniano \"Amore cieco\". Il decennio si chiude con \"Ho vinto la lotteria di capodanno\", sempre con la regia di Neri Parenti. Il film, ricco di spunti e situazioni catastrofiche (proprie del cinema muto), si rivela un successo portando la pellicola a essere il secondo campione d'incassi italiano nel Natale del 1989.\nGli anni ottanta vedranno l'attore nuovamente impegnato sul piccolo schermo conducendo vari programmi d'intrattenimento. Nel 1985 passa per la prima volta sulle reti Fininvest partecipando ai corali \"Risatissima\" e \"Grand Hotel\", quest'ultimo con Franco Franchi e Ciccio Ingrassia. Nell'autunno del 1986 conduce \"Un fantastico tragico venerd\u00ec\" dove esordir\u00e0 in veste autoriale la Gialappa's Band, e l'anno dopo \"Che piacere averti qui\". In queste trasmissioni avr\u00e0 modo di ripresentare per l'ultima volta Kranz e (tramite scene appositamente inserite) le disavventure di Fracchia, sempre con Gianni Agus, per quelle che risultano essere le ultime apparizioni televisive dei due personaggi.\nGli anni novanta.\nL'incontro con Federico Fellini.\nNel febbraio del 1989 cominciano le riprese dell'ultima fatica del maestro riminese, \"La voce della Luna\" (1990), tratta dal libro \"Il poema dei lunatici\" di Ermanno Cavazzoni e tutta l'attenzione della stampa \u00e8 rivolta alla curiosa scelta dei due protagonisti: Roberto Benigni e Paolo Villaggio. La critica, inizialmente stupita delle relative scritturazioni, interrogher\u00e0 pi\u00f9 volte il regista sul perch\u00e9 di tale scelta accogliendo il film in maniera piuttosto tiepida. La risposta di Fellini non si fa attendere: \u00abBenigni e Villaggio sono due ricchezze ignorate e trascurate. Ignorarne il potenziale mi sembra una delle tante colpe che si possono imputare ai nostri produttori\u00bb.\nLa pellicola, riconsiderata nel tempo per il suo valore, \u00ab\u00e8 una sorta di invocazione al silenzio contro il frastuono della vita contemporanea\u00bb; ambientata in un contesto rurale e notturno, l'opera si pone \u00abcome un elogio della follia e una satira sulla volgarit\u00e0 dell'odierna civilt\u00e0 berlusconiana\u00bb. Presentato fuori concorso al Festival di Cannes nel 1990 vede il prodigarsi di registi come Woody Allen e Martin Scorsese nel far distribuire il film anche in terra americana.\nL'opera d\u00e0 l'occasione a Villaggio di ricevere il David di Donatello come migliore attore, conquistato ex aequo con Gian Maria Volont\u00e9.\nLa partecipazione al film di Fellini segna per il comico genovese l'inizio di una parallela attivit\u00e0 nel cinema d'autore lavorando con altri importanti registi, non prima di collaborare ancora con il cineasta romagnolo. Infatti, nel 1992, \u00e8 protagonista di tre \"spot\" diretti da Fellini per la Banca di Roma (intitolati \"Il sogno\") dove recitano l'attore feticcio di Luis Bu\u00f1uel, Fernando Rey e l'esordiente Anna Falchi. Infine, avrebbero dovuto girare assieme una nuova pellicola: \"Il viaggio di G. Mastorna, detto Fernet\", secondo le parole di Vincenzo Mollica: \u00abil film non realizzato pi\u00f9 famoso della storia del cinema\u00bb.\nIl progetto, pensato fin dal 1965, non trova mai una concreta applicazione, spesso per cause di forza maggiore tra cui malattie, ritardi e contrattempi di varia natura. Fellini, oramai deciso a girare \"Il Mastorna\" con Paolo Villaggio, desiste, allorquando il mago e sensitivo Gustavo Rol gli annuncia che se avesse fatto il film sarebbe morto. Colpito da tale previsione, Fellini cerca altre strade trovando l'interessamento del disegnatore Milo Manara che traduce con gli strumenti della china e dell'inchiostro lo \"storyboard\" dello stesso cineasta scegliendo, come protagonista, il volto di Villaggio. L'uscita a fumetti del \"Mastorna\" viene prevista in tre puntate, ma per un errore di stampa nella prima pubblicazione compare la scritta \"Fine\" e il regista, per scaramanzia, decide di non proseguire.\n\u00abFellini non credeva alla magia, ma la temeva - racconta l'attore - dopo l'uscita del fumetto Federico mi chiam\u00f2 al telefono e mi disse: Paolino, ce l'abbiamo fatta: abbiamo dribblato questa maledizione\u00bb. Altra idea, da tempo cullata nella mente di Fellini, \u00e8 una compiuta trasposizione del romanzo \"Le avventure di Pinocchio. Storia di un burattino\" che avrebbe visto come primo attore Roberto Benigni, con la compresenza dello stesso Villaggio. L'opera di Carlo Collodi, a seguito della morte del cineasta, vedr\u00e0 ugualmente la luce grazie all'impegno dell'artista toscano che mantenendo fede al progetto felliniano scritturer\u00e0 nuovamente l'attore genovese. L'accordo contrattuale sfuma quasi subito, per circostanze mai del tutto chiarite.\nLa parallela attivit\u00e0 nel cinema d'autore.\nNell'ottobre del 1992 esce nelle sale cinematografiche \"Io speriamo che me la cavo\", diretto dalla cineasta romana Lina Wertm\u00fcller. L'opera \u00e8 un affresco sul disagio economico del Sud ed \u00e8 tratta dall'omonimo \"bestseller\" di Marcello D'Orta che raccoglie temi scolastici di una terza elementare di Arzano (Napoli). La figura del maestro, assente nel libro, diviene sullo schermo il filtro attraverso il quale i piccoli esprimono la loro visione del mondo, e la realt\u00e0 di degrado in cui vivono.\n\u00abNel film - precisa la regista - Paolo Villaggio \u00e8 il maestro: un personaggio che deve esprimere un po' la funzione del lettore. Un lettore lontano da questa realt\u00e0, non a caso, \u00e8 un insegnante del Nord, assai distante dalle situazioni in cui viene a calarsi [...] Ho voluto rappresentare la realt\u00e0 di Napoli senza pianto, ma in modo affettuoso e divertente\u00bb.\nSempre all'inizio degli anni novanta rifiuta la scritturazione per il protagonista del film \"Il portaborse\", di Daniele Luchetti, dove avrebbe recitato al fianco di Nanni Moretti. La mancata adesione \u00e8 causata dai legami contrattuali che, al tempo, vincolavano l'attore al produttore Vittorio Cecchi Gori. Tra le apparizioni pi\u00f9 importanti di Villaggio nel cinema d'essai sono senz'altro da ricordare: \"Il segreto del bosco vecchio\" (1993), di Ermanno Olmi, (tratto dal libro di Dino Buzzati), con cui vince il Nastro d'argento, come migliore attore e \"Cari fottutissimi amici\", di Mario Monicelli, presentato al Festival di Berlino nel 1994 e vincitore di un Orso d'argento nella sezione \"menzione speciale\".\nA dispetto del titolo il regista romano dichiara: \u00abNiente a che vedere con \"Amici miei\". Semmai \u00e8 pi\u00f9 vicino all\"Armata Brancaleone\". E aggiunge: \u00abHo scelto Villaggio perch\u00e9 lo conosco da anni e il protagonista Dieci somiglia a lui, che nella vita \u00e8 sempre pronto a trascinarti in avventure goffe e spericolate, che si risolvono a danno di tutti, ma senza che si perda mai l'allegria e l'ottimismo. Vedrete Villaggio in una vena inedita della sua comicit\u00e0\u00bb. Tra i vari lungometraggi non riconducibili al genere comico si riportano: \"Palla di neve\" (1995), di Maurizio Nichetti, \"Camerieri\" (1995), di Leone Pompucci e \"Un bugiardo in paradiso\", di Enrico Oldoini, uscito nel 1998. Da ricordare il film per la televisione \"Un angelo di seconda classe\" (1999), diretto ancora da Lina Wertm\u00fcller.\nA partire dal gennaio del 1997, assieme a Ottavia Piccolo, recita in teatro sotto la regia di Giorgio Strehler, dove interpreta il ruolo di Arpagone ne \"L'avaro\" di Moli\u00e8re. In merito alla scelta del comico il noto regista teatrale afferma: \u00abHo voluto Villaggio nel ruolo di Arpagone per stima, simpatia, affetto, perch\u00e9 l'avaro io me lo immagino proprio come lui, florido\u00bb. E ancora: \u00abNon ho pensato al solito personaggio magro, pallido, scarno, ma a un uomo rubicondo e ghiottone, avaro con gli altri, con il resto del mondo, non con s\u00e9 stesso\u00bb. Nella stagione teatrale 1998/1999, assieme a Johnny Dorelli, presenta la popolare commedia di Jean Poiret \"Il vizietto\", sotto la direzione di Giuseppe Patroni Griffi.\nInoltre, Gillo Pontecorvo, allora direttore della Mostra del cinema di Venezia, decide nel 1992 di premiare l'attore con il prestigioso Leone d'oro alla carriera. Anni dopo, ai microfoni del \"Corriere della Sera\", l'artista dichiarer\u00e0: \u00abIn seguito lo vinsero anche Alberto Sordi e Vittorio Gassman. Ma io fui una rottura assoluta. Era la prima volta che si premiava un comico\u00bb. Nella storia della rassegna veneziana Villaggio risulta il primo attore comico a essere stato insignito di tale premio considerando il fatto che Woody Allen, Roberto Benigni, Jerry Lewis e Charlie Chaplin sono e sono stati oltre che attori anche registi.\nLa collaborazione con Renato Pozzetto.\nNonostante le varie prove d'autore Villaggio \u00e8 ben lungi dall'abbandonare il cinema comico: infatti, con l'amico Renato Pozzetto d\u00e0 vita a una nuova collaborazione nei rispettivi film \"Le comiche\" (1990), \"Le comiche 2\" (1991) e da ultimo \"Le nuove comiche\", uscito nell'autunno del 1994. Tutte e tre le pellicole, sempre dirette da Parenti, hanno molta fortuna presso il pubblico, soprattutto la prima che diviene campione d'incassi nel 1990. Il film narra la storia di due stralunati comici che uscendo all'improvviso da uno schermo cinematografico si ritrovano immischiati in avventure di vario genere.\nDiviso in vari segmenti, apparentemente scollegati tra loro, nel primo s'improvvisano imbianchini (sconvolgendo le nozze di due giovani sposi), nel secondo distruggono, da nuovi apprendisti, una stazione di servizio e cos\u00ec via fino ad approdare all'ultima sequenza dove finiscono preda di due mafiosi siculi che li hanno destinati a morire al loro posto. Le avventure avranno fine solo con il rientro nello schermo dei due protagonisti. La formula di \"gag\" catastrofiche, con un chiaro riferimento fin dal titolo alle \"comiche del muto\", rimarr\u00e0 invariata per tutti gli altri capitoli.\nUscire da un manifesto, come nel secondo episodio, o scappare da un televisore, come nel terzo, non importa: il meccanismo comico resta invariato, anche se la seconda pellicola, rispetto alle altre, ha richiesto maggiori investimenti finanziari, soprattutto in \"stuntman\" e in effetti speciali. In tutti e tre gli episodi molte improvvisazioni di Villaggio e Pozzetto non sono altro che un dichiarato omaggio a \"gag\" del passato, interpretate da comici di grande fama come Charlie Chaplin, Stan Laurel, Oliver Hardy, i fratelli Marx, Buster Keaton e Harold Lloyd. Pur avendo cominciato entrambi nella lontana trasmissione degli anni sessanta \"Quelli della domenica\" ed effettuato molte comparsate televisive, nel cinema i due comici (che avevano partecipato separatamente a diverse commedie corali) non avevano mai lavorato assieme e l'ultimo episodio della trilogia sar\u00e0 anche la loro ultima collaborazione cinematografica. Il sodalizio tra i due artisti avr\u00e0 ancora un'ultima appendice: infatti, alla fine degli anni novanta, torneranno insieme in una puntata televisiva della \"Milano-Roma\". Nonostante il continuo impegno sul set, l'artista si cimenta anche nel ruolo di doppiatore prestando la sua voce al bambino protagonista dei fortunati film \"Senti chi parla\" (1989) - quella dell'originale era di Bruce Willis - e \"Senti chi parla 2\" (1990). Anni prima, nel 1980, presenzia in veste di narratore (nella relativa versione italiana) al film comico \"Ma che siamo tutti matti?\", diretto dal regista Jamie Uys.\nIl Fantozzi degli anni novanta.\nDopo aver mandato in pensione il suo \"alter ego\" artistico pi\u00f9 rinomato, il comico presenta sullo schermo un nuovo capitolo dal titolo \"Fantozzi alla riscossa\" (1990) dove viene confermato, ancora una volta, il medesimo \"cast\": il tutto sotto l'egida di Parenti. Dapprima indossa le vesti di giudice popolare, per poi essere inutilmente \"educato\" alla brutalit\u00e0 da un orribile \"hooligan\" (interpretato dal figlio Pierfrancesco). Fantozzi assapora anche a tratti il potere manageriale, per poi ricadere nel consueto \"m\u00e9nage\" fallimentare. Una ventata di novit\u00e0 arriva con il successivo \"Fantozzi in paradiso\" (1993), dove al ragioniere viene diagnosticato un male inguaribile finendo per morire davvero sotto uno schiacciasassi, proprio quando la moglie lo avverte che le lastre erano state involontariamente scambiate.\nMentre va in paradiso l'aereo con i beati viene dirottato e Fantozzi si ritrova davanti al Buddha, dal quale viene condannato a reincarnarsi in un nuovo piccolo Fantozzi. Il film ottiene recensioni molto favorevoli, tanto da essere definito dalla critica come uno dei migliori della serie \u00abfacendo tralasciare al personaggio la sua componente servile e ipocrita, per mettere a confronto chi aveva cercato per tutta la vita non di vivere ma di sopravvivere, addirittura con il tab\u00f9 centrale dell'esistenza, la morte\u00bb.\nIn occasione dell'uscita del film Maurizio Costanzo gli dedica una puntata speciale invitando in trasmissione l'intero cast. \"Fantozzi in paradiso\", \u00e8 stato, tra le altre cose, l'ultimo film interpretato da Plinio Fernando che per quasi vent'anni aveva prestato il volto per l'interpretazione della figlia \"Mariangela\". Sempre nel 1993 il personaggio di Fantozzi torna nuovamente fumetto grazie alla stesura di altre simpatiche \"d\u00e9b\u00e2cles\", raccontate e disegnate nel \"Corriere dei piccoli\". La serie cinematografica andr\u00e0 avanti per altri due episodi vedendo di concerto la pubblicazione di altri due libri: ' e '. Cos\u00ec, nel dicembre del 1996, esce \"Fantozzi - Il ritorno\", dove il ragioniere, cacciato dall'aldil\u00e0, ritorna sulla terra incappando in nuove peripezie.\nIl lungometraggio balza subito alle cronache anche per un esposto fatto dalla Procura della Repubblica di Roma, dove l'allora coordinatore del movimento \"S.O.S Italia\" ne richiede il sequestro giudiziario considerando diseducativa la sequenza in cui Fantozzi getta sassi dal cavalcavia emulando tragici fatti di cronaca nera. I produttori, in accordo con l'attore, decidono di eliminare la scena incriminata per le relative distribuzioni sul mercato.\nLa saga arriva alla sua conclusione nel dicembre del 1999 con il trascurabile \"Fantozzi 2000 - La clonazione\", con la regia di Domenico Saverni. La pellicola \u00e8 l'unica della serie dove non compare il compagno d'avventure \"ragionier Filini\" (alias Gigi Reder), a cui il film \u00e8 dedicato, scomparso nell'ottobre dell'anno precedente per un collasso cardiaco. \u00c8 lo stesso Paolo Villaggio a comunicare la notizia alla stampa pronunciando queste parole: \u00abMuore una parte della mia vita. Era un grande attore che aveva recitato anche con Fellini ma la gente ormai lo identificava col suo personaggio. Tutti quelli che mi hanno chiamato mi hanno detto: \u00e8 morto Filini. Con me era come Peppino De Filippo con Tot\u00f2: spesso faceva ridere pi\u00f9 di me\u00bb.\nGli anni duemila.\nOltre il cinema comico.\nCon l'avvento del nuovo millennio Villaggio depone la maschera di Fantozzi allontanandosi, in maniera definitiva, dal cinema comico. Tuttavia, l'artista torner\u00e0 a rivestire i panni del ragioniere anche svariate volte ma solo e unicamente all'interno di programmi televisivi, come nel contenitore pomeridiano \"Domenica in\" che conduce con Mara Venier negli anni 2002 e 2003. Nell'agosto del 2000 riceve un altro riconoscimento internazionale con l'assegnazione del Pardo d'onore al Festival del cinema di Locarno. Nella serata finale presenta assieme al regista Denis Rabaglia il film drammatico \"Azzurro\" (2000), che diverr\u00e0 campione di incassi in terra svizzera e far\u00e0 guadagnare all'interprete ligure il \"Camerio per il Migliore Attore\" al Festival Internazionale del Film di Rimouski, in Canada. Parallelamente lavora nell'atipica commedia \"Denti\", di Gabriele Salvatores, dove impersona la figura di un lugubre dentista. L'opera viene presentata al Festival di Venezia nel settembre del 2000.\nNel 2001 recita nel film \"Heidi\", del regista svizzero Markus Imboden, inedito in Italia.\nDopo aver portato in scena il monologo autobiografico \"Delirio di un povero vecchio\", nell'autunno del 2002 Villaggio pubblica per la prima volta la sua autobiografia intitolata \"Vita, morte e miracoli di un pezzo di merda\" dove rivela al pubblico molti retroscena della sua giovinezza e altri attinenti al fratello gemello Piero (affermato docente universitario di Scienza delle costruzioni) e al figlio Pierfrancesco. Quest'ultimo, nei primi anni ottanta, diviene tossicodipendente tanto da costringere Villaggio a portarlo nel 1984 nella comunit\u00e0 di San Patrignano di Vincenzo Muccioli, dove si \u00e8 disintossicato.\nFino ad allora non aveva mai amato parlare della sua famiglia (salvo l'intervista rilasciata a \"Mixer\" nel 1984) e tutte le volte che era stato costretto a farlo si era sempre divertito a imbrogliare le carte raccontando storie del tutto inventate. A questo riguardo, ha raccontato che un'anziana astrologa in un incontro nella capitale gli aveva predetto la morte il giorno 14 dicembre 2002, in una casa bianca sul mare. Il giorno dopo, per\u00f2, l'artista era ospite nella trasmissione televisiva \"Domenica In\". L'attore tenendo fede al suo gusto per l'iperbole e il paradosso ha spesso toccato il tema della morte dichiarando di essere uno specialista in funerali, anche per il fatto che molte sue conoscenze, personali e artistiche, negli anni, sono venute a mancare. Parlando del suo funerale ha pi\u00f9 volte affermato: \u00abHo gi\u00e0 predisposto il finale. Verr\u00f2 a passare le ultime ore a Sori, sulla Riviera ligure, dove sono tumulati i miei genitori, mi far\u00f2 cremare e poi una ragazza giovane mi butter\u00e0 nel mare che amo tanto. Altrimenti, se diventa complicato, ho gi\u00e0 pronto un ristoratore di Sori che mi far\u00e0 bollire. Ore, ore e ore\u00bb.\nLe ultime prove attoriali.\nTra il 2003 e il 2009 si riduce progressivamente la sua attivit\u00e0 cinematografica intensificandosi, al contrario, quella di scrittore. Pubblica, infatti, numerosi libri per la \"Mondadori\" tra cui: \"7 grammi in 70 anni\" (2003), \"Sono incazzato come una belva\" (2004), \"Gli fantasmi\" (2006) e con la \"Feltrinelli\" \"Storia della libert\u00e0 di pensiero\" (2008): opera in cui traccia, in maniera irriverente, le figure di molti personaggi storici, dall'antica Grecia fino ai giorni nostri. Il libro dar\u00e0 l'opportunit\u00e0 all'attore di ricevere il \"premio nazionale Flaiano per la satira\" consegnatogli nel maggio dello stesso anno. Da ultimo, di nuovo per la \"Mondadori\", si ricorda \"Storie di donne straordinarie\", uscito nella primavera del 2009. Nella stagione 2006-2007 torna in teatro portando in scena \"Serata d'addio\": un monologo in tre atti con titoli quali: \"Il fumo uccide\" (ispirato a \"Il tabacco fa male\" di Anton \u010cechov), \"Una vita all'asta\" (ispirato a \"Il canto del cigno\" sempre di Cechov), e \"L'ultima fidanzata\" (tratto da \"L'uomo dal fiore in bocca\" di Luigi Pirandello); rivisitati nel suo stile in cui si fondono forte drammaticit\u00e0 e sorrisi.\nNel 2003 viene chiamato da Francesca Archibugi a indossare i panni del sacerdote manzoniano Don Abbondio nella serie televisiva \"Renzo e Lucia\", in cui recita assieme ad altri attori di fama come Stefania Sandrelli. A proposito di questa nuova interpretazione avr\u00e0 a dire: \u00abDon Abbondio \u00e8 saggio. Non solo. Ha la sapienza contadina, e soprattutto ha quella capacit\u00e0 di fingere di non capire, per evitare i guai. Una capacit\u00e0 tutta italiana. Non ho voluto rendere il personaggio pavido e vigliacco come lo hanno reso al cinema Alberto Sordi e altri. Ho invece puntato tutto sulla sua paura, intesa come ipertrofica coscienza del pericolo, della realt\u00e0. Un pauroso per troppa intelligenza, come noi italiani\u00bb.\nTra le sue ultime apparizioni cinematografiche troviamo: \"Gas\" (2005), di Luciano Melchionna ed \"Hermano\" (2007), di Giovanni Robbiano, con la partecipazione del regista Emir Kusturica. Seguono \"Torno a vivere da solo\" (2008), di Jerry Cal\u00e0, \"Generazione 1000 euro\" (2009), di Massimo Venier e ancora con Francesca Archibugi \"Questione di cuore\" (2009). Infine, per la televisione, partecipa alla fiction \"Carabinieri\" andata in onda su canale 5 per sette stagioni consecutive, dal 2002 al 2008.\nNel maggio del 2009 l'attore riceve nel Salone dei Corazzieri del Quirinale il David di Donatello alla carriera, dove intrattiene il pubblico con la solita graffiante ironia: \u00abSono felice anche se ho un leggerissimo timore che questo riconoscimento non sia alla carriera, ma alla memoria...\u00bb. Poi, rivolgendosi al presidente della repubblica Giorgio Napolitano, aggiunge: \u00abMi auguro che lei possa venire al mio funerale...\u00bb. Pronta la replica sorridente del Capo dello Stato: \u00abChiss\u00e0 quanti anni mi toccher\u00e0 aspettare!\u00bb\nGli anni duemiladieci.\nLa scrittura e le pi\u00e8ce teatrali.\nNel nuovo decennio l'attivit\u00e0 letteraria di Villaggio prende ancora pi\u00f9 campo dando spazio a nuovi libri, sempre di carattere satirico. Si segnalano in ordine cronologico: \"Crociera Lo Cost\" (2010), \"Fantozzi totale\" (2010) e il saggio umoristico \"Mi dichi - Prontuario comico della lingua italiana\", pubblicato nel 2011. Nello stesso anno seguono: \"Giudizio universale\", \"Non mi fido dei santi\", \"La fortezza tra le nuvole\" e \"La vera storia di Carlo Martello\". In quest'ultima opera l'autore riprende, in maniera sarcastica, la figura del sovrano carolingio passato alla storia per aver fermato l'invasione araba nella battaglia di Poitiers. L'illustrazione di copertina reca la firma dell'attore e premio Nobel Dario Fo; omaggio dell'artista lombardo al comico genovese.\nNel 2012 esce nelle librerie \"Tragica vita del ragionier Fantozzi\", dove l'autore torna a ritrarre il suo personaggio pi\u00f9 popolare descrivendone gli anni dell'infanzia e dell'adolescenza, a cui segue, nel 2013, \"Siamo nella merda - Pillole di saggezza di una vecchia carogna\". In ambito recitativo si intensifica la sua attivit\u00e0 teatrale che lo vede nuovamente sulle scene con gli spettacoli: \"A ruota libera\", \"La Corazzata Potemkin \u00e8 una cagata pazzesca!\" e \"Il peggio della mia carriera\". Nel 2013 ritorna a calcare le platee nel monologo \"Siamo nella merda, anche la Corazzata Potemkin \u00e8 affondata\".\nA riprova di tale continuit\u00e0 nel mondo della scrittura il 25 marzo 2012, al Teatro Sociale di Luino, Villaggio riceve il Premio letterario Piero Chiara alla carriera con le seguenti motivazioni: \u00abPer l'originalit\u00e0 con cui, attraverso la sua grottesca e dissacrante ironia, ha saputo evidenziare, in scritti, al cinema, in teatro, in televisione, vizi e virt\u00f9 degli Italiani\u00bb. Il premio vanta molti illustri scrittori tra i quali: Andrea Camilleri, Luigi Malerba, Alberto Arbasino e Claudio Magris, oltre a varie figure del cinema e dello spettacolo come Franca Valeri, Lina Wertm\u00fcller ed Ermanno Olmi. Nel novembre successivo viene insignito del \"Premio Gogol in Italia\" \u00abper aver dato seguito - \"secondo la motivazione\" - all'indagine sull'uomo umiliato e offeso inaugurata dal maestro russo\u00bb. Alla cerimonia di premiazione hanno presenziato il ministro della Cultura dell\u2019Ucraina Mikhail Kulinjak, il direttore del Museo Statale delle Belle Arti \u201cPushkin\u201d Irina Antonova e diversi esponenti della cultura di Italia, Ucraina e Russia.\nNumerose sono state, negli ultimi anni, le sue comparsate televisive, spesso per promuovere l'uscita di un nuovo libro affrontando in studio, assieme ad altri ospiti, svariati argomenti di natura sia politica che sociale. Il suo umorismo nero, caratterizzato dal costante utilizzo di iperboli, nonch\u00e9 il suo carattere volutamente caustico possono indurre una reazione in chi \u00e8 oggetto delle sue \"boutades\". Ad esempio, nel 2011, fanno scalpore alcune frasi denigratorie nei confronti del sud d'Italia come l'intervista a Sky TG24 in cui Villaggio accusa il Sud e la radicata mentalit\u00e0 borbonica di essere la piaga di tutta l'Italia; o ancora a inizio 2012 la paradossale battuta detta in televisione, secondo la quale il problema delle poche nascite in Sardegna \u00e8 da attribuire al fatto che i pastori \"si accoppino\" solo con le pecore.\nNel 2012 \u00e8 di nuovo sul grande schermo per una piccola partecipazione nel film \"Tutto tutto niente niente\" di Giulio Manfredonia, con Antonio Albanese. L'attore interpreta un silente e fittizio Presidente del Consiglio che pensa solo a mangiare: simbolo dell'avarizia e dell'ingordigia umana. Infine, nell'autunno del 2014, esce la graphic novel \"Fantozzi forever\", con tavole e testi del vignettista Francesco Schietroma che proietta le varie vicissitudini del protagonista nell'Italia di oggi.\nGli ultimi anni e la morte.\nA quarant'anni di distanza dal primo film, tra la fine di ottobre e l'inizio di novembre del 2015, tornano nelle sale cinematografiche (in versione restaurata) i primi due capitoli della saga fantozziana, ossia \"Fantozzi\" (1975) e \"Il secondo tragico Fantozzi\" (1976). L'uscita dei due lungometraggi \u00e8 stata presentata alla Festa del Cinema di Roma, dove Villaggio ha presenziato sul red carpet assieme agli attori Anna Mazzamauro e Plinio Fernando. Nel medesimo periodo inaugura una nuova stagione di prosa con la pi\u00e8ce \"Mi piacerebbe tanto non andare al mio funerale\". Nel dicembre del 2016 viene dato alle stampe l'audiobook del primo libro su Fantozzi, in versione aggiornata, e recitato dallo stesso autore con l'aggiunta di nuove sezioni.\nContemporaneamente prende parte al film di Valerio Zanoli \"W gli sposi\" (uscito postumo nel 2019), nel quale interpreta un santone dallo spiccato accento tedesco, velato richiamo al personaggio del Professor Kranz. La sua ultima intervista avviene in occasione del suo ottantaquattresimo compleanno sul canale TV di Fanpage.it, mentre la sua ultima apparizione televisiva risale al 19 aprile 2017, durante la trasmissione \"Matrix\", andata in onda su Canale 5.\nPaolo Villaggio \u00e8 deceduto alle 6 di mattina del 3 luglio 2017 all'et\u00e0 di 84 anni presso la casa di cura privata \"Paideia\" di Roma, dov'era ricoverato dagli inizi di giugno a causa di complicanze respiratorie dovute al diabete. A seguito della notizia, Rai, Mediaset e Sky, in omaggio all'attore, hanno modificato i loro palinsesti trasmettendo in prima serata alcuni dei suoi film pi\u00f9 noti. Al contempo, molte testate giornalistiche straniere come la \"ITAR-TASS\" hanno riportato l'accaduto essendo Villaggio molto popolare anche in Russia e in altri paesi dell'Est. Lo stesso quotidiano britannico \"The Times\", nel settembre successivo, gli ha dedicato un ampio articolo in cui ripercorre la vita artistica del comico, dal punto di vista sia attoriale sia letterario. La camera ardente \u00e8 stata allestita in Campidoglio il 5 luglio, il funerale laico si \u00e8 svolto nel pomeriggio alla Casa del Cinema di Roma.\nOltre alle massime cariche istituzionali e a varie personalit\u00e0 della cultura e dello spettacolo, hanno espresso cordoglio o partecipato alle esequie colleghi e amici come Beppe Grillo, Roberto Benigni, Massimo Boldi, Lino Banfi, Renato Pozzetto, Enrico Montesano, Gigi Proietti e Renzo Arbore. Fra i tanti, si possono citare ancora Ricky Tognazzi, Dori Ghezzi, Christian De Sica, Antonio Albanese, Leonardo Pieraccioni, cineasti come Paolo Sorrentino, Gabriele Salvatores, Lina Wertm\u00fcller, Pupi Avati e alcuni di coloro che hanno lavorato nella saga di Fantozzi come Neri Parenti, Anna Mazzamauro, Milena Vukotic e Plinio Fernando.\nLa mattina del 25 luglio 2017, dopo la cremazione e per sua espressa volont\u00e0, \u00e8 avvenuta la tumulazione delle ceneri a Sori, a due passi dalla sua Genova, dove riposa accanto ai suoi genitori.\nNel settembre del 2017 viene presentato alla Mostra d'arte cinematografica di Venezia (nella \"sezione classici\") il docufilm \"La voce di Fantozzi\", diretto da Mario Sesti. L'opera, che vede la partecipazione di molti artisti e intellettuali del panorama italiano, ricostruisce il lascito culturale del comico genovese ergendosi a ultimo e definitivo testamento: simbolicamente rappresentato dalla sequenza finale, che vede lo stesso attore recitare, per l'ultima volta, nelle vesti di un Pierrot.\nNel 2018, all'interno del Lamezia Film Fest, viene istituito il \"Premio Paolo Villaggio\", ideato dal direttore artistico Gianlorenzo Franz\u00ec, in accordo con i famigliari dell'attore. Il premio vuole valorizzare la commedia d\u2019eccellenza, in grado di ritrarre lo stato attuale della politica, della cultura e della societ\u00e0 italiana.\nL'attivit\u00e0 giornalistica e l'impegno politico.\nPaolo Villaggio inizia a collaborare con i giornali dal 1968 scrivendo per \"L'Europeo\" \"La Domenica di Fantozzi\", in cui racconta le curiose avventure di colui che diverr\u00e0 il suo personaggio pi\u00f9 famoso. Questi pezzi andranno a comporre il primo dei nove libri su Fantozzi che far\u00e0 anche da base per la trasposizione cinematografica.\nNe segue un contributo a \"Paese Sera\" su cui scrive, per cinque anni, gli editoriali nel periodo in cui \u00e8 direttore Giorgio Cingoli. Collabora poi con \"L'Unit\u00e0\" per altri cinque anni, durante la direzione di Walter Veltroni. Dal 2004 al 2005 scrive per \"L'Indipendente\", diretto da Giordano Bruno Guerri. A cominciare dal 28 giugno 2009 riprende la collaborazione con \"L'Unit\u00e0\" svolgendo il ruolo di editorialista nelle vesti di un Fantozzi di propensione leghista.\nVillaggio \u00e8 stato iscritto al Partito Comunista Italiano e a Democrazia Proletaria: formazione comprendente anche socialisti radicali, nelle cui liste \u00e8 stato candidato alle elezioni politiche del 1987. Nel collegio di Roma ha mancato l'elezione per sei soli voti, avendo ottenuto appena cinque preferenze in meno del primo degli eletti Franco Russo. Successivamente si \u00e8 candidato alle elezioni politiche del 1994 con la Lista Marco Pannella, nel collegio uninominale di Genova - San Fruttuoso. Il 18 gennaio 2013 ha annunciato il suo voto a favore del Movimento 5 Stelle, in vista delle imminenti elezioni politiche motivando il fatto che il suo amico Beppe Grillo \u00ab\u00e8 l'unico che rappresenta un cambiamento vero per una classe politica che pensa solo al presente\u00bb. Ci\u00f2 non ha impedito all'attore di criticare, in pi\u00f9 occasioni, alcune scelte del movimento. Villaggio si \u00e8 sempre dichiarato ateo. In un'intervista a \"Repubblica\", del 1994, ha affermato: \u00abLo penso davvero, il Papa \u00e8 una persona troppo intelligente per crederci [in Dio]\u00bb."}
{"id": "86385", "revid": "172", "url": "https://it.wikipedia.org/wiki?curid=86385", "title": "Teorema di Arrow", "text": ""}
{"id": "86387", "revid": "104485", "url": "https://it.wikipedia.org/wiki?curid=86387", "title": "Pendolo di Foucault", "text": "Il pendolo di Foucault (IPA: ), cos\u00ec chiamato in onore del fisico francese Jean Bernard L\u00e9on Foucault, fu concepito come esperimento per dimostrare la rotazione della Terra grazie all'effetto della forza di Coriolis.\nDescrizione.\nSi tratta di un pendolo libero di oscillare in ogni direzione per circa 24 ore. Il primo pendolo di Foucault fu presentato al pubblico nel 1851, ed era costituito da una sfera di 28\u00a0kg sospesa alla cupola del Pantheon di Parigi con un filo lungo 67 m. In un sistema inerziale, avrebbe tracciato linee sempre nella medesima direzione, ma non fu cos\u00ec. \nA ogni latitudine della Terra, tranne che lungo la linea dell'equatore, si osserva che il piano di oscillazione del pendolo ruota lentamente. Al Polo Nord e al Polo Sud la rotazione avviene in un giorno siderale: il piano di oscillazione si mantiene fermo mentre la Terra ruota, in accordo con la legge del moto di Newton.\nAlle altre latitudini il piano di oscillazione ruota con un periodo \"R\" inversamente proporzionale al seno della latitudine stessa (\"\u03b1\"); a 45\u00b0 la rotazione avviene ogni 1,4 giorni, a 30\u00b0 ogni 2 giorni e cos\u00ec via:\nLa rotazione avviene in senso orario nell'emisfero boreale e in senso antiorario nell'emisfero australe. L'idea pu\u00f2 essere difficile da comprendere a fondo, ma ha portato Foucault a ideare nel 1852 il giroscopio. L'asse del rotore del giroscopio segue sempre le stelle fisse; il suo asse di rotazione appare ruotare sempre una volta al giorno a qualunque latitudine.\nIl pendolo di Foucault \u00e8 impegnativo da costruire poich\u00e9 piccole imprecisioni possono causare errori nell'oscillazione che mascherano l'effetto della rotazione terrestre. La resistenza dell'aria inoltre frena l'oscillazione; per questo motivo nei musei i pendoli incorporano un elettromagnete o altro dispositivo per mantenere in moto il sistema.\nLegge oraria.\nSi consideri un sistema rotante in formula_2. L'energia cinetica formula_3 del sistema essere \ndata dalla forma\nformula_4\ndove formula_5 \u00e8 la velocit\u00e0 angolare dell'intero sistema diretta lungo l'asse istantaneo di rotazione. Essa rappresenta la somma di un termine cinetico vero e proprio, di uno proveniente dalla forza di Coriolis e da uno centrifugo. Considerando ora una piccola velocit\u00e0 angolare, l'ultimo termine della precedente equazione pu\u00f2 essere senza problemi trascurato. Inoltre per comodit\u00e0 si porr\u00e0 la massa del sistema uguale a uno.\nPoich\u00e9 il moto del pendolo avviene su un piano perpendicolare alla superficie terrestre in un punto di latitudine formula_6, la velocit\u00e0 angolare della Terra (formula_5) pu\u00f2 essere semplicemente scritta in componenti (prendendo gli assi cartesiani solidali al piano in cui si svolge il moto) in questa maniera:\nformula_8\nNell'approssimazione di piccole oscillazioni, il pendolo pu\u00f2 essere assimilato ad un oscillatore armonico bidimensionale, il cui potenziale formula_9, detta formula_10 la pulsazione, ha l'espressione\nformula_11\ne quindi la lagrangiana del sistema vale\nformula_12\nInserendo questa quantit\u00e0 nelle equazioni di Eulero-Lagrange si ottiene, ricordando l'antisimmetria del prodotto vettoriale,\nformula_13\nA questo punto \u00e8 possibile scrivere il prodotto formula_14 per componenti. Si noti tuttavia come la componente formula_15 di questo prodotto sia totalmente ininfluente per la dinamica del sistema: il moto infatti \u00e8 vincolato al piano e tale componente verrebbe in ogni caso annullata dalla reazione vincolare. Il risultato \u00e8 dato dunque dal vettore bidimensionale formula_16 .\nCos\u00ec le equazioni differenziali ottenute da quelle di Eulero-Lagrange si riducono al sistema lineare\nformula_17\nla cui soluzione \u00e8 notevolmente semplificata ricorrendo alla variabile complessa formula_18.\nInfatti formula_19.\nA questo punto non resta che risolvere l'equazione differenziale al second'ordine. Ipotizzando una soluzione del tipo formula_20 si trova\nformula_21\nda cui formula_22\nLa soluzione finale del problema avr\u00e0 quindi la forma\nformula_23\ndove le costanti formula_24 e formula_25 sono desunte dalle condizioni iniziali.\nIn ogni caso la soluzione presenta un prodotto tra due termini: una rotazione di velocit\u00e0 angolare formula_26 e il moto di un oscillatore armonico bidimensionale. Il periodo della rotazione \u00e8 formula_27 che, sulla Terra, vale proprio formula_28."}
{"id": "86390", "revid": "104485", "url": "https://it.wikipedia.org/wiki?curid=86390", "title": "Sesostris I", "text": ""}
{"id": "86391", "revid": "77358", "url": "https://it.wikipedia.org/wiki?curid=86391", "title": "CSOA", "text": ""}
{"id": "86394", "revid": "124693737", "url": "https://it.wikipedia.org/wiki?curid=86394", "title": "Avanti!", "text": "Avanti! \u00e8 un quotidiano italiano, dal 1896 ad oggi organo ufficiale del Partito Socialista.\nIl primo numero usc\u00ec a Roma il 25 dicembre 1896 sotto la direzione di Leonida Bissolati.\nLa testata prese il nome dall'omonimo quotidiano tedesco \"Vorw\u00e4rts\", organo del Partito Socialdemocratico di Germania, fondato nell'ottobre del 1876.\nDal 2012 il giornale \u00e8 edito dal Partito Socialista Italiano con la nuova testata online \"Avanti!\" diretto da Mauro Del Bue.\nStoria.\nFondazione.\nAlla met\u00e0 degli anni novanta dell'Ottocento, il Partito socialista italiano era in piena ascesa: nelle elezioni politiche tenutesi nel 1895 il Partito socialista aveva quasi quadruplicato i suoi consensi rispetto al 1892 e mandato in parlamento quindici deputati, rispetto ai sei della legislatura precedente. Il partito contava numerosi giornali - circa quaranta - tra settimanali, quindicinali e mensili pubblicati in varie parti d'Italia, ma molti di essi avevano tirature assai limitate e rappresentavano soltanto s\u00e9 stessi o situazioni locali assai circoscritte.\nNel IV congresso socialista di Firenze del luglio 1896 emersero programmi di sviluppo editoriale e si decise quindi di fondare un giornale a carattere nazionale. Venne lanciata una sottoscrizione a livello nazionale tra i militanti socialisti, grazie alla quale si ottennero 3000 abbonamenti: uno dei primi abbonati fu il filosofo liberale Benedetto Croce.\nIl primo numero del giornale usc\u00ec a Roma il 25 dicembre 1896, il giorno di Natale del 1896, non per caso, ma per tutti i valori simbolici connessi alla data. Come Cristo, l\"Avanti!\" nasceva per dare voce e sostegno alle ragioni degli ultimi, degli oppressi, dei diseredati. Del resto, nell'iconografia socialista di fine 1800, non era infrequente il riferimento a Ges\u00f9 quale \"primo socialista della storia\", specie in riferimento alla cacciata dei mercanti dal Tempio, identificati con i capitalisti dell'epoca moderna.\nNe era direttore Leonida Bissolati e redattori Ivanoe Bonomi, Walter Mocchi, Alessandro Schiavi, Oddino Morgari e Gabriele Galantara; a quest'ultimo, grande disegnatore satirico, co-fondatore della rivista settimanale \"L'Asino\" (assieme a Guido Podrecca), si deve la creazione dell'inconfondibile logo del giornale, con i tipici caratteri corsivi arrotondati ed il punto esclamativo finale, riconducibili allo stile liberty di fine XIX secolo.\nLa testata riprendeva quella dell'omologo giornale della socialdemocrazia tedesca, \"Vorw\u00e4rts\".\nPrecedentemente erano stati fondati altri giornali dallo stesso titolo: il 30 aprile 1881 Andrea Costa fond\u00f2 a Imola il \"Periodico socialistico settimanale\" \"Avanti!\"\", il cui articolo di fondo iniziava con \u00abAvanti alla luce del sole e a bandiera spiegata\u00bb, concludendo \u00abCoraggio e avanti: ci accompagnano i voti di milioni di oppressi\u00bb. Nel maggio dello stesso 1896 il filosofo Antonio Labriola fond\u00f2 a Cassino il giornale \"Avanti\" (senza punto esclamativo), sul quale scrisse anche il socialista libertario Francesco Saverio Merlino.\nDi qui si passa.\nNel primo numero dell\"Avanti!\", il suo primo direttore - nell'editoriale inaugurale\u00a0- tracci\u00f2 un manifesto politico-ideale identitario del nuovo giornale, lanciando una sfida all'ordine costituito.\nRivolgendosi direttamente al Presidente del Consiglio e Ministro dell'Interno dell'epoca Antonio Starabba, marchese di Rudin\u00ec, che aveva ammonito i dirigenti e gli iscritti al neonato Partito socialista italiano con l'intimazione: \u201c\"di qui non si passa\"\u201d, Bissolati rispose, con un titolo che entrer\u00e0 nella storia del socialismo e del giornalismo, \u201c\"di qui si passa\"\u201d, manifestando la fede e la certezza \"scientifica\" nell'affermazione delle ragioni dei socialisti e nella conquista del potere da parte dei lavoratori:\nFormato, costo e sede.\nIl quotidiano socialista era composto da quattro facciate, di formato \"lenzuolo\". Una copia costava 5 centesimi di lira, l'abbonamento annuale 15,00 Lire, quello semestrale 7,50 Lire, quello trimestrale 3,00 Lire, quello mensile 1,25 Lire.\nLa sede del giornale era a Roma, nel Palazzo Sciarra-Colonna in Via delle Muratte (tra via del Corso e Fontana di Trevi). \nNel 1911, su iniziativa di Turati, la sede del giornale venne trasferita da Roma (dove rimase una redazione che curava la cronaca parlamentare) a Milano, in Via San Damiano, dove allora correva ancora scoperto il Naviglio.\nI fogli passarono da quattro a sei, arricchendosi della cronaca di Milano.\nLa repressione del 1898.\nDal gennaio al maggio 1898 scoppiano in quasi tutta la penisola innumerevoli manifestazioni popolari per il pane, il lavoro e contro le imposte, duramente represse dal governo.\nA Milano il 7 maggio, il governo decreta lo stato d'assedio, affidando i pieni poteri al generale Fiorenzo Bava Beccaris, il quale fa aprire il fuoco dei cannoni contro la folla e ordina all'esercito di sparare contro ogni assembramento di persone superiore alle tre unit\u00e0. Restano uccise centinaia di persone e, accanto ai morti, si potranno contare oltre un migliaio di feriti pi\u00f9 o meno gravi. Il numero esatto delle vittime non \u00e8 mai stato precisato.\nIl 9 maggio il generale Bava Beccaris, appoggiato dal governo, fa sciogliere associazioni e circoli ritenuti sovversivi e arrestare migliaia di persone appartenenti ad organizzazioni socialiste, repubblicane, anarchiche, fra cui anche alcuni parlamentari: tra gli altri Filippo Turati (assieme alla sua compagna Anna Kuliscioff), Andrea Costa, Leonida Bissolati, Carlo Romussi (deputato radicale), Paolo Valera.\nTutti i giornali antigovernativi vengono messi al bando; il 12 maggio a Roma \u00e8 tratta in arresto l'intera redazione dell\"'Avanti!\".\nL\"Avanti!\" e la Settimana Rossa.\nIl 7 giugno 1914, ad Ancona, si tenne nella sede del partito repubblicano un comizio antimilitarista, organizzato da Pietro Nenni, allora esponente repubblicano e direttore del periodico locale \"\"Lucifero\", insieme all'anarchico Errico Malatesta.\nAl termine i carabinieri aprirono il fuoco sui partecipanti mentre uscivano dalla sala, uccidendo due militanti repubblicani e un anarchico. Ne segu\u00ec l'immediata proclamazione dello sciopero generale da parte della Camera del Lavoro e varie agitazioni ed atti di rivolta.\nIl 9 giugno ai funerali dei tre giovani partecip\u00f2 una folla immensa, che attravers\u00f2 tutta la citt\u00e0; a parte la violenza verbale degli slogan scanditi e qualche piccola scaramuccia le esequie si svolsero in maniera abbastanza tranquilla.\nMa intanto la notizia dell'eccidio si era sparsa in tutta Italia, dando origine a manifestazioni, cortei e scioperi spontanei.\nIn particolare, ad infiammare gli animi erano gli appelli di Benito Mussolini, all'epoca socialista e direttore dell\"Avanti!\", che proprio ad Ancona, poco tempo prima, al XIV Congresso del PSI del 26, 27 e 28 aprile 1914, aveva colto un grande successo personale, con una mozione di plauso per gli ottimi risultati di diffusione e di vendite del giornale del Partito, tributatagli personalmente dai congressisti.\nCos\u00ec il futuro duce incitava le masse popolari sul giornale socialista:\nCon i suoi articoli Mussolini, facendo leva sulla popolarit\u00e0 di cui godeva nel movimento socialista e sulla grande diffusione del giornale, di fatto costrinse la Confederazione Generale del Lavoro a dichiarare lo sciopero generale, strumento di lotta che determinava il blocco di ogni attivit\u00e0 nel Paese, di cui il sindacato riteneva di dover fare uso solo in circostanze eccezionali.\nMussolini strumentalizz\u00f2 i moti popolari anche a fini politici interni al mondo socialista: la direzione del Partito Socialista uscita dal Congresso di Ancona era in mano ai massimalisti rivoluzionari, ma i riformisti erano ancora maggioritari nel gruppo parlamentare e nella CGdL.\nIl 10 giugno si tenne un comizio all'Arena di Milano di fronte a manifestanti, mentre il resto dell'Italia era in lotta e paralizzata, la Romagna e le Marche insorte e i ferrovieri avevano finalmente annunciato di aderire allo sciopero generale. \nDopo che gli oratori riformisti di tutti i partiti avevano gettato acqua sul fuoco dicendo che questa non era la rivoluzione, ma solo protesta contro l'eccidio di Ancona, e che non ci si sarebbe fatti trascinare in un'inutile carneficina, intervennero Corridoni e Mussolini.\nQuest'ultimo esalt\u00f2 la rivolta. Ecco il resoconto del suo infuocato discorso, pubblicato il giorno dopo sull\"Avanti!\":\nIn sintonia con lui si espressero sia il repubblicano che l'anarchico che intervennero poi.\nProprio per scongiurare il rischio che la monarchia potesse sentirsi minacciata e dichiarare lo stato d'assedio e il passaggio dei poteri pubblici ai militari, la Confederazione generale del lavoro dichiar\u00f2 concluso lo sciopero dopo solo 48 ore, invitando i lavoratori a riprendere la loro attivit\u00e0.\nCi\u00f2 frustr\u00f2 gli intenti bellicosi ed insurrezionali di Mussolini, che, sull\"'Avanti!\" del 12 giugno 1914, non si perit\u00f2 di accusare di fellonia i capi sindacali confederali, che facevano riferimento alla componente riformista del PSI, accusando: \"La Confederazione del Lavoro, nel far cessare lo sciopero, ha tradito il movimento rivoluzionario\"\".\nLo sciopero generale dur\u00f2 solo un paio di giorni, mentre il moto rivoluzionario and\u00f2 man mano esaurendosi dopo che, per una settimana, aveva tenuto in scacco intere zone del paese.\nIl 20 giugno 1914 il gruppo parlamentare socialista, in maggioranza moderato e riformista, sment\u00ec Mussolini sui fatti della \"Settimana Rossa\", ribadendo la tradizionale posizione gradualista e parlamentare del gruppo dirigente \"storico\" del PSI, affermando che la rivolta fosse stata:\nAlla fine dello stesso mese, il 28 giugno 1914, l'assassinio dell'arciduca Francesco Ferdinando a Sarajevo sposter\u00e0 l'attenzione italiana sulle dinamiche europee che porteranno alla prima guerra mondiale, contrapponendo interventisti e neutralisti, fino all'ingresso in guerra dell'Italia il 24 maggio 1915.\nL\"Avanti!\" e la Grande Guerra.\nNel 1914-1915 l\"Avanti!\" sostenne una forte campagna per la neutralit\u00e0 assoluta da tenere nei confronti degli opposti schieramenti nella prima guerra mondiale.\nDopo aver mantenuto perentoriamente tale posizione, decisa dalla stragrande maggioranza del PSI, il suo direttore dell'epoca, Benito Mussolini, spinse, con i suoi articoli, il quotidiano socialista verso una campagna interventista. Forte del suo seguito nel partito, in maniera provocatoria e ricattatoria Mussolini chiese alla direzione nazionale del PSI di avallare la sua nuova linea, altrimenti avrebbe presentato le proprie dimissioni: si dimise dall'incarico il giorno seguente.\nGi\u00e0 il 15 novembre 1914 usciva il nuovo giornale interventista di Mussolini, \"Il Popolo d'Italia\".\nIl 24 novembre Mussolini fu espulso dal Partito socialista e l'illustratore satirico dell\"Avanti!\", Giuseppe Scalarini, prepar\u00f2 per il giornale la vignetta \"Giuda\", con un Mussolini, armato di pugnale e con il denaro del tradimento, che si avvicinava silenziosamente per colpire Cristo (il socialismo) alle spalle. Il dettaglio del denaro non fu per\u00f2 pubblicato dal giornale.\nAlla direzione del giornale fu chiamato, per tutta la durata della prima guerra mondiale, Giacinto Menotti Serrati, che sar\u00e0 uno dei capi della componente massimalista del PSI e che finir\u00e0, nel 1924, aderendo ai diktat di Lenin e Trotsky, per confluire nel Partito Comunista d'Italia.\nI cinque assalti squadristi contro l\"Avanti!\".\nTra il 1919 e il 1922 l\"Avanti!\" venne assalito e devastato per ben cinque volte:\nL'assalto all\"Avanti!\" del 15 aprile 1919 a Milano.\nIl 15 aprile 1919, a Milano, nazionalisti, fascisti, allievi ufficiali e arditi furono protagonisti del primo assalto squadristico, durante il quale incendiarono e devastarono la sede del quotidiano.\nIl 23 aprile 1919 il giornale, stampato a Torino, esorta i lettori e i militanti a sottoscrivere per ricostruire la sede milanese: \"Perch\u00e9 l\"AVANTI!\" risorga pi\u00f9 grande, pi\u00f9 forte, pi\u00f9 rosso\", dando atto del \"Plebiscito di solidariet\u00e0\"\" in corso.\nLe bombe contro la nuova sede milanese dell\"Avanti!\".\nUn nuovo attacco avvenne a Milano nella notte tra il 23 e il 24 marzo 1921: la nuova sede del giornale in Via Lodovico da Settala 22, ancora in costruzione, fu bersagliata dalle bombe di una squadra fascista, con il prestesto di un'immediata rappresaglia alla strage dell'Hotel Diana, avvenuta poche ore prima per mano di elementi anarchici.\nIn questa occasione, mosso da un generoso impulso solidaristico, Pietro Nenni, all'epoca ancora esponente repubblicano, intervenne a difesa del quotidiano socialista. Il direttore dell'epoca, Giacinto Menotti Serrati, dopo pochi giorni, gli chiese di andare a Parigi come corrispondente dell\"Avanti!\", in prova per sei mesi, a 1800 franchi mensili \"comprese per ora le piccole spese di tram, posta, ecc.\".\nDa quel momento inizi\u00f2 il sodalizio del leader romagnolo con il giornale socialista, che durer\u00e0 per tutta la sua vita.\nPietro Nenni diventa collaboratore e poi direttore dell\"Avanti!\".\nIl 19 aprile apparve per la prima volta la firma di Nenni sul quotidiano socialista, sotto l'articolo \"La bancarotta dell'interventismo di sinistra\".\nA Parigi Nenni si iscrisse al PSI ed inizi\u00f2 un percorso che lo port\u00f2, nel breve giro di due anni, a divenire leader della corrente autonomista del partito, che al Congresso di Milano del 1923 batt\u00e9 la posizione \"fusionista\" di entrata del PSI nel Partito Comunista d'Italia, come imposto dai vertici sovietici, sostenuta proprio da Serrati e dal Segretario del partito Costantino Lazzari. Il Congresso lo nomin\u00f2 direttore dell\"Avanti!\".\nDa allora, per tutto il periodo dell'esilio in Francia e della clandestinit\u00e0 in Italia, Pietro Nenni e direzione dell\"Avanti!\" diverranno un binomio quasi indissolubile, fino al 1948.\nIl 31 dicembre 1925 il governo Mussolini fece approvare dalla Camera dei deputati la legge n. 2307 sulla stampa (una delle leggi fascistissime).\nIl 31 ottobre 1926 il regime soppresse tutti i giornali dell'opposizione. L\"Avanti!\", come tutte le pubblicazioni antifasciste, fu costretto a sospendere le pubblicazioni in Italia, ma continu\u00f2 ad essere pubblicato in esilio, su impulso di Nenni, con cadenza settimanale, a Parigi e a Zurigo.\nDalla caduta del fascismo al referendum istituzionale del 1946.\nL'Avanti! clandestino.\nIl quotidiano socialista ricomparve clandestino in Italia l'11 gennaio 1943: una pubblicazione dal titolo \"Avanti!\", senza l'utilizzo della storica testata dal carattere corsivo in stile liberty, venne distribuita come \"\"giornale del Movimento di Unit\u00e0 Proletaria per la repubblica socialista\".\nDopo la costituzione del Partito Socialista di Unit\u00e0 Proletaria il 22 agosto 1943 (con la fusione tra il Partito Socialista Italiano ed il Movimento di Unit\u00e0 Proletaria), l\"Avanti!\" riprese ad utilizzare la testata tradizionale di Galantara, proclamandosi nel sottotitolo \"giornale del Partito Socialista Italiano di Unit\u00e0 Proletaria\".\nIl n.2 - Anno 47\u00b0 del 9 (erroneamente fu stampata la data del 3) settembre 1943, nel dare la notizia della stipula dell'armistizio con gli Alleati, titol\u00f2, un po' ottimisticamente: \"La guerra fascista \u00e8 finita\", mentre nel sottotitolo afferm\u00f2 \"La lotta dei lavoratori continua\", facendo il verso al proclama del Maresciallo Badoglio del 25 luglio (\"La guerra continua\").\nL\"Avanti!\" del 16 marzo 1944, stampato e distribuito clandestinamente nei territori della Repubblica Sociale e occupati dalle truppe tedesche, proclamava: \"La classe operaia in prima fila nella lotta per l'indipendenza e per la libert\u00e0\", con sottotitolo: \"Lo sciopero generale nell'Italia Settentrionale contro la coscrizione, le deportazioni e le decimazioni\"\".\nL'edizione romana dell\"Avanti!\" clandestino era curata, come ricord\u00f2 Sandro Pertini, da Eugenio Colorni e Mario Fioretti: \u00ab [...] Ricordo come Colorni, mio indimenticabile fratello d'elezione, si prodigasse per far s\u00ec che l\"Avanti!\" uscisse regolarmente. Egli in persona, correndo rischi di ogni sorta, non solo scriveva gli articoli principali, ma ne curava la stampa e la distribuzione, aiutato in questo da Mario Fioretti, anima ardente e generoso apostolo del Socialismo. A questo compito cui si sentiva particolarmente portato per la preparazione e la capacit\u00e0 della sua mente, Colorni dedicava tutto se stesso, senza tuttavia tralasciare anche i pi\u00f9 modesti incarichi nell'organizzazione politica e militare del nostro Partito. Egli amava profondamente il giornale e sognava di dirigerne la redazione nostra a Liberazione avvenuta e se non fosse stato strappato dalla ferocia fascista, egli sarebbe stato il primo redattore capo dell\"Avanti!\" in Roma liberata e oggi ne sarebbe il suo direttore, sorretto in questo suo compito non solo dal suo forte ingegno e dalla sua vasta cultura, ma anche dalla sua profonda onest\u00e0 e da quel senso di giustizia che ha sempre guidato le sue azioni. Per opera sua e di Mario Fioretti, l\"Avanti!\" era tra i giornali clandestini quello che aveva pi\u00f9 mordente e che sapeva porre con pi\u00f9 chiarezza i problemi riguardanti le masse lavoratrici. La sua pubblicazione veniva attesa con ansia e non solo da noi, ma da molti appartenenti ad altri partiti, i quali nell\"Avanti!\" vedevano meglio interpretati i loro interessi\u00bb.\nIl giornale usc\u00ec a Roma in clandestinit\u00e0 fino alla liberazione della capitale il 4-5 giugno 1944.\nL'edizione straordinaria del 7 giugno 1944 diede la notizia dell'eccidio romano de La Storta del 4 giugno, titolando: \"Bruno Buozzi Segretario della Confederazione Generale del Lavoro assassinato dai nazisti con 14 compagni\".\nL\"Avanti!\" riprese la diffusione pubblica nella capitale e nei territori italiani via via liberati, mentre rimase clandestino nei territori della Repubblica Sociale.\nSempre Pertini fu protagonista della stampa e diffusione del primo numero del giornale a Firenze, immediatamente dopo la liberazione della citt\u00e0: \u00ab [...] improvvisamente all'alba dell'undici agosto, la \"Martinella\" - il vecchio campanone di Palazzo Vecchio - suon\u00f2 a distesa; risposero festose tutte le campane di Firenze. Era il segnale della riscossa. Scendemmo, allora, tutti i piazza; i fratelli nostri d'oltre Arno passarono sulla destra, i partigiani scesero dalle colline, la libert\u00e0 finalmente splendeva nel cielo di Firenze. Ci mettemmo subito al lavoro; tutti i compagni si prodigavano in modo commovente. Il nostro fu il primo Partito a pubblicare un manifesto rivolto alla cittadinanza e pensammo di fare uscire immediatamente l\"Avanti!\" sotto la direzione del compagno Albertoni... Nel pomeriggio dell'undici agosto noi tutti uscimmo dalla sede del Partito di via San Gallo con pacchi di \"Avanti!\" ancora freschi di inchiostro e ci trasformammo in strilloni. L\"Avanti!\" and\u00f2 a ruba. Ricordo un vecchio operaio. Mi venne incontro con le braccia tese chiedendomi con voce tremante un \"Avanti!\". Il suo volto, splendente di una luce che si irradiava dal suo animo, sembrava improvvisamente ringiovanire. Preso l\"Avanti!\" se lo port\u00f2 alla bocca, baci\u00f2 la testata piangendo come un fanciullo. Sembrava un figlio che dopo anni di forzata lontananza ritrova la madre.\u00bb\nL'edizione milanese dell\"Avanti!\" clandestino era curata, sino alla sua cattura da parte della Gestapo il 10 marzo 1944, assieme alla quasi totalit\u00e0 del gruppo dirigente socialista di Milano, da Andrea Lorenzetti: nel periodo settembre 1943-maggio 1944, uscirono ben ventotto numeri, quasi uno la settimana.\nSubito dopo l'arresto della redazione, la direzione del giornale clandestino fu affidata a Guido Mazzali, grazie al cui impegno il giornale raggiunse una tiratura di copie; esso aveva un recapito nei caselli daziari di Porta Vittoria.\nCos\u00ec Sandro Pertini ricord\u00f2 l'impegno di Mazzali per la stampa del giornale socialista: \u00abL'organizzazione politica e quella militare del nostro Partito procedeva nel Nord in modo febbrile e sempre pi\u00f9 soddisfacente per opera di Morandi, di Basso, di Bonfantini. L'anima di questa organizzazione era l\"Avanti!\" clandestino. Nel settentrione usciva in diverse edizioni: a Milano, Torino, Venezia, Genova, Bologna. Insieme all\"Avanti!\" facevano uscire altri giornali clandestini... La pubblicazione di questi fogli in Milano la si deve alla tenacia, alla abnegazione, alla intelligenza di Guido Mazzali. Sempre sereno, egli non si turbava delle mie richieste di far uscire nuovi giornali: ascoltava tranquillo le mie sfuriate quando lo incitavo a pubblicare con pi\u00f9 frequenza l\"Avanti!\" e si metteva paziente al lavoro. Il giornale lo faceva lui, e lui ne curava la stampa e la diffusione. Si pensi che nella sola Milano siamo riusciti a stampare fino a 30.000 copie per numero dell\"Avanti!\". Il nostro giornale era lettissimo, soprattutto perch\u00e9 non si limitava a fare opera di patriottismo, come facevano i giornali di altri Partiti, ma prospettava sempre quelle che poi dovevano essere ed erano le finalit\u00e0 della guerra di liberazione, e cio\u00e8: l'indipendenza, la Repubblica, il Socialismo...\u00bb\nL'edizione milanese dell\"'Avanti\" venne redatta presso la sede del \"Corriere della Sera\" fino al 13 maggio 1945, quando la redazione si trasfer\u00ec in Via Senato, 38, angolo Piazza Cavour, 2, nella ex sede de \"\"Il Popolo d'Italia\".\nL'Avanti torna in edicola.\nVenerd\u00ec 27 aprile 1945, mentre nell'Italia settentrionale si andava completando la liberazione dei territori dall'occupazione tedesca, apparve sull\"Avanti!\" un articolo, a firma di Pietro Nenni, il cui titolo che divenne famoso: \"Vento del Nord\". In esso il leader del PSIUP, nell'esaltare lo sforzo dei partigiani che erano riusciti a cacciare o a costringere alla resa i nazifascisti, individuava nella volont\u00e0 di riscatto e di rinnovamento delle popolazioni del Nord il \"vento\" che avrebbe spazzato via i residui del regime che aveva governato l'Italia per oltre vent'anni: \u00ab\"Vento di liberazione contro il nemico di fuori e contro quelli di dentro\"\u00bb.\nIl 28 aprile 1945 giunse a Roma la notizia della fucilazione di Mussolini: Sandro Pertini che gli era vicino nella redazione dell\u2019\"Avanti!\", raccont\u00f2 che Nenni, in passato amico fraterno e compagno di cella del futuro duce, allora socialista, \u00ab\"aveva gli occhi rossi, era molto commosso, ma volle ugualmente dettare il titolo:\" Giustizia \u00e8 fatta!\u00bb.\nIl 1\u00ba maggio 1945, dopo la Liberazione, usc\u00ec a Milano il primo numero dell\"Avanti!\" dedicato alla festa del 1\u00ba maggio, che venne celebrata per la prima volta dopo 20 anni con uno storico comizio di Sandro Pertini.\nNella prima pagina compare la foto di Bonaventura Ferrazzutto, sopra il titolo \"Gli assenti\", in cui si ricordano i compagni caduti o vittime della deportazione nei campi di sterminio nazisti.\nLa battaglia per la Repubblica.\nDopo la Liberazione l\"Avanti!\" costituir\u00e0, con gli infuocati articoli di Nenni, uno straordinario strumento di propaganda per il voto a favore della Repubblica nel referendum istituzionale e per il PSIUP nelle elezioni per l'Assemblea Costituente del 2 giugno 1946. Famoso \u00e8 rimasto lo slogan del leader socialista: \"O la Repubblica, o il caos!\"\nIl 5 giugno 1946, nel proclamare l'esito vittorioso del referendum istituzionale, il giornale titol\u00f2 a tutta pagina: \"REPUBBLICA! - IL SOGNO CENTENARIO DEGLI ITALIANI ONESTI E CONSAPEVOLI \u00c8 UNA LUMINOSA REALT\u00c0\" e, in un riquadro a lui dedicato, il direttore Ignazio Silone espresse la riconoscenza degli elettori socialisti al proprio leader, che aveva infaticabilmente lottato per l'abbinamento tra elezioni per l'Assemblea Costituente e referendum: \"Grazie a Nenni\".\nIl secondo dopoguerra.\nNel secondo dopoguerra l\"Avanti!\", pur non tornando alle tirature e all'influenza che aveva avuto tra le due guerre, \u00e8, con i suoi titoli, il testimone della rinascita del Paese e della sua evoluzione democratica.\nIl centro-sinistra.\nGrande enfasi viene data dal giornale alla nascita del primo governo di centro sinistra che vedeva la partecipazione diretta dei socialisti che tornavano nell'esecutivo dopo 16 anni di opposizione assieme ai comunisti.\nVenerd\u00ec 6 dicembre 1963, in occasione del giuramento del primo governo Moro davanti al Presidente della Repubblica Antonio Segni, il giornale titola a tutta pagina: \"DA OGGI OGNUNO \u00c8 PI\u00d9 LIBERO - I lavoratori rappresentati nel governo del Paese\".\nL'\u201c\"Avanti!\"\u201d registra puntualmente i risultati dell'attivit\u00e0 riformatrice dei socialisti nello schieramento di governo di centro-sinistra.\n\"LO STATUTO DEI LAVORATORI \u00c8 LEGGE\" titola l'\u201c\"Avanti!\"\u201d del 22 maggio 1970, dando la notizia dell'approvazione della legge 20 maggio 1970, n. 300 e afferma nell'occhiello: \"IL PROVVEDIMENTO VOLUTO DAL COMPAGNO GIACOMO BRODOLINI \u00c8 STATO DEFINITIVAMENTE APPROVATO DALLA CAMERA\"\". Il giornale ricorda il ruolo di impulso svolto dal Ministro del lavoro socialista, prematuramente scomparso l'11 luglio 1969, considerato il vero \"padre politico\" dello Statuto dei lavoratori, e attacca \u00ab\"l'atteggiamento dei comunisti, ambiguo e chiaramente elettoralistico\"\u00bb, che ha determinato il PCI a scegliere l'astensione sul provvedimento.\nL'articolo di fondo proclama: \"\"La Costituzione entra in fabbrica\", sottolineando \u00ab\"il riconoscimento esplicito di una nuova realt\u00e0 che, dopo le grandi lotte d'autunno, nel vivo delle lotte per le riforme sociali, vede la classe lavoratrice all'offensiva, impegnata nella costruzione di una societ\u00e0 pi\u00f9 democratica\"\u00bb.\nCon un titolo analogo, \"IL DIVORZIO \u00c8 LEGGE - Vittoriosa conclusione di una giusta battaglia\"\", l'\u201c\"Avanti!\"\u201d del 2 dicembre 1970 sottolinea l'avvenuta approvazione della nuova \"Disciplina dei casi di scioglimento del matrimonio\", la cosiddetta \"legge Fortuna-Baslini\", risultato della combinazione del progetto di legge del socialista Loris Fortuna con un altro progetto di legge del deputato liberale Antonio Baslini. \nIl progetto Fortuna risaliva al 1965, ed era stato testardamente riproposto dal deputato socialista all'inizio di ogni legislatura.\nIn precedenza, nel 1954, un altro deputato socialista, Luigi Renato Sansone, aveva presentato alla Camera un disegno di legge per l'istituzione del cosiddetto \"piccolo divorzio\", mai discusso, riproposto nel 1958 da Sansone, eletto senatore, assieme alla collega Giuliana Nenni (figlia primogenita del leader socialista).\nCirca tre anni dopo l'approvazione della legge, il 14 maggio 1974 il giornale socialista proclam\u00f2 l'esito del referendum sul divorzio, promosso da Gabrio Lombardi, presidente del Comitato per il referendum sul divorzio, e da Luigi Gedda, presidente dei Comitati Civici, e sostenuti dalle gerarchie vaticane e dal leader democristiano Amintore Fanfani, all'epoca segretario della DC, titolando a tutta pagina: \"Una valanga di NO\u00a0\u2013 Strepitosa vittoria delle forze democratiche\".\nDal 1977 al 1994.\nCon il n.1 del 6 gennaio 1977 l\"Avanti!\" cambia veste grafica: sulla scorta del successo del quotidiano \"la Repubblica\", uscito in edicola l'anno prima, il giornale socialista abbandona il tradizionale formato \"lenzuolo\", adottando il formato \"tabloid\", viene introdotto il colore rosso per la testata, aumentato il numero di pagine.\nTitola: \"\"Dopo ottant'anni di lotte socialiste - Ancora avanti\".\nNon pu\u00f2 mancare il saluto del suo storico direttore: \"Nenni all\"Avanti!\" rinnovato\".\nL'articolo di fondo, a firma del direttore Paolo Vittorelli, con un editoriale intitolato \"Anche questa volta si passer\u00e0\", riprende il famoso articolo di Bissolati sul primo numero del giornale nel 1896 \"Di qui si passa\"\". \u00c8 uno dei primi segnali del \"nuovo corso\" della segreteria Craxi, che poi l'anno successivo, nel 1978, assumer\u00e0 egli stesso la direzione del quotidiano socialista, con Ugo Intini come direttore responsabile.\nIn particolare, l\"Avanti!\" riacquista una certa notoriet\u00e0, soprattutto tra gli addetti ai lavori, negli anni ottanta, grazie ai corsivi del segretario del partito Bettino Craxi, che firma commenti di analisi politica con lo pseudonimo di \"Ghino di Tacco\".\nNel 1992 inizia la crisi che porter\u00e0 il PSI al tracollo elettorale e finanziario.\nNell'agosto dello stesso anno, il quotidiano, direttamente condizionato dal segretario del PSI di cui \u00e8 organo di partito, Bettino Craxi, sferra alcuni duri attacchi all'operato del pool di magistrati che segue l'inchiesta \"Mani pulite\".\nIl direttore dell'epoca, Roberto Villetti, \u00e8 rimosso su richiesta del comitato di redazione (Rizzacasa, Eleuteri, Giagni, Carluccio) dalla Direzione nazionale del Partito socialista per le ingenti spese che gravano sui bilanci del giornale. Tra queste la realizzazione di un appartamentino riservato all'interno della redazione di via Tomacelli.\nFrancesco Gozzano, gi\u00e0 direttore responsabile, sostituisce il direttore dimissionario.\nSe il 1992 era stato un anno difficile per l\"'Avanti!\", il 1993 si dimostrer\u00e0 catastrofico. La tiratura, che negli anni d'oro ammontava a pi\u00f9 di copie, scende a poche migliaia di copie. Gli sprechi e la cattiva amministrazione degli anni ottanta nonostante i consistenti investimenti effettuati per la modernizzazione della testata, fortemente voluta da Craxi, causano un accumulo di debiti per circa 30-40 miliardi di lire; la mancata certificazione del bilancio d'esercizio per l'ammanco di 2 miliardi determina la perdita del contributo per l'editoria di circa 6 miliardi, la conseguente revoca degli affidamenti bancari e la richiesta di rientro delle esposizioni debitorie.\nNel marzo 1993 vengono sospesi gli stipendi ai dipendenti per mancanza di fondi. \nOttaviano Del Turco, nuovo segretario del PSI dal febbraio 1993, cerca invano di mediare una soluzione per evitare la chiusura del giornale. Nell'ottobre 1993 vengono pignorate scrivanie e macchine da scrivere per far fronte a un pagamento di 105 milioni di lire. Il quotidiano, ormai in crisi perenne, chiude nel novembre del 1993: dopo nove mesi di lavoro senza retribuzione, i giornalisti non giudicano pi\u00f9 credibili le rassicurazioni dei vertici del giornale e del partito e cessano di presentarsi in redazione votando in assemblea l\u2019avvio della procedura fallimentare.\nLa casa editrice, la \u00abNuova Editrice Avanti!\u00bb, viene messa in liquidazione nel gennaio del 1994, con la nomina a liquidatore di Michele Zoppo.\nGli eredi dopo il 1994.\nL\"Avanti!\" conteso.\nCon lo scioglimento del Partito Socialista Italiano la testata era finita in liquidazione, come gli altri beni di propriet\u00e0 del partito.\nL'ultimo congresso del PSI (Roma, 12 novembre 1994) aveva nominato un commissario liquidatore, lo scomparso Michele Zoppo, al quale venne affidato, tra gli altri beni, anche l\"Avanti!\".\nDopo tale data, comparvero in edicola tre diversi periodici che, pur richiamandosi tutti alla medesima storica testata socialista, erano diversamente schierati a livello politico:\nTutti i tre periodici hanno sospeso le pubblicazioni: \"L'Avanti!\" di Lavitola nel 2011; l\"Avanti!\" di Bobo Craxi conflu\u00ec nell\"Avanti! della domenica\" nel 2006; quest'ultimo ha cessato le pubblicazioni il 6 ottobre 2013, a seguito dell'apparizione sul web del quotidiano on-line \"Avanti!\" il 5 gennaio 2012, grazie alla definitiva riappropriazione della testata originale \"Avanti!\" da parte del PSI di Riccardo Nencini.\nLe testate tuttora esistenti.\nIl titolo della testata \u00e8 conteso da due soggetti:\nMichele Zoppo, scomparso commissario liquidatore dell\"'Avanti!\" e del Partito Socialista Italiano, aveva gi\u00e0 ceduto i simboli e i marchi originali del PSI storico alla formazione \"Socialisti Italiani - SI\", poi divenuta \"Socialisti Democratici Italiani - SDI\" nel 1998 ed infine \"Partito Socialista - PS / Partito Socialista Italiano - PSI\" nel 2007/2009.\nIl 4 novembre 2011 il nuovo commissario liquidatore Francesco Spitoni ha ceduto definitivamente, tramite scrittura privata, la propriet\u00e0 del marchio originale \"\"Avanti!\" al PSI (segretario Riccardo Nencini) nella persona del tesoriere Oreste Pastorelli. Secondo il liquidatore, occorre \"garantire il significato politico ed ideale che il giornale \"Avanti!\" ha nella storia italiana, ed in particolare nella storia del movimento operaio\", ricordando che \"tale testata fu fondata da Andrea Costa, primo deputato socialista nel 1891 e dal 1896 \u00e8 stata organo ufficiale del PSI\". Il dott. Spitoni stabiliva quindi di cedere \"irrevocabilmente ed in via esclusiva la propriet\u00e0, anche morale, ivi inclusa la denominazione, anche parziale nonch\u00e9 la veste grafica, della testata giornalistica \"Avanti!\" \". La cessione \u00e8 avvenuta a titolo gratuito perch\u00e9 ha \"la specifica finalit\u00e0 di assicurare che la testata storica del Psi, organo ufficiale del partito dal 1896, continui a rappresentare la secolare tradizione del movimento socialista italiano\"\".\nQuindi dal 5 gennaio 2012 sul web \u00e8 presente l\"'Avanti!\" online, con direttore responsabile il giornalista Giampiero Marrazzo (fratello del giornalista radio-televisivo Piero), sostituito nel settembre 2013 dall'ex deputato socialista Mauro Del Bue, che lo dirige dal 2013.\nLa testata \u00e8 edita dal PSI tramite la Societ\u00e0 Nuova Editrice \"Mondoperaio\" s.r.l.;\nLa titolarit\u00e0 viene contestata, come quella degli altri \"Avanti!\", dal PSI ricostituito, in quanto il marchio era nella sola disponibilit\u00e0 del commissario liquidatore. Contestazione vanificata dall'attribuzione del copyright del marchio e del nome \"Avanti!\" alla propriet\u00e0 di \"Critica Sociale\" dall'ufficio Marchi e Brevetti del Dipartimento delle Attivit\u00e0 Produttive del Ministero dello Sviluppo Economico nel 2012.\nIl 1\u00ba maggio 2020 l\"'Avanti!\" di propriet\u00e0 di \"Critica Sociale\" torna in edicola sotto la direzione di Claudio Martelli. Il nuovo giornale ha cadenza mensile, anche se per ora piuttosto imprecisata, e una tiratura di copie. Non \u00e8 provvisto di una versione online."}
{"id": "86398", "revid": "79968", "url": "https://it.wikipedia.org/wiki?curid=86398", "title": "Microonde", "text": "In fisica le microonde sono radiazioni elettromagnetiche con lunghezza d'onda compresa tra le gamme superiori delle onde radio e la radiazione infrarossa. Sebbene si tenda a considerarle separate dalle radioonde, le microonde sono comprese nelle parti UHF e EHF dello spettro radio, presentando comunque delle caratteristiche specifiche dovute alla loro alta frequenza. Il confine tra le microonde e le gamme di radiazioni vicine non \u00e8 infatti netto e pu\u00f2 variare a seconda dei diversi campi di studio.\nStoria.\nLa predizione dell'esistenza delle onde elettromagnetiche, di cui le microonde fanno parte, \u00e8 dovuta a James Clerk Maxwell con le sue famose equazioni del 1864. La dimostrazione dell'esistenza avvenne nel 1888 per opera di Heinrich Rudolf Hertz che studi\u00f2 le onde radio.\nAlcuni nomi di personaggi che con le loro ricerche hanno contribuito allo sviluppo delle moderne applicazioni delle microonde sono: Nikola Tesla, Guglielmo Marconi, Samuel Morse, Sir William Thomson noto come Lord Kelvin,\nOliver Heaviside, Lord Rayleigh, Oliver Lodge. La denominazione \"microonde\", in particolare, fu coniata nel 1932 da Nello Carrara (1900-1993), fisico e studioso presso l'Istituto di telecomunicazioni dell'Accademia Navale di Livorno; i suoi lavori, in collaborazione con Ugo Tiberio, portarono allo sviluppo di radar italiani durante la seconda guerra mondiale.\nAlcuni studi specifici sulle microonde e le applicazioni sono:\nCaratteristiche.\nLe microonde sono comprese nelle lunghezze d'onda tra 33\u00a0cm, che corrisponde alla frequenza di circa 1\u00a0GHz, e 1\u00a0mm, che corrisponde a circa 300 GHz. Al di sopra dei 300\u00a0GHz l'assorbimento delle radiazioni elettromagnetiche \u00e8 cos\u00ec intenso che l'atmosfera terrestre pu\u00f2 essere considerata opaca a queste frequenze. Ritorna per\u00f2 ad essere trasparente nella zona degli infrarossi e della luce visibile.\nBande di frequenza.\nLo spettro delle microonde \u00e8 definito solitamente nell'intervallo di frequenza compreso tra 300\u00a0MHz e 300\u00a0GHz, ma altre definizioni includono frequenze minori. La maggior parte delle applicazioni operano tra 1 e 40\u00a0GHz.\nLa seguente tabella elenca la suddivisione in bande secondo la Radio Society of Great Britain (RSGB):\nIl codice \"P\" \u00e8 a volte usato per le frequenze UHF sotto la banda \"L\".\nProduzione.\nLe microonde possono essere prodotte in vari modi, classificabili in due categorie: a stato solido e con tubi a vuoto.\nI dispositivi a stato solido sono basati su semiconduttori (silicio o arseniuro di gallio) e possono essere transistor a effetto di campo (FET), transistor a giunzione bipolare (BJT), diodi Gunn e IMPATT. Versioni speciali dei comuni transistor sono state sviluppate per le alte frequenze.\nL'evoluzione per le microonde dei transistor BJT includono gli \"heterojunction bipolar transistor\" (HBT), mentre le varianti dei transistor FET comprendono: MESFET, HEMT o HFET e LDMOS. I dispositivi integrati a microonde sono chiamati MMIC (monolithic microwave integrated circuit) e sono realizzati a partire da wafer di arseniuro di gallio.\nI tubi a vuoto si basano sul movimento balistico degli elettroni nel vuoto sotto l'influenza di campi elettrici o magnetici di controllo. Includono: magnetron, klystron, travelling wave tube (TWT) e gyrotron.\nSicurezza.\nLe microonde sono largamente impiegate dalla met\u00e0 del XX secolo. Come per tutte le onde elettromagnetiche non ionizzanti, vi sono rischi legati all'intensit\u00e0 e alla distanza dalla fonte di emissione. La natura di tali rischi dipende dall'incremento di temperatura indotto dall'intensit\u00e0 del campo elettromagnetico e dalla maggiore o minore capacit\u00e0 che ha l'onda, in base alla sua frequenza, di penetrare nei solidi (maggiore per le onde pi\u00f9 lunghe).\nLa cornea dell'occhio non \u00e8 percorsa da vasi sanguigni che possano raffreddarla e corre il rischio di surriscaldarsi se colpita da microonde, anche perch\u00e9 non \u00e8 trasparente a queste lunghezze d'onda. Per questo motivo l'esposizione cronica alle microonde, esattamente come alla luce solare, pu\u00f2 aumentare l'incidenza della cataratta in et\u00e0 avanzata. Se dalla luce solare ci si pu\u00f2 difendere con occhiali da sole, non esistono protezioni simili contro le microonde.\nUn forno a microonde con il portello difettoso pu\u00f2 essere fonte di rischi. \u00c8 opportuno quindi evitare di usare apparecchi danneggiati e controllare eventualmente il campo disperso con appositi strumenti. Per lo stesso motivo \u00e8 bene evitare di trovarsi nel lobo di emissione dell'antenna dei potenti radar aeronautici, cos\u00ec come guardare direttamente e da vicino i sensori di antifurto a tecnologia radar."}
{"id": "86399", "revid": "234460", "url": "https://it.wikipedia.org/wiki?curid=86399", "title": "Teorema di non discriminazione quantistico", "text": "Il teorema di non discriminazione quantistico afferma che, dati i postulati della meccanica quantistica, non \u00e8 possibile distinguere con certezza tra due stati non ortogonali di un sistema quantistico di cui si disponga un'unica copia. \u00c8 invece possibile determinare lo stato con un errore. \u00c8 possibile inoltre ridurre l'errore ad una quantit\u00e0 piccola a piacere, con tecniche come la tomografia quantistica, aumentando opportunamente le copie a disposizione.\nIl teorema \u00e8 equivalente al teorema di no-cloning quantistico: clonando un numero sufficiente di volte lo stato sarebbe infatti idealmente possibile determinarlo con errore piccolo a piacere.\n\u00c8 notevole il fatto che pure essendo i risultati dei due teoremi in accordo, essi derivino da postulati differenti. Il teorema di no-cloning infatti utilizza unicamente il postulato di evoluzione unitaria, mentre il teorema di non discriminazione si basa sul postulato di misura.\nIl teorema \u00e8 inoltre legato ad altri risultati di teoria dell'informazione quantistica. In particolare impedisce il trasferimento di informazione pi\u00f9 veloce della luce nel caso del teletrasporto quantistico.\nEnunciato del teorema.\nSi consideri un sistema quantistico H e si supponga di voler determinare con sicurezza se H \u00e8 in uno dei due stati non ortogonali\nPer ottenere ci\u00f2 sarebbe necessario disporre di una POVM tale che\novvero di una misura che restituisca l'indice dello stato del sistema con probabilit\u00e0 uno.\n\"Il teorema di non discriminazione afferma che una POVM con queste propriet\u00e0 non pu\u00f2 esistere\".\nDimostrazione.\nLa dimostrazione si limiter\u00e0 per semplicit\u00e0 al caso del qubit. Il teorema \u00e8 comunque vero in generale.\nSi supponga per assurdo che la POVM esista. \nAllora dev'essere\nIn particolare\ndove con formula_5 si \u00e8 indicata l'unica radice quadrata positiva dell'operatore positivo formula_6.\nSi scriva ora\ndove formula_8 e formula_9 formano una base ortonormale per il qubit e dev'essere\nAllora\ndato che\nMa per ipotesi\nSi \u00e8 quindi giunti ad una contraddizione."}
{"id": "86401", "revid": "124299690", "url": "https://it.wikipedia.org/wiki?curid=86401", "title": "Tiara (copricapo)", "text": "La tiara era un copricapo diffuso presso armeni, persiani e altri popoli dell'Asia centrale. Era costituito di pelle o di tessuto, di norma aveva forma di un cono con la punta ripiegata in avanti. Veniva impiegato come simbolo di distinzione. Nel mondo greco era nota anche con il nome di mitra.\nStoria.\nOggi, la parola \"tiara\" \u00e8 spesso usata come sinonimo della parola \"diadema\". Entrambe le parole provengono da ornamenti del capo indossati da uomini e donne antichi per denotare uno status elevato. Come Geoffrey Munn nota, \"La parola 'tiara' \u00e8 in realt\u00e0 di origine persiana - il nome in primo luogo indicava i copricapi dei re persiani, che erano circondati da 'diademi' (fasce di decorazione viola e bianca). Ora, \u00e8 usato per descrivere quasi ogni forma di ornamento decorativo della testa. \" Gli antichi greci e romani usavano l'oro per realizzare accessori a forma di ghirlanda. L'uso di diademi diminu\u00ec insieme al declino dell'Impero Romano e all'ascesa del Cristianesimo. \nPresente alla fine del XVIII secolo.\nVerso la fine del XVIII secolo, il Neoclassicismo diede nuova vita ai diademi, ma questa volta era un ornamento esclusivamente femminile. I gioiellieri che si ispirano all'Antica Grecia e Roma hanno creato nuove corone fatte con gemme preziose. Napoleone e sua moglie Giuseppina di Beauharnais hanno il merito di aver reso famosi i diademi insieme al nuovo stile Impero. Napoleone voleva che la corte francese fosse la pi\u00f9 grande d'Europa e aveva dato alla moglie molte favolosi parure che includevano i diademi.\nLa regina Elisabetta II del Regno Unito si dice che abbia nel mondo la pi\u00f9 grande e preziosa collezione di gioielli, molti dei quali sono cimeli della famiglia reale britannica. \u00c8 spesso vista indossarle in occasioni statali. La regina ha ereditato molti di loro, specialmente da Sua Maest\u00e0 la regina consorte Alessandra. Regina Maria acquist\u00f2 la tiara della Granduchessa Vladimir negli anni '20. Consiste in numerosi cerchi ad incastro di diamante o smeraldo. Le perle possono essere attaccate all'interno dei cerchi. La regina Maria aveva un diadema fatto per Delhi Durbar tenuto nel 1911 in India. \u00c8 ora in prestito per essere indossato dalla Duchessa di Cornovaglia, moglie di Carlo, Principe di Galles. La regina Elisabetta II commission\u00f2 una tiara di diamanti e una di rubino. Un dono di acquamarina che ha ricevuto in dono dalle persone di Brasile \u00e8 stato aggiunto ai diamanti per creare una nuova tiara. \nAltre regine, imperatrici e principesse indossano regolarmente diademi nelle occasioni formali della sera. La famiglia reale svedese ha una magnifica collezione cos\u00ec come la Danimarca, Paesi Bassi, e Spagna. Molti Gioielli della danese originariamente entrarono nella collezione quando la Princessa Luisa di Svezia spos\u00f2 il futuro Re Federico VIII di Danimarca. I Romanov ebbero una superba collezione fino alla rivoluzione del 1917. Anche la famiglia reale iraniana aveva una grande collezione di diademi. Dalla rivoluzione iraniana, sono alloggiati al National Jewelry Museum di Teheran.\nSebbene abitualmente associati a donne di famiglie nobili e regnanti, le tiare sono state indossate anche dai cittadini comuni, in particolare da ricchi americani come Barbara Hutton. I diademi sono generalmente una fascia semicircolare o circolare, solitamente in metallo prezioso, decorata con gioielli e indossata come una forma di ornamento. (In rare occasioni, di solito quando il diadema reale \u00e8 eccezionalmente vecchio e prezioso a causa della sua storia, pietre preziose e propriet\u00e0 precedente, copie realistiche possono essere fatte e indossate al posto dell'originale a causa del valore.) I diademi sono indossati dalle donne intorno a loro testa o sulla fronte come cerchietto in occasioni molto formali o alte. I diademi sono spesso usati per \"incoronare\" i vincitori di concorsi di bellezza.\nNegli anni '20, il diadema e fasce per diademi simili divennero popolari negli Stati Uniti. Erano indossati non solo con abiti da ballo formali, ma sono diventati popolari con i flappers e le loro feste.\nNel cinema.\nI diademi sono spesso indossati dalle attrici nei film, nei giochi e in televisione. Nel 2013, Cartier ha creato una replica della tiara di rubini e diamanti creata nel 1956 per la Principessa Grace di Monaco per il film Grace di Monaco con Nicole Kidman."}
{"id": "86403", "revid": "2183875", "url": "https://it.wikipedia.org/wiki?curid=86403", "title": "Sedia gestatoria", "text": "La sedia gestatoria era il trono mobile sul quale il Papa veniva portato a spalla per poter essere visto pi\u00f9 facilmente dai fedeli durante le cerimonie pubbliche. Si tratta di una grossa poltrona fissata sopra una base dotata di anelli con stanghe laterali, rimovibili, che permettevano a dodici dignitari, detti sediari pontifici, di portare il trono a spalla.\nErano in uso diverse sedie gestatorie, anche di dimensioni minori, utilizzate per le celebrazioni meno solenni e sorrette da soli otto sediari. \nOrigine.\nLe origini della sedia gestatoria, cos\u00ec come quelle di altri troni a spalla, sono incerte e affondano nei secoli: la pi\u00f9 antica rappresentazione di un sovrano portato in sedia gestatoria risale alla I dinastia egizia (3150 a.C. al 2925 a.C.) in occasione della celebrazione solenne di Heb-Sed, solennit\u00e0 rituale commemorativa del trentesimo anniversario del regno del faraone. \nSecondo altre fonti, la tradizione di portare in trionfo il Pontefice appena eletto, e, in alcuni paesi, anche i vescovi fino alla loro chiesa durante la cerimonia della presa di possesso della cattedra, risale forse all'Impero bizantino, dove l'imperatore veniva trasportato in maniera simile, oppure ha un collegamento con l'uso degli antichi romani della \"sedia curulis\", sulla quale venivano portati i consoli appena eletti attraverso la citt\u00e0.\nMagno Felice Ennodio, vescovo di Pavia morto nel 521, annota nel suo \"Apologia pro Synodo\" l'esistenza di una \u00abgestatoriam sellam apostolicae confessionis\u00bb, alludendo alla cattedra di San Pietro, ancora oggi conservata nel coro della basilica omonima a Roma. Si tratta di una poltrona con braccioli in legno, decorata da intarsi in avorio, che ha anch'essa due anelli per ogni lato in modo da poter inserire le stanghe ed essere trasportata a spalla.\nUtilizzo.\nLa sedia gestatoria veniva utilizzata, sotto la direzione del Foriere maggiore, soprattutto in occasione delle cerimonie solenni, quali l'incoronazione del nuovo Papa (a partire, sembra, dal XVI secolo) fin quando la cerimonia di incoronazione stessa \u00e8 stata abolita oltre alle entrate solenni in San Pietro o in piazza e i concistori pubblici. Spesso era accompagnata dai flabelli su entrambi i lati, dal baldacchino, dai mazzieri e dai diversi componenti della corte pontificia.\nOltre a queste occasioni, a seconda dei tempi e dei pontefici, la sedia gestatoria venne utilizzata senza flabelli e senza baldacchino in altri diversi avvenimenti, anche meno solenni, come udienze e incontri con i fedeli, allo scopo di rendere meglio visibile a tutti il Papa. Esistono anche diversi tipi di sedie gestatorie, pi\u00f9 o meno ricche, a seconda della solennit\u00e0 del momento in cui venivano utilizzate.\nUn particolare tipo di sedia gestatoria era costituita dal talamo, utilizzato dal pontefice durante la processione del Corpus Domini: il talamo era costituito da una base dotata di anelli ai lati, nei quali infilare le stanghe, e aveva un piccolo palco sul quale montare un ostensorio ed uno sgabello. Il Papa sedeva sullo sgabello e il grande manto papale veniva avvolto attorno al supporto dell'ostensorio. In questo modo il pontefice appariva come inginocchiato in adorazione del santissimo sacramento e veniva portato processionalmente in piazza San Pietro.\nInoltre esiste il cataletto, costituito da un piano dotato di stanghe laterali sul quale ancora oggi il corpo del pontefice defunto viene trasportato a spalla dai Sediari dal Palazzo Apostolico fino alla Basilica di San Pietro.\nSediari pontifici.\nI Sediari pontifici, ossia coloro incaricati di portare il Papa in sedia gestatoria, sono un antico Collegio di laici appartenenti all'Anticamera pontificia, operante in Vaticano fin dal XIV secolo.\nFino agli anni settanta del novecento i sediari indossavano un costume in seta damascata di colore cremisi, che la tradizione vuole far risalire a Raffaello Sanzio, come testimoniato da alcuni suoi bozzetti. Il colore cremisi, scelto per la loro divisa, rappresentava il sangue versato dai martiri cristiani su cui la Chiesa poggia. Infatti, durante le funzioni in cui veniva trasportato il Papa in sedia gestatoria, veniva riprodotto questo simbolismo: il Papa rappresentava tutta la Chiesa, che avanzava sulla barca di Pietro (la sedia gestatoria), sorretta dal sangue versato dai martiri (i sediari in divisa cremisi).\nFino alla presa di Roma del 1870 i sediari erano anche armati di spada dritta con fodero rivestito in velluto cremisi con elsa e puntale dorato, mentre, fino al 1950, indossavano un classico copricapo a bicorno di colore nero con coccarda, fascia e bottone in seta, sempre neri. La divisa era completata da una zimarra, sempre di colore rosso, e da un ferraiolo, detto gergalmente \"mantellone\", di colore nero bordato da tre fasce di seta marezzata rossa.\nL'attuale divisa dei sediari, entrata in vigore nel 1972 in sostituzione di quella antica, \u00e8 di colore grigio-violetto ed \u00e8 costituita da una giacca lunga fino al ginocchio e da un gilet grigio. Sulla camicia bianca viene indossato un caratteristico \"collare\" d'argento raffigurante la tiara papale con le chiavi decussate, e la dicitura \"Anticamera Pontificia\", sorretto, al centro del petto, per mezzo di quattro catene. Completano la divisa la cravatta a farfalla sullo sparato inamidato ed i guanti bianchi.\nIl decano di sala e il sottodecano, a differenza dei loro colleghi, vestono la marsina nera con sparato bianco e mantello nero a ruota. Il loro collare, anzich\u00e9 in argento, \u00e8 dorato. Fino al 1972 indossavano un costume di foggia rinascimentale, sempre di colore nero, ma caratterizzato da un gonnellino plissettato indossato al di sopra di larghi pantaloni alla zuava e marsina nera decorata, ai polsi, da risvolti in pizzo di Cant\u00f9 bianchi.\nDismissione.\nDal 1978, a partire dal pontificato di Giovanni Paolo I, l'utilizzo della sedia gestatoria \u00e8 stato abbandonato. Nonostante le forti pressioni che il successivo pontefice ricevette, soprattutto dalla parte pi\u00f9 tradizionalista della curia, papa Giovanni Paolo II non la volle utilizzare nemmeno per la cerimonia di insediamento. Gi\u00e0 in precedenza Paolo VI, che abol\u00ec molti costumi tradizionali della Chiesa cattolica, come l'uso della tiara papale, espresse alcune riserve circa la funzione della sedia gestatoria e ne ridusse l'utilizzo, eliminando al tempo stesso gran parte della corte pontificia. Giovanni Paolo I, che inizialmente aveva deciso di sospenderne l'uso, venne convinto a riutilizzarla con la motivazione di essere pi\u00f9 facilmente visibile ai fedeli.\nLa papamobile e la pedana mobile.\nPapa Giovanni Paolo II sostitu\u00ec la sedia gestatoria con la papamobile, una speciale autovettura che permette una buona visibilit\u00e0 del pontefice ed ha il vantaggio di aumentarne la sicurezza.\nDal 2000 Giovanni Paolo II, a causa del peggiorare delle sue condizioni di salute, inizi\u00f2 ad essere trasportato su una pedana mobile dotata di rotelle nei vari ambienti del palazzo apostolico o durante le cerimonie e udienze. Dal 2003 venne aggiunta anche una poltrona sulla pedana, per non affaticare il papa ormai infermo.&lt;br&gt;\nNel 2011 Benedetto XVI, quando cominci\u00f2 ad avvertire problemi all'anca destra per un'artrosi, riutilizz\u00f2 la pedana mobile del suo predecessore a partire dal 16 ottobre. I suoi collaboratori pi\u00f9 stretti gli proposero di ripristinare la sedia gestatoria, ma Benedetto XVI declin\u00f2 la proposta in quanto considerata anacronistica rispetto ai tempi moderni e scarsamente pratica. Dal 2 novembre 2012 \u00e8 stata messa a disposizione del papa una pedana mobile munita di sedia che ha utilizzato per i suoi spostamenti in privato nel palazzo apostolico o nella Basilica di San Pietro."}
{"id": "86408", "revid": "289247", "url": "https://it.wikipedia.org/wiki?curid=86408", "title": "Motore jet", "text": ""}
{"id": "86410", "revid": "857138", "url": "https://it.wikipedia.org/wiki?curid=86410", "title": "Mala herba cito crescit", "text": "Mala herba cito crescit: frase latina, dal significato letterale: \u00ab\"l'erba cattiva cresce velocemente\"\u00bb e senso traslato \u00ab\"\u00e8 pi\u00f9 facile fare il male che il bene\"\u00bb.\nPresumibilmente la frase - che non \u00e8 di un autore classico - nasce riferendosi alla parabola della zizzania, oppure dalla constatazione pratica che le erbacce sembrano sempre crescere senza alcun problema."}
{"id": "86411", "revid": "47767", "url": "https://it.wikipedia.org/wiki?curid=86411", "title": "Avanti", "text": ""}
{"id": "86412", "revid": "47767", "url": "https://it.wikipedia.org/wiki?curid=86412", "title": "L'Avanti", "text": ""}
{"id": "86415", "revid": "490388", "url": "https://it.wikipedia.org/wiki?curid=86415", "title": "Manus manum lavat", "text": "Manus manum lavat \u00e8 una frase latina, dal significato letterale \u00abuna mano lava l'altra mano\u00bb e senso traslato \u00abse tu mi fai un favore io te lo rendo\u00bb.\nLa frase \u00e8 attestata nel \"Satyricon\" di Petronio (XLV), col tempo, il contesto in cui viene usata, anche nella versione italiana \"una mano lava l'altra\", tende verso l'omert\u00e0, quasi si dicesse \"tu non dire nulla di quello che ho fatto, e vedrai che avrai il tuo vantaggio\". \nSi confronti \"do ut des\", che prevede sempre lo scambio di favori ma in maniera per cos\u00ec dire pi\u00f9 contrattuale."}
{"id": "86417", "revid": "1745361", "url": "https://it.wikipedia.org/wiki?curid=86417", "title": "Melaneo", "text": "Nella mitologia greca, Melaneo era uno dei figli di Apollo, e il fondatore della citt\u00e0 di Ecalia, la cui localizzazione \u00e8 incerta.\nMelaneo eredit\u00f2 dal padre l'abilit\u00e0 con l'arco, e fu il padre di Eurito (un altro noto arcere) e di Ambracia, eponima della citt\u00e0 di Ambracia in Epiro. Secondo una versione del mito, fu lo stesso Apollo a rapire Stratonice, figlia di re Portaone d'Etolia, per offrirla in sposa al figlio. Secondo un'altra versione sua moglie fu invece la ninfa Ecalia, eponima della citt\u00e0. Secondo la versione di Antonino Liberale, Melaneo fu anche re dei Driopi."}
{"id": "86420", "revid": "7082", "url": "https://it.wikipedia.org/wiki?curid=86420", "title": "Lausanne", "text": ""}
{"id": "86421", "revid": "121739713", "url": "https://it.wikipedia.org/wiki?curid=86421", "title": "Do ut des", "text": "Do ut des \u00e8 una frase latina dal significato letterale \u00abio do affinch\u00e9 tu dia\u00bb e in senso lato \u00abscambiamoci queste cose in maniera ben definita\u00bb.\nDescrizione e significato.\nIn un certo senso si pu\u00f2 parlare di un \"contratto\" che viene siglato con l'accettazione dell'offerta da parte del secondo attore, che si impegna pertanto a consegnare quanto pattuito. Nel diritto privato i contratti di scambio sono appunto indicati come \"do ut des\", in contrapposizione ad esempio a quelli \"do ut facias\" in cui il pagamento \u00e8 a fronte di un'opera. \nSi noti la differenza con \"manus manum lavat\", dove la contrattualit\u00e0 \u00e8 assente.\nLa frase \u00e8 usata ancora oggi anche nel discorso comune, in genere per indicare la propria volont\u00e0 di fare qualcosa solamente per un tornaconto diretto oppure per stigmatizzare uno scambio avvenuto tra due terze parti.\nEspressioni differenti.\nNel mondo anglosassone per esprimere lo stesso concetto viene invece usata l'espressione \"quid pro quo\" (da non confondere con l'espressione \"qui pro quo\", usata nei paesi latini, che ha un diverso significato) quando si tratta dell'attribuzione di un vantaggio; quando il sinallagma invece non esclude l'inflizione di svantaggi, come espressione di una ritorsione, gli anglosassoni esprimono il concetto con un sintagma nella loro lingua, Tit for tat."}
{"id": "86422", "revid": "125636878", "url": "https://it.wikipedia.org/wiki?curid=86422", "title": "Alfabeto italiano", "text": "L'alfabeto italiano \u00e8 l'insieme delle lettere usate nel sistema di scrittura alfabetico utilizzato per trascrivere i fonemi propri della lingua italiana. \u00c8 composto da ventuno lettere. Nella pratica sono utilizzate anche altre 5 lettere (lettere straniere), per parole di derivazione per lo pi\u00f9 straniera o latina; per l'insieme di tutte le 26 lettere si usa invece il termine alfabeto latino. In passato la lettera J (i lunga) faceva parte dell'alfabeto italiano, ma oggi \u00e8 usata solo in alcuni nomi, cognomi e toponimi.\n\u00c8 un sistema con una buona corrispondenza tra fonemi e simboli (grafemi), sebbene non perfetto.\nStoria.\nL'alfabeto italiano deriva fondamentalmente da quello latino antico, che arriv\u00f2 a comprendere 24 lettere in et\u00e0 repubblicana:\nLe sue caratteristiche principali sono le seguenti:\nAnticamente le lettere avevano un'unica forma, pi\u00f9 somigliante alle nostre maiuscole o alle nostre minuscole a seconda degli stili di scrittura. Nel corso del Medioevo si cominci\u00f2 ad alternare nello stesso scritto due diversi stili, uno detto \"maiuscolo\" e riservato nei titoli alle lettere iniziali di certe parole, e l'altro detto \"minuscolo\" e usato per il resto del testo. In un secondo momento le lettere minuscole venivano usate insieme alle maiuscole nel testo. Le lettere I, S e V avevano ognuna due diverse forme minuscole. Queste forme non rappresentavano suoni diversi, e la scelta dell'una o dell'altra rispondeva solo a criteri estetici determinati dalla posizione della lettera nella parola, come avviene ancor oggi per il sigma minuscola greca e per le lettere degli alfabeti ebraico e arabo. Ad esempio, la forma \"v\" si usava solo all'inizio della parola, e la forma \"s\" solo alla fine o dopo altra S; \"vinum\", \"unus\", \"uva\" e \"sessiones\" si scrivevano dunque: \"vinum\", \"vnus\", \"vua\" e \"\u017fe\u017fsiones\".\nIntorno al XVI secolo, la forma lunga della S minuscola (\"\u017f\") cesser\u00e0 di essere usata mentre le due forme di I e V daranno vita a due lettere distinte. L'uso di \"u\" e \"v\" e di \"i\" e \"j\" come lettere distinte (e la conseguente creazione delle maiuscole artificiali \"J\" e \"U\") si deve al poeta e umanista Gian Giorgio Trissino (1478 - 1550), il quale propose anche di usare le due forme della S e le lettere greche \u03b5 e \u03c9 per distinguere i due suoni corrispondenti a ognuna delle lettere S, E e O.\nA seguito dell'eliminazione dell'H aspirata, il digramma PH scomparir\u00e0 dalla lingua italiana, sostituito dall'omofona F; sorte analoga subir\u00e0 il digramma TH, sostituito dalla T.\nLe lettere Y, K e X vengono eliminate nel Medioevo, le prime due a causa del loro gi\u00e0 scarsissimo utilizzo nella lingua latina (anche se la K era ancora usata ai tempi di San Francesco d'Assisi, v. il \"Cantico delle creature\"), la terza per assimilazione in doppia S (es.: \"\"saxus\"\u2192\"sasso\") o per trasformazione in S sorda (es.\"Xerxes\"\u2192\"Serse\"); l'uso della Z al contrario aumenter\u00e0 molto, anche perch\u00e9 andr\u00e0 a sostituire la T del digramma \"TI + vocale\" (omofona alla Z).\nLa J inizia a essere usata nel '500 fino all'inizio del XX secolo, sia per indicare il suono semiconsonantico della I (\"jella\"), ovvero la \"i\" intervocalica (\"grondaja\", \"aja\"), e come segno tipografico per la doppia i (\"principj\"). Le lettere I e J erano ancora considerate equivalenti, per quanto riguarda l'ordine alfabetico nei dizionari e nelle enciclopedie italiani, fino alla met\u00e0 del XX secolo. Dalla fine dell'Ottocento in poi, la lettera J cadde in disuso, tranne che in alcune parole particolari.\nPrecisione fonetica, e corrispondenza tra fonemi e grafemi.\nParlando di precisione fonetica bisogna dire che tra le molte lingue scritte con sistemi alfabetici, solo il coreano ha un'alta precisione fonetica (nonostante ricordino degli ideogrammi, quelle del coreano sono vere e proprie lettere). La scrittura meramente fonetica pone molti problemi, come ad esempio la necessit\u00e0 di distinguere tra i foni della nasale alveolare (nano, pensare), della nasale velare (fango) e la nasale labiodentale (vanvera), che sono invece rappresentati dalla sola lettera N praticamente in ogni lingua che fa uso di questa lettera. Sarebbe tanto difficile spiegare questa differenza praticamente non udibile quando si insegna a leggere, cos\u00ec come sarebbe inutile puntare a tale precisione. Gli alfabeti, per quanto sembrino precisi cercano di raggiungere una sorta di compromesso tra precisione fonetica e praticit\u00e0; non ci si riferisce qui ai sistemi di scrittura non fonetici, come quello inglese, in cui la correlazione suono/lettera \u00e8 molto debole.\nCome accennato, la corrispondenza tra fonemi e grafemi dell'italiano \u00e8 buona, sebbene non perfetta; l'alfabeto italiano non punta neanche al paradigma \"ad ogni suono una lettera, a ogni lettera un suono\" e fa ricorso a digrammi e trigrammi. Per fronteggiare la necessit\u00e0 di scrivere nuovi suoni che non erano presenti nel latino antico, alcune regole hanno permesso di creare digrammi o modificare le regole di lettura senza dover aggiungere nuove lettere, e spesso senza dover modificare l'ortografia e dover riscrivere le opere. Per esempio il suono della C \u00e8 diventato \"dolce\" davanti a E e I (ce, ci) rappresentando il fonema ; poich\u00e9 l'aspirazione era decaduta, la lettera H \u00e8 diventata muta viene usata nei casi in cui si vuole mantenere il suono davanti a E e I (che, chi); davanti alle \"\u00abce, ci\u00bb\" precedute da s veniva difficile pronunciare \"\u00abs-ce, s-ci\u00bb\" per cui \u00e8 stato introdotto il suono . Ancora oggi \u00e8 possibile notare l'alternanza tra e , in diverse voci dello stesso verbo, come \"crescere\" () che presenta voci come \"cresco\" (), ma anche tra \"pescare\" e \"pesce\", entrambe con origine nella parola latina \"piscis\" (/\u02c8piskis/ nel latino antico).\nQuesto processo ebbe inizio gi\u00e0 durante l'evoluzione del latino, che dalla pronuncia pi\u00f9 antica si and\u00f2 avvicinando a quella oggi detta pronuncia ecclesiastica, molto pi\u00f9 vicina all'italiano.\nLettere e pronuncia.\nIn seguito sono trattati i vari grafemi, e i loro significati fonetici.\nVocali.\nL'alfabeto italiano presenta 5 segni vocalici (a, e, i, o, u) per trascrivere i sette fonemi vocalici presenti in italiano (IPA: /a/, /\u03b5/, /e/, /i/, /\u0254/, /o/, /u/).\nE e O possono essere \"aperte\" o \"chiuse\", per cui l'accento sar\u00e0 acuto o grave a seconda dell'apertura della vocale:\nSe \u00e8 vero che esiste una diversa accentazione per distinguere tra i fonemi (\u00e8, \u00e9, \u00f2, \u00f3), \u00e8 anche vero che l'accento grafico in italiano pu\u00f2 essere solo sulla vocale tonica di una parola, e comunque non \u00e8 obbligatorio se non nelle parole tronche (nelle quali l'accento cade alla fine). Bisogna quindi ricordare di usare l'accento grave o acuto solo in tali parole, ad esempio:\nL'errore dell'accento non causa incomprensioni, esiste l'esempio classico b\u00f3tte / b\u00f2tte in cui l'accento pu\u00f2 modificare il significato della parola: b\u00f3tte \u00e8 il contenitore del vino mentre b\u00f2tte \u00e8 il plurale di botta (sinonimo di colpo). Anche in questo caso i significati sono talmente diversi che il contesto basta a dissipare l'ambiguit\u00e0. Un altro esempio di omografo \u00e8 rappresentato da p\u00e8sca/p\u00e9sca: \"p\u00e8sca\", con la \"e\" aperta, indica il frutto, mentre \"p\u00e9sca\", con la \"e\" chiusa, indica l'attivit\u00e0 del pescare e anche il risultato del pescare. Nella scrittura a mano si tende a non far differenza grafica tra accenti gravi e acuti, che diventano importanti nei testi scritti elettronicamente o stampati.\nCome per s, z esiste una certa libert\u00e0 di pronuncia, diversa nelle varie parlate regionali (influenzate dai dialetti italiani), consentendo di mantenere l'identit\u00e0 di scrittura. La dizione \"neutrale\" \u00e8 insegnata dalla ortoepia italiana e riguarda in genere attori, personaggi politici o dello spettacolo che hanno bisogno di nascondere il proprio accento regionale.\nVocali che possono assumere valore semiconsonantico.\nNel caso della I e della U si noti anche che possono essere semiconsonanti formando dittonghi con altre vocali. Non cambia il loro suono, ma assumono il valore di consonante e sono indicate foneticamente come e : ieratico, noia, uomo, guardare. La I in forma semiconsonantica in passato era indicata con la lettera J: noja, Jacopo; in tale forma \u00e8 stata preservata in alcuni nomi propri (soprattutto in toponomastica) e cognomi: Jesolo, Jacuzzi, Jacopo. Nei nomi maschili che iniziano con la semiconsonante (anche se scritta con lettere straniere) si d\u00e0 l'articolo \"lo\": lo juventino, lo yogurt.\nAccento grafico.\nOgni vocale pu\u00f2 ricevere l'accento tonico, che in genere non \u00e8 obbligatorio, fatta eccezione per le parole tronche (con l'accento sull'ultima vocale). La stragrande maggioranza delle parole plurisillabe italiane hanno l'accento sulla penultima vocale. Nella quasi totalit\u00e0 dei casi, se l'accento cade prima della penultima vocale il lettore italiano riconosce facilmente dove esso cade, rendendo l'accento superfluo. Si pone per\u00f2 il problema per chi non \u00e8 italiano di madrelingua e incontra parole nuove, che dovr\u00e0 ricorrere a un dizionario, dove l'accento grafico \u00e8 sempre indicato. Le parole rese ambigue dall'accento sono poche, l'esempio tipico \u00e8 \"princ\u00ecpi\" (plurale di principio) e \"pr\u00ecncipi\" (plurale di principe).\nConsonanti.\nL'alfabeto italiano si serve di 16 consonanti: B, C, D, F, G, H, L, M, N, P, Q, R, S, T, V, Z. In italiano \u00e8 molto diffuso il fenomeno della geminazione consonantica, cio\u00e8 le consonanti doppie, lette con una durata maggiore e che pu\u00f2 essere distintiva di due parole, come \"note\" (plurale di nota) e \"notte\" (intervallo di tempo opposto al d\u00ec).\nLa maggior parte di esse rappresenta un solo fonema (o fonemi difficilmente distinguibili, come la N velare o alveolare): B, D, F, L, M, N, P, Q, R, T, V.\nIn seguito si segnalano le lettere che hanno delle regole particolari di lettura.\nLettera C (ci): trascrive l'affricata postalveolare sorda (pronuncia , detta C dolce) se seguita da E oppure I, trascrive l'occlusiva velare sorda (pronuncia [k], detta C dura) se seguita da A, O, U, consonante oppure in finale di parola.\nLettera G (gi): trascrive l'affricata postalveolare sonora (pronuncia , detta G dolce) se seguita da E oppure I, trascrive l'occlusiva velare sonora (pronuncia [\u0261], detta G dura) se seguita da A, O, U, consonante oppure in finale di parola.\nLettera H (acca): \u00e8 un grafema muto: non esistendo pi\u00f9 l'aspirazione, viene sfruttato, oltre che nei digrammi \u00abch\u00bb e \u00abgh\u00bb, anche nell'ortografia per distinguere termini omofoni in alcune forme del verbo avere: (\"ho\", \"hai\", \"ha\", \"hanno\"), per distinguerle da altre parole di suono identico (\"o\", \"ahi\", \"ai\", \"a\", \"anno\") e nelle interiezioni proprie \"ah\", \"oh\", \"eh\". Anche nel latino tardo la \"h\" non si pronunciava e perci\u00f2 non si \u00e8 conservata (\"homo\"&gt;\"uomo\"; \"humidus\"&gt;\"umido\"; \"hora\"&gt;\"ora\"). Il fonema in italiano esprime un suono solo nelle onomatopee, come in quella usata per rappresentare una risata: \"hahaha\" si pu\u00f2 leggere , con oppure intercalando a col suono /\u0294/ ; \u00e8 usata in alcune interiezioni: \"ahia!\" , \"ahi!\". La lettera \"acca\" \u00e8 usata anche in parole di origine straniera (\"hotel\", \"hall\"), e tende a essere muta indifferentemente dal suono della lingua di origine.\nLettera N (enne): si assimila sempre al luogo di articolazione della consonante seguente. Ci\u00f2 significa che ha un suono leggermente diverso a seconda della lettera che segue:\nLettera Q (qu): trascrive l'occlusiva velare sorda (pronuncia ), esattamente come la C dura.. La lettera Q si unisce sempre a \"u\"+\"vocale\", dando vita al suono (\"quando\" ), con le seguenti regole:\nLettera S (esse): trascrive sia la fricativa alveolare sorda (pronuncia ) sia la corrispondente sonora (pronuncia ). La pronuncia si pu\u00f2 ricavare da regole di eufonia (vedi S sorda), con un certo livello di incertezza per la \"s\" intervocalica, dovuto alle influenze regionali.\nLettera Z (zeta): trascrive sia l'affricata alveolare sorda (pronuncia ) sia la corrispondente sonora (pronuncia ). Nonostante alcune regole diano una certa sicurezza su molte parole, per altre bisogna essere al corrente dell'uso o consultare un dizionario. In genere l'errata pronuncia non porta a incomprensioni con l'eccezione della parola \"razza\", che pronunciata /'ratt\u0361sa/ pu\u00f2 indicare la razza di una specie animale, oppure se pronunciata /'radd\u0361za/ indica un ordine di pesci detti anche raiformi.\nDigrammi e trigrammi.\nOltre ai gi\u00e0 trattati \u00abch\u00bb e \u00abgh\u00bb, si usano altri tre digrammi, nonch\u00e9 due trigrammi per rappresentare fonemi presenti nella lingua e che non hanno un corrispondente grafema:\nLettere straniere.\nLe lettere J (\"i lunga\"), K (\"cappa\"), W (\"vi/vu doppia\" o \"doppia vi/vu\"), X (\"ics\") e Y (\"ipsilon\" o \"i greca\") sono dette \"lettere straniere\", in quanto compaiono raramente nei nomi e nelle parole italiane. Si trovano soprattutto in nomi di persona, cognomi, nomi di luogo e termini scientifici derivanti dal greco, dal latino o da lingue moderne.\nPer altre lettere straniere si tende a sostituirle con la lettera pi\u00f9 simile dell'alfabeto latino di base (ad esempio il cognome polacco di Papa Giovanni Paolo II era \"Wojty\u0142a\" viene in genere trascritto \"Wojtyla\") per problemi con la scrittura a macchina prima e al computer oggi. Per \"alfabeto latino di base\" si intende, in informatica l'alfabeto latino esteso a 26 lettere, comprendendovi anche la w e la j, non presenti nell'alfabeto latino antico, e la u, che fu introdotta nell'alfabeto latino solo nel Rinascimento; esso corrisponde all'alfabeto inglese (che comunque deriva da quello latino).\nIn seguito sono elencati i suoni principali di tali lettere nell'italiano.\nLettera K (cappa): si pronuncia come una \"C\" dura, come in \"Kenya\", \"kerosene\", \"kripton\".\nLettera W (vi/vu doppia o doppia vu; talvolta anche al maschile \"vi/vu doppio\"): si pronuncia come la lettera \"V\" (in \"Walter\", \"Wanda\", \"Wolframio\", \"water\" ecc.).\nLettera X (ics): \u00e8 una lettera doppia e si pronuncia come una \"C\" dura seguita da una \"S\": \"CS\", come in \"xilofono\", \"uxoricidio\", \"xenofobia\", nel prefisso \"extra\", nei cognomi come \"Craxi\" e \"Bixio\", nei toponimi e altri nomi sardi come \"Arbatax\".\nLettera Y (ipsilon): si pronuncia come la lettera \"J\", ovvero la semiconsonante come in \"yogurt\", \"yo-yo\", \"yoga\".\nLe lettere \"J\", \"K\", \"W\", \"X\" e \"Y\" sono inoltre a volte usate in italiano per parole prese in prestito da lingue straniere; in questi casi si devono pronunciare in modo diverso, a seconda della lingua dalla quale provengono le parole, come in: \"jazz, jumbo jet, abat-jour, Juan, kaiser, mojito, western, w\u00fcrstel\". La pronuncia di tali parole pu\u00f2 comunque essere molto adattata alla fonetica italiana. Ad esempio, in \"judo\" la J rappresenta il suono (\"giudo\"), mentre per le parole di origine francese indica il suono (\"abat-jour\" ). Similmente la lettera W, nelle parole provenienti dall'inglese \u00e8 pronunciata come la U semiconsonantica , mentre, in quelle di origine tedesca il suono ."}
{"id": "86425", "revid": "112843155", "url": "https://it.wikipedia.org/wiki?curid=86425", "title": "Principio di Mach", "text": "Il principio di Mach \u00e8 una ipotesi formulata dal fisico e filosofo Ernst Mach nel 1893, che afferma:\nSecondo il principio, un osservatore solidale ad un singolo oggetto (per esempio la Terra)\ncollocato in un universo vuoto, non percepisce alcuna forza di inerzia, qualunque sia il moto di tale oggetto.\nDal momento che ogni moto \u00e8 relativo, risulta impossibile stabilire quale sia il moto dell'oggetto e quindi quali siano le forze d'inerzia in assenza di altri corpi. Sarebbe impossibile ad esempio determinare se l'oggetto \u00e8 in rotazione oppure no. Un'eventuale rotazione non darebbe luogo secondo tale principio ad alcuna forza centrifuga. Secondo Mach, la forza di inerzia che agisce sui corpi in un riferimento accelerato \u00e8 prodotta dall'interazione con tutti gli altri corpi dell'universo; sperimentalmente si nota che a tale proposito \u00e8 determinante l'influsso delle stelle lontane, la cui massa \u00e8 complessivamente molto superiore a quella di qualunque oggetto vicino.\nIl principio di Mach pu\u00f2 essere considerato, dal punto di vista\nfilosofico, una forma di olismo: ciascun corpo deriverebbe le proprie propriet\u00e0 (in particolare l'inerzia) dall'interazione con il resto del cosmo. Non \u00e8 un caso, date queste premesse, che Mach si sia mostrato molto scettico nei confronti del riduzionismo atomistico, che intende far derivare le propriet\u00e0 dei corpi dalle caratteristiche intrinseche dei loro costituenti microscopici.\nLa versione citata del principio \u00e8 in gran parte dovuta ad Albert Einstein, che lo port\u00f2 all'attenzione dei fisici\nlavorando alla teoria della relativit\u00e0 generale. \u00c8 stato lo stesso Einstein a coniare la definizione \"principio di Mach\".\nSi \u00e8 dibattuto molto sul fatto che Mach intendesse proporre una nuova legge fisica, poich\u00e9 egli non lo dichiar\u00f2 esplicitamente.\nLa sua intenzione era piuttosto la critica della meccanica newtoniana ed in particolare l'idea di spazio assoluto.\nNon \u00e8 stata ancora sviluppata una teoria fisica quantitativa che avvalori il principio di Mach secondo cui le stelle debbano produrre questo fenomeno. Anche se Einstein fu affascinato dal principio, la teoria della relativit\u00e0 (che pure prevede effetti machiani di trascinamento) non si accorda bene con esso, dal momento che l'equazione di campo di Einstein ammette soluzioni anche in assenza di materia.\nCi sono stati diversi tentativi di formulare teorie in merito, a partire dai lavori di Dennis Sciama sino alla teoria di Brans-Dicke, formulata da Carl Brans e Robert Dicke nel 1961 sulla base di idee precedentemente sviluppate da Pascual Jordan. Pur non essendo stata definitivamente falsificata dagli esperimenti, questa teoria \u00e8 in genere considerata molto meno elegante della relativit\u00e0, contenendo parametri liberi che ne riducono la predittivit\u00e0."}
{"id": "86429", "revid": "1254538", "url": "https://it.wikipedia.org/wiki?curid=86429", "title": "Georges Rouault", "text": "Biografia.\nNato da una famiglia di umili origini, il nonno materno gli trasmise l'amore per l'arte.\nDal 1885 al 1890 fu apprendista presso un pittore e restauratore di vetrate e contemporaneamente segu\u00ec i corsi serali della Scuola di arti decorative.\nNel 1891 entr\u00f2 nell'\u00c9cole des Beaux-Arts sotto la guida di Gustave Moreau, del quale divenne un allievo prediletto tanto che, nel 1898, alla morte di Moreau, venne nominato conservatore del Museo Moreau di Parigi.\n\u00c8 dovuto probabilmente all'influenza di Gustave Moreau l'uso evocativo e simbolico dei colori, tipico delle sue prime opere.\nLe prime mostre con i fauves.\nAll'\u00c9cole des Beaux-Arts, Rouault conobbe Henri Matisse, Albert Marquet, Henri Manguin e Charles Camoin: queste amicizie lo avvicinarono allo stile dei fauves.\nDal 1895 in poi partecip\u00f2 alle maggiori mostre pubbliche, in particolare al Salon d'Automne, in cui espose principalmente dipinti a soggetto religioso, paesaggi e nature morte.\nNel 1905 espose al Salon d'Automne con il gruppo dei fauves: mentre Henri Matisse rappresenta l'aspetto riflessivo e razionale del gruppo, lui ne incarna l'anima pi\u00f9 spontanea e istintiva.\nSecondo alcuni critici, il suo periodo di apprendistato presso un pittore di vetrate \u00e8 all'origine di alcune sue peculiarit\u00e0, come il segno nero dei contorni, spesso e marcato, usato in senso espressionista e totale, come colore che schiaccia e appiattisce gli altri e ne condiziona la scala cromatica.\nSuggestionato da Vincent van Gogh, accelera il ritmo della composizione, usa i colori in modo esasperato, crea forti contrasti di tono per liberare la foga e l'immediatezza espressiva. Lo sfondo \u00e8 appena accennato con un disegno nervoso e frammentario, le figure sono dipinte a pennellate larghe e contornate con tratti rapidi e marcati, che esprimono con violenta naturalezza l'intensit\u00e0 delle emozioni.\nAnche la caratterizzazione dei personaggi enfatizza le espressioni per farli assomigliare a caricature grottesche che suscitarono l'ammirazione dagli esponenti dell'espressionismo.\nLa maturit\u00e0 espressionista.\nA partire dal 1907 Rouault esegu\u00ec una serie di dipinti dedicata ai tribunali, ai clown, ai pierrot e alle prostitute, opere espressioniste per la modalit\u00e0 d'esecuzione e per la foga del giudizio morale, in cui \u00e8 evidente l'impietosa aggressivit\u00e0 con cui caratterizza i volti dei personaggi, visti come rappresentanti di un'umanit\u00e0 sconfitta e umiliata.\nIn queste opere si avverte lo spiritualismo espresso nelle forme di un drammatico esistenzialismo da collegarsi al filosofo Jacques Maritain, suo amico e consigliere spirituale per tutta la vita; questo spiritualismo fece di Rouault uno dei maggiori pittori di arte sacra del Novecento.\nAlle tematiche morali e sociali dei primi anni si affiancano cos\u00ec i soggetti religiosi, ora drammatici e sofferti, ora rasserenati da un sentimento di pace interiore: l'artista ritrae impietosamente i personaggi che vivono ai margini della societ\u00e0 e raffigura con crudezza le prostitute e i clown, i giudici e gli imputati per compiere \u201cun viaggio nell'inferno, ma con la fede nella redenzione\u201d.\nNel 1910 Rouault tenne la sua prima mostra personale alla galleria Druet, dove present\u00f2 un gran numero di dipinti e ceramiche che lo posero come uno dei precursori dell'espressionismo.\nLa maturit\u00e0 espressiva era ormai raggiunta: i primi e fondamentali insegnamenti di Gustave Moreau sono stati rielaborati e messi in pratica secondo una visione poetica originale. Queste opere vennero studiate con grande attenzione dagli artisti tedeschi che, nell'estate del 1905, a Dresda, avevano formato il primo nucleo del futuro espressionismo.\nLa natura e il divino.\nAnche se il centro del suo interesse rimase sempre la figura umana, Rouault si appassion\u00f2 alla natura, realizzando opere di intensa e profonda poesia, affermando: \u201cun albero contro il cielo possiede lo stesso interesse, lo stesso carattere, la stessa espressione della figura umana\u201d.\nI paesaggi, delineati con rigore ordinato di piani, di linee e di colori, sono visti come il luogo sacro per eccellenza, dove l'uomo pu\u00f2 trovare le tracce del divino e cercare serenit\u00e0 e armonia spirituale, lontano dai mali e dalle miserie materiali e morali della societ\u00e0 moderna.\nDal 1917 Rouault si dedic\u00f2 alle stampe, continuando a cercare ispirazione nei soggetti sacri, soprattutto nel tema della passione di Cristo: il volto di Cristo e il pianto delle donne ai piedi della croce sono il simbolo della presenza del dolore nel mondo, illuminato per\u00f2 dalla fede nella resurrezione.\nA partire dal 1930 cominci\u00f2 a esporre anche all'estero e si fece apprezzare principalmente a Londra, New York e Chicago. In questi anni la tensione drammatica si allent\u00f2 a favore di un maggiore equilibrio formale. Oltre alla pittura, continu\u00f2 a dedicarsi con passione all'incisione e lavor\u00f2 alla sua opera grafica pi\u00f9 impegnativa, il ciclo Miserere, pubblicato nel 1948.\nRouault mor\u00ec a Parigi il 13 febbraio 1958.\nRouault viene citato da Leonardo Sciascia nel romanzo \"Todo modo\"."}
{"id": "86430", "revid": "301156", "url": "https://it.wikipedia.org/wiki?curid=86430", "title": "Bruce Chatwin", "text": "Biografia.\nChatwin nacque a Sheffield (all'epoca Yorkshire) nel 1940.\nFrequent\u00f2 il Marlborough College nel Wiltshire.\nNel 1958 inizi\u00f2 a lavorare per la prestigiosa casa d'aste londinese Sotheby's.\nGrazie alla sua brillantezza e sensibilit\u00e0 in materia di percezione visiva, ne divenne presto l'esperto impressionista.\nAll'et\u00e0 di ventisei anni abbandon\u00f2 il suo lavoro.\nChatwin cominci\u00f2 quindi a interessarsi di archeologia e si iscrisse all'Universit\u00e0 di Edimburgo, che frequent\u00f2 per diversi anni, pagando le rette e mantenendosi con la compravendita di dipinti. Viaggi\u00f2 in Afghanistan, in compagnia di Peter Levi (1969), e Africa, dove svilupp\u00f2 un forte interesse per i nomadi e il loro distacco dalle propriet\u00e0 personali. Nel 1973 fu assunto dal \"Sunday Times Magazine\" come consulente di arte e architettura. Il suo rapporto di lavoro con la rivista contribu\u00ec a sviluppare il suo talento narrativo e gli permise di compiere numerosi viaggi, dandogli la possibilit\u00e0 di scrivere degli immigrati algerini e della Grande muraglia cinese, di intervistare personaggi come Andr\u00e9 Malraux in Francia e Nade\u017eda Mandel'\u0161tam nell'Unione Sovietica.\nChatwin intervist\u00f2 anche l'architetto novantatreenne Eileen Gray nel suo studio di Parigi e fu l\u00ec che ebbe modo di notare una mappa della Patagonia che lei aveva dipinto. \"Ho sempre desiderato andarci\" le disse Bruce. \"Anche io\" rispose lei. \"Ci vada, al posto mio\". Lui part\u00ec quasi immediatamente per il Sud America e appena arrivato a destinazione ne diede l'annuncio, insieme alle proprie dimissioni, al giornale, con un telegramma: \"Sono andato in Patagonia\".\nPass\u00f2 sei mesi in Patagonia e il risultato di questa esperienza fu il libro, presto divenuto di culto, \"In Patagonia\" (1977), che consacr\u00f2 la sua fama di scrittore di viaggi. Con grande sorpresa di molti tra i suoi amici, all'et\u00e0 di venticinque anni Chatwin spos\u00f2 Elizabeth Chanler, conosciuta da Sotheby's. Non ebbero figli e, dopo quindici anni di matrimonio, lei chiese la separazione e vendettero la loro fattoria nel Gloucestershire. Comunque, poco prima della prematura morte di Bruce, giunsero a una riconciliazione.\nVerso la fine degli anni ottanta Chatwin si ammal\u00f2 di AIDS. Tenne nascosta la sua malattia, facendo credere che i sintomi fossero provocati da un'infezione provocata da un fungo della pelle o dal morso di un pipistrello cinese. Non rispose positivamente alla terapia con l'AZT, cos\u00ec lui e la moglie andarono a vivere nel sud della Francia, dove trascorse gli ultimi mesi della sua vita su una sedia a rotelle. Mor\u00ec a Nizza nel 1989, all'et\u00e0 di 49 anni.\nLe opere e lo stile narrativo.\nLe opere pi\u00f9 recenti comprendono uno studio sulla tratta degli schiavi, formalizzato nel romanzo \"Il vicer\u00e9 di Ouidah\", per il quale si rec\u00f2 a Ouidah, un vecchio villaggio di schiavi in Africa sede del forte di S\u00e3o Jo\u00e3o Baptista de Ajud\u00e1 e poi a Bahia, in Brasile, dove gli schiavi venivano venduti. Da questo libro Werner Herzog trasse l'ispirazione per il film \"Cobra Verde\".\nPer quanto riguarda \"Le vie dei canti\", Chatwin and\u00f2 in Australia per lavorare sulla tesi secondo la quale i canti degli aborigeni sarebbero un incrocio tra una leggenda sulla creazione, un atlante e la storia personale di un aborigeno in particolare. In \"Che ci faccio qui?\" (1989) raccoglie diverse esperienze a contatto di persone incontrate nel corso della sua vita, come Indira Gandhi o Ernst J\u00fcnger. \"Utz\", la sua ultima opera, \u00e8 un racconto di fantasia sull'ossessione che porta gli uomini a collezionare oggetti. La storia si svolge a Praga, e ruota intorno a un uomo che ha una passione particolare per gli oggetti in porcellana.\nChatwin \u00e8 conosciuto per il suo stile essenziale, lapidario e la sua innata abilit\u00e0 di narratore di storie. \u00c8 stato, comunque, anche molto criticato per gli aneddoti fantasiosi che attribuiva a persone, posti e fatti reali. Spesso, le persone di cui scriveva si riconoscevano nelle sue storie e non sempre apprezzavano le distorsioni da lui effettuate nei confronti della loro cultura e delle loro abitudini. Per esempio, alcuni degli aborigeni descritti in \"Le vie dei canti\" si sentirono traditi e tennero a specificare che lui non aveva trascorso poi molto tempo con loro. Lo stesso Hodgkin afferm\u00f2 che il libro che Chatwin aveva scritto su di lui non era accurato.\nChatwin nel cinema.\nIl regista Werner Herzog si \u00e8 ispirato al romanzo \"Il vicer\u00e9 di Ouidah\" nel film \"Cobra Verde\" interpretato da Klaus Kinski. Lo stesso regista ha poi realizzato nel 2019 un documentario sullo scrittore dal titolo \"Nomad - In cammino con Bruce Chatwin\" (\"Nomad: In the Footsteps of Bruce Chatwin\"). "}
{"id": "86434", "revid": "1437331", "url": "https://it.wikipedia.org/wiki?curid=86434", "title": "Lorenzo Valla", "text": "Si presentava anche con il nome latino Laurentius Vallensis.\nBiografia.\nGiovent\u00f9.\nNato a Roma nel 1407 da genitori di origini piacentine (il padre era l'avvocato Luca della Valle), ricevette la sua prima educazione a Roma e forse a Firenze, imparando il greco da Giovanni Aurispa e da Rinuccio Aretino. Lo guidava lo zio materno Melchiorre Scribani, un giurista funzionario in Curia.\nLa sua prima opera, oggi perduta, fu il \"De comparatione Ciceronis Quintilianique\" (\"Confronto fra Cicerone e Quintiliano\"), in cui elogi\u00f2 il latino di Quintiliano a scapito di quello di Cicerone, andando contro all'idea corrente e mostrando gi\u00e0 in questo primo scritto il suo gusto per la provocazione. Quando, nel 1429 mor\u00ec lo zio, Lorenzo sperava di ottenere un impiego nella Curia pontificia; ma i due autorevoli segretari Antonio Loschi e Poggio Bracciolini, ferventi ammiratori di Cicerone, si opposero all'assunzione, con la scusa che era troppo giovane.\nIl periodo pavese.\nNel 1431, grazie all'aiuto di Antonio Beccadelli, detto il \"Panormita\", fu chiamato ad insegnare retorica all'Universit\u00e0 di Pavia, dove rimase fino al 1433, succedendo al maestro bergamasco Gasparino Barzizza, da poco defunto. Questi anni furono fondamentali per lo sviluppo del suo pensiero; la citt\u00e0 era infatti un vivo centro culturale e Valla pot\u00e9 approfondire le sue conoscenze giuridiche, osservando inoltre l'efficacia del procedimento di analisi critica dei testi, che lo Studio pavese applicava con rigore.\nA Pavia Valla acquis\u00ec una grande reputazione con il dialogo \"De Voluptate\" (\"Il piacere\"), nel quale si oppone fermamente alla morale stoica e all'ascetismo medievale, sostenendo la possibilit\u00e0 di conciliare il Cristianesimo, ricondotto alla sua originariet\u00e0, con l'edonismo, recuperando cos\u00ec il senso del pensiero di Epicuro e Lucrezio, che avevano sottolineato come tutta la vita dell'uomo sia fondamentalmente volta al piacere, inteso non come istintivit\u00e0, ma come calcolo dei vantaggi e svantaggi conseguenti ad ogni azione. A conclusione del dialogo, Valla sottolinea, per\u00f2, come per l'uomo la suprema volutt\u00e0 siano la ricerca spirituale e la fede in Dio. Si tratta di uno scritto considerevole, poich\u00e9, per la prima volta, una tendenza filosofica che era rimasta confinata nell'ambito del paganesimo trovava espressione in un'opera di livello universitario e di valore filosofico, venendo rivalutata alla luce del pensiero cristiano; le polemiche che seguirono alla pubblicazione del testo, costrinsero Valla a lasciare Pavia.\nIl periodo napoletano.\nDa allora egli pass\u00f2 da un'universit\u00e0 all'altra, accettando brevi incarichi e tenendo lezioni in diverse citt\u00e0. Durante questo periodo fece la conoscenza del re Alfonso V d'Aragona, al cui servizio entr\u00f2 nel 1435 per rimanervi fino al 1447. Alfonso ne fece il suo segretario, lo difese dagli attacchi dei suoi nemici e lo incoraggi\u00f2 ad aprire una scuola a Napoli.\nNel 1440, durante il pontificato di Eugenio IV, scrisse un breve testo, pubblicato solo nel 1517 e intitolato \"La falsa Donazione di Costantino\" (\"De falso credita et ementita Constantini donatione\"). In esso Valla, con argomentazioni storiche e filologiche, dimostr\u00f2 la falsit\u00e0 della Donazione di Costantino, documento apocrifo in base al quale la Chiesa giustificava la propria aspirazione al potere temporale: secondo questo documento, infatti, sarebbe stato lo stesso imperatore Costantino, trasferendo la sede dell'impero a Costantinopoli, a lasciare alla Chiesa il restante territorio dell'Impero romano (oggi la dimostrazione del Valla \u00e8 universalmente accettata e lo scritto \u00e8 datato all'VIII secolo o IX secolo).\nEgli dimostr\u00f2 che anche la lettera ad Abgar V attribuita a Ges\u00f9 era un falso e, sollevando dubbi sull'autenticit\u00e0 di altri documenti spuri e ponendo in discussione l'utilit\u00e0 della vita monastica e mettendone in luce anche l'ipocrisia nel \"De professione religiosorum\" (\"La professione dei religiosi\"), egli suscit\u00f2 l'ira delle alte gerarchie ecclesiastiche. Fu obbligato, pertanto, a comparire davanti al tribunale dell'Inquisizione, alle cui accuse riusc\u00ec a sottrarsi soltanto grazie all'intervento del re Alfonso.\nNel 1444 visit\u00f2 nuovamente Roma, dove i suoi avversari erano ancora molti e potenti. Riusc\u00ec a salvarsi da morte certa travestendosi e fuggendo a Barcellona, da dove fece poi ritorno a Napoli.\nSempre nel 1444 vengono divulgati gli \"Elegantiarum libri sex\" (i sei libri sull'\"eleganza\" della lingua latina), pubblicati per\u00f2 postumi nel 1471. L'opera raccoglie una serie straordinaria di passi desunti dai pi\u00f9 celebri scrittori latini (Publio Virgilio Marone, Cicerone, Livio), dallo studio dei quali, sostiene Valla, occorre codificare i canoni linguistici, stilistici e retorici della lingua latina. Il testo costitu\u00ec la base scientifica del movimento umanista impegnato a riformare il latino cristiano sullo stile ciceroniano.\nTra il 1446 e il 1447 scrisse le \"Emendationes sex librorum Titi Livii\" in cui discute, col suo modo di scrivere brillante e caustico, correzioni ai libri 21-26 di Tito Livio in opposizione ad altri due intellettuali della corte napoletana il Panormita ed il Facio che non avevano il suo stesso spessore filologico.\nL'ultima fase.\nNel febbraio 1447, con la morte di papa Eugenio IV, la sua fortuna inizi\u00f2 a volgere in meglio. Recatosi nuovamente a Roma, fu ricevuto dal nuovo pontefice Niccol\u00f2 V; a partire dal 1450 assunse il ruolo a lui pi\u00f9 consono di professore di retorica, ma non perse nemmeno il suo spirito caustico e inizi\u00f2 a criticare nel 1449 il latino della Vulgata, facendo confronti con l'originale greco sminuendo il ruolo di traduttore di San Girolamo e giudic\u00f2 spuria la corrispondenza tra Seneca e San Paolo.\nSotto papa Callisto III Valla raggiunse il culmine della carriera, divenendo segretario apostolico. Mor\u00ec a Roma il 1\u00ba agosto 1457. Un frammento della sua tomba, contenente un ritratto dello stesso, \u00e8 ora murato nel chiostro della Basilica Lateranense dove era originariamente sepolto.\nNote caratteriali.\n\u00c8 quasi impossibile farsi un'idea precisa della vita privata e del carattere di Valla, essendo i documenti nei quali vi si fa riferimento sorti in contesti polemici e, pertanto, fonte pi\u00f9 di esagerazioni e calunnie che di testimonianze attendibili. Egli appare comunque come persona orgogliosa, invidiosa e irascibile, caratteristiche cui per\u00f2 si affiancano le qualit\u00e0 di elegante umanista, critico acuto e scrittore pungente nella sua continua e violenta polemica sul potere temporale della Chiesa di Roma.\nImportanza storica.\nLorenzo Valla \u00e8 un personaggio di eccezionale importanza non solo per la cultura italiana, ma soprattutto quale rappresentante del pi\u00f9 puro umanesimo europeo. Con le sue spietate critiche alla Chiesa cattolica dell'epoca fu un precursore di Lutero, ma fu anche il promotore di molte revisioni di testi cattolici.\nLa sua opera si basa su una profonda padronanza della lingua latina e sulla convinzione che fosse stata proprio un'insufficiente conoscenza del latino la vera causa del linguaggio ambiguo di molti filosofi. Valla era convinto che lo studio accurato e l'uso corretto della lingua fosse l'unico mezzo di acculturazione feconda e comunicazione efficace: la grammatica e un appropriato modo di esprimersi erano a suo modo di pensare alla base di ogni enunciato e, prima ancora, della stessa formulazione intellettuale. Da questo punto di vista i suoi scritti sono tematicamente coerenti, in quanto ciascuno di essi si sofferma innanzitutto sulla lingua, sul suo impiego rigoroso e sull'individuazione delle applicazioni erronee della grammatica latina.\nOggi, il profondo distacco storico ci permette di distinguere le opere di Lorenzo Valla essenzialmente in due filoni, quello critico e quello filologico. Sebbene avesse saputo mostrare eccezionali doti di storico negli scritti critici, questa capacit\u00e0 non \u00e8 per\u00f2 riscontrabile nell'unico lavoro definito storico, cio\u00e8 nella biografia di Ferdinando d'Aragona, tutto sommato un modesto elenco di aneddoti.\nScritti filologici.\nNel III secolo l'Impero romano iniziava a tramontare, il che si palesava non solo nell'indebolimento delle forze politiche e militari, ma anche nello sfaldamento dell'ordinamento interno e soprattutto nell'imbarbarimento della cultura. La crisi generale e l'accettazione di molte genti non italiche tra i cittadini romani provocarono un lento ma significativo allontanarsi dalla lingua latina ufficiale verso forme dialettali e meno eleganti. Si evidenzi\u00f2 la necessit\u00e0 di uno \"sviluppo\" della lingua che presupponeva la canonizzazione della parlata popolare e della sua semplice grammatica. Erano i primi sintomi della nascita di una nuova lingua, quella italiana, che avrebbe necessitato di un millennio per svilupparsi pienamente. Durante questa lunghissima transizione, in tutta la penisola ci fu un'enorme incertezza linguistica. Il latino classico cedeva lentamente il posto ad una mescolanza di nuovi idiomi che combattevano per la supremazia.\nGli effetti di questo periodo di passaggio sono ben visibili soprattutto nelle traduzioni che via via nascevano dal latino verso l'italiano, poich\u00e9 la linea di demarcazione tra le due lingue era fluttuante e nessuno dei traduttori poteva dirsi un vero esperto in materia. Lorenzo Valla fu il primo a stabilire un limite alla modernizzazione della lingua latina, decidendo che i cambiamenti oltre tale limite facessero gi\u00e0 parte del processo di sviluppo della lingua italiana. In questo modo riusc\u00ec non solo a salvaguardare la purezza del latino, ma pose anche le basi per lo studio e la comprensione dell'italiano.\nScritti critici.\nLorenzo Valla si pone tra i maggiori esponenti del Quattrocento italiano e dell'umanesimo europeo, non solo per il suo costante apporto di punti di vista umanistici, bens\u00ec anche per la sua annosa avversione alla cultura scolastica.\n\u00c8 indicativa ad esempio la sua tesi (in \"De Voluptate\") sugli errori dello stoicismo praticato dagli asceti cristiani che non avrebbero preso in debita considerazione le leggi naturali, dunque divine; la morale consiglierebbe infatti, a suo avviso, un'esistenza allegra e godereccia che non precluderebbe in alcun modo l'aspirazione alle gioie del paradiso. Analogamente, nelle \"Dialecticae Disputationes\" Valla confuta il dogmatismo di Aristotele e la sua arida logica che non offre insegnamenti o consigli, bens\u00ec discute solo di parole senza raffrontarle con il loro significato nella vita reale. Altrettanto critico si dimostra (nelle \"Adnotationes in Novum Testamentum\") quando usa la sua profonda padronanza del latino per provare che sono state le traduzioni maldestre di alcuni passi del Nuovo Testamento a causare incomprensioni ed eresie.\nFondazione Valla.\n\u00c8 a lui dedicata la Fondazione Lorenzo Valla, che in collaborazione con la casa editrice Mondadori, dal 1974 pubblica la collana \"Scrittori greci e latini\" in cui vengono proposte edizioni critiche di testi classici."}
{"id": "86435", "revid": "729019", "url": "https://it.wikipedia.org/wiki?curid=86435", "title": "Sacca di Braunsberg-Heiligenbeil", "text": "La sacca di Braunsberg-Heiligenbeil fu una sacca fatta dai sovietici nel marzo del 1945 in Prussia Orientale. Fu una delle pi\u00f9 schiaccianti vittorie sovietiche dell'ultimo anno della seconda guerra mondiale.\nBreve cronaca.\nLa sacca ebbe origine mentre i sovietici lanciavano l'offensiva della Vistola e dell'Oder e marciavano nell'ala nord, verso il mar Baltico. Il generale russo Konstantin Konstantinovi\u010d Rokossovskij riusc\u00ec il 27 gennaio 1945 a raggiungere il Frisches Haff sulla costa, isolando cos\u00ec le forze di Lothar Rendulic (il generale tedesco nel settore di K\u00f6nigsberg) dal Terzo Reich. I tedeschi per\u00f2 respinsero tutti gli attacchi degli assalitori. Ai primi di febbraio la Stavka decise di assegnare il settore alle truppe del 3\u00ba Fronte Bielorusso guidato dal generale Ivan Danilovi\u010d \u010cernjachovskij (1906 - 18 febbraio 1945) e di sospendere temporaneamente l'offensiva.\nVerso il 15 febbraio Cerniakovskij riusc\u00ec a ottenere di tentare di tagliare in due parti la sacca, ma non riusc\u00ec a mettere in pratica il piano perch\u00e9 il 18 febbraio rimase ucciso per lo scoppio di una granata. Stalin design\u00f2 a succedergli Alexandr Mikhailovic Vasilevskij il quale cedette la carica di capo di stato maggiore dell'Armata Rossa al collega Antonov. Malgrado Vasilevskij fecesse iniziare l'offensiva fin dalla fine di febbraio, fino al 12 marzo i sovietici non fecero progressi per l'accanita resistenza tedesca. Nello stesso giorno Adolf Hitler sostitu\u00ec Rendulic con Walter Weiss. Due giorni dopo, ovvero il 14 marzo, le forze russe lanciarono l'offensiva finale con forze doppie rispetto al nemico per la fanteria e quintuple per l'artiglieria e, malgrado all'inizio trovassero una dura resistenza (dal 14 al 17 marzo percorsero solo 5 chilometri) il 25 marzo raggiunsero il Frisches Haff e il giorno dopo tagliarono la sacca raggiungendo il mare.\nIl Gruppo armate Centro, ridenominato poi Gruppo d'armate Nord, si trov\u00f2 quindi diviso in 2 sacche: quella di K\u00f6nigsberg e l'altra formatasi intorno alle cittadine di Braunsberg (l'odierna Braniewo in Polonia) e Heiligenbeil (l'odierna Mamonovo in Russia), che venne detta perci\u00f2 di Braunsberg-Heiligenbeil. Quest'ultima resistette solo 4 giorni (dal 26 al 30 marzo), ma in quei 4 giorni ci fu un tremendo bagno di sangue. La Wehrmacht resistette disperatamente all'attacco sovietico, dissanguandosi. Il 30 marzo i tedeschi, finite le munizioni, si arresero in numero di 50.000. Secondo un comunicato russo i vincitori trovarono 80.000 cadaveri nella sacca. Ma, se si accettano le cifre del comunicato, \u00e8 probabile che da 10.000 a 20.000 di essi siano morti tra il 27 gennaio e il 26 marzo. La resa dei tedeschi in questa sacca provoc\u00f2 la fine anche dell'altra: infatti il 10 aprile il generale Lasch si arrese ai sovietici con i suoi 92.000 uomini, dopo aver sub\u00ecto 42.000 morti."}
{"id": "86436", "revid": "536103", "url": "https://it.wikipedia.org/wiki?curid=86436", "title": "Classe (scuola)", "text": "Una classe scolastica \u00e8 l'insieme degli alunni che sono sistemati in un'aula scolastica e che hanno in comune gli stessi orari scolastici e gli stessi insegnanti nelle varie materie del corso.\nNel mondo.\nItalia.\nOgni scuola italiana si divide in classi e sezioni. Di solito \u00e8 composta di un numero variabile tra i 15 e i 30 alunni.\nLe classi si identificano con numeri ordinali, nelle scuole elementari si va dalla classe 1\u2070 alla classe 5\u2070 , cos\u00ec come alle scuole medie superiori, mentre le scuole medie inferiori partono dalla classe 1\u2070 per fermarsi alla 3\u2070.\nTra le scuole medie superiori, fa eccezione il liceo classico, che ha 4\u2070 e 5\u2070 ginnasio, retaggio ultimo della fase storica in cui ogni scuola superiore possedeva una sua specifica scuola media, appunto in questo caso 1\u2070, 2\u2070 e 3\u2070 ginnasio, per proseguire con 1\u2070 liceo fino alla 3\u2070.\nA differenza di molti altri paesi del mondo, gli studi precedenti all'universit\u00e0 durano teoricamente 16 anni, uno in pi\u00f9: 3 anni di scuola dell'infanzia (facoltativa), 5 anni di scuola primaria, 3 anni di scuola secondaria di primo grado e 5 anni di scuola secondaria di secondo grado."}
{"id": "86437", "revid": "1652635", "url": "https://it.wikipedia.org/wiki?curid=86437", "title": "Rosso", "text": "Il rosso \u00e8 uno dei colori dello spettro percepibile dall'occhio umano, classificato come \"colore caldo\". Ha la frequenza minore e, conseguentemente, la lunghezza d'onda pi\u00f9 lunga rispetto a tutti gli altri colori visibili (tra 625 e 740 nanometri circa). Frequenze ancora minori ricadono nell'infrarosso.\nEtimologia.\nDal punto di vista etimologico, la parola \"rosso\" deriva dal latino \"r\u016dssum\", corradicale di \"r\u016dbeum\".\nIn natura.\nIl colore rosso si trova in natura associato spesso alla presenza di ferro o dei suoi composti (come l'ossido di ferro).\nEsempi di minerali che presentano un colore rosso pi\u00f9 o meno sfumato sono il rubino, l'agata, l'eritrite, il berillio rosso e il cinabro.\nNel mondo vegetale, il rosso pu\u00f2 indicare la presenza di licopene. Esempi di vegetali e frutti rossi sono la bietola rossa, le fragole, le ciliegie, le arance rosse, il melograno e il pomodoro.\nIl colore rosso talvolta \u00e8 presente solo sulla buccia dei frutti, altre volte invece anche all'interno della polpa. Spesso il colore rosso compare quando il frutto \u00e8 maturo, diventando sempre pi\u00f9 acceso con il passare del tempo, passando generalmente da un colore inizialmente verde, poi giallo, arancione, rosso e infine brunastro, fornendo in questa maniera un'indicazione del gusto del frutto, pi\u00f9 o meno acerbo o dolce. Una ricerca del 2016 ha evidenziato inoltre che il cervello umano, come quello di altri primati, tende ad identificare nei cibi di colore rosso un maggior contenuto energetico rispetto ai cibi di colore verde.\nIl colore rosso si ritrova inoltre nei petali di molti fiori, tra cui rose, tulipani, papaveri, Hibiscus, Dahlia, stelle di Natale, Anthurium, azalee e peonie.\nNel mondo animale, il rosso \u00e8 il colore del sangue, pi\u00f9 o meno scuro a seconda della presenza di ossigeno. Tale colore \u00e8 a sua volta associato alla presenza di emoglobina nel sangue. A causa della vascolarizzazione sanguigna, molti organi di animali appaiono pi\u00f9 o meno rossi (in particolare il cuore).\nPer quanto riguarda invece l'aspetto esterno degli animali, il colore rosso si ritrova talvolta nel piumaggio di uccelli (ad esempio pappagalli, cardinale, ibis rosso), nel guscio di alcuni artropodi (ad esempio alcuni gamberi), nella pelle di alcuni anfibi, nelle squame di alcuni serpenti e pi\u00f9 raramente nella pelliccia dei mammiferi (che appare in realt\u00e0 pi\u00f9 brunastra che rossa, ad esempio nel caso della volpe rossa o dello scoiattolo rosso).\nIl colore rosso, cos\u00ec come altri colori \"vivaci\", \u00e8 utilizzato dagli animali anche per scopi aposematici, cio\u00e8 come avvertimento contro possibili predatori, indicando la velenosit\u00e0 dell'animale oppure il suo sapore sgradevole. Un esempio in tal senso sono le macchie rosse sul corpo della femmina della vedova nera mediterranea, che \u00e8 un ragno particolarmente velenoso.\nNell'ambito della medicina, un colore dei tessuti pi\u00f9 rosso del normale (che in molti casi \u00e8 definito \"arrossamento\" o \"rossore\") indica spesso un'alterazione o una patologia pi\u00f9 o meno grave del tessuto o organo coinvolto.\nOltre a essere uno dei colori dell'arcobaleno, tinte di colore rosso sono osservabili nel cielo durante l'alba e il tramonto. Talvolta si pu\u00f2 osservare questo colore anche nel fenomeno delle aurore polari.\nIl pianeta Marte \u00e8 stato inoltre definito il \"pianeta rosso\" per via del suo aspetto rossastro, dovuto alla presenza di ossido di ferro sulla sua superficie. Raramente, anche la Luna appare di colore rosso.\nSebbene il colore rosso sia identificato spesso con il fuoco, in realt\u00e0 le fiamme possono avere dei colori pi\u00f9 o meno differenti, che dipendono dalla temperatura della fiamma e dalla natura delle sostanze combuste.\nPercezione.\nNegli esseri umani.\nNegli esseri umani, il colore rosso viene percepito attraverso dei coni (che sono delle cellule fotorecettrici presenti sulla retina dell'occhio) appositamente deputati a distinguere i colori. Esistono tre tipi di coni nell'occhio umano: S, M e L. Ciascuno di questi tipi percepisce un particolare intervallo di colori e la percezione dei singoli colori nasce dalla combinazione dei diversi stimoli. In particolare il colore rosso \u00e8 associato ad una stimolazione dei coni L molto maggiore rispetto alla stimolazione dei coni M (mentre i coni S non ricevono stimolo dal rosso).\nTra gli esseri umani possono esserci differenze sostanziali nella percezione del rosso. Si parla di \"protanomalia\" qualora sia deficitaria la sensibilit\u00e0 per il rosso e \"protanopia\" ad indicare assenza totale di sensibilit\u00e0 per il rosso.\nNegli animali.\nSiccome le caratteristiche dell'apparato visivo sono differenti per ogni tipo di animale, non tutti gli animali riescono a distinguere il colore rosso. Ad esempio i cani e i gatti non lo distinguono.\nAllo stesso modo, i bovini non riescono a percepire il colore rosso, in quanto possiedono un numero di recettori per questo colore insignificante. Per tale motivo, la pratica dei toreri di sventolare davanti al toro un mantello rosso in realt\u00e0 non attira l'attenzione del toro a causa del colore rosso, che non distingue, bens\u00ec solo a causa del movimento del mantello.\nI ragni, potendo percepire solo il colore verde e colori nell'ultravioletto, non percepiscono il colore rosso. Non percepiscono il colore rosso neanche le api, i gamberi, il polpo, il calamaro, il coniglio e lo scoiattolo.\nColorazione.\nPigmenti e coloranti.\nPigmenti di colore rosso erano gi\u00e0 utilizzati nella preistoria, come testimoniano diverse pitture rupestri, e nell'Antico Egitto, dove si trovano pitture su papiro o graffiti che contengono elementi in colore rosso. I Fenici produssero per primi la porpora estraendolo tale pigmento dal murice comune, un mollusco gasteropode appartenente alla famiglia dei Muricidi. La porpora veniva utilizzata nell'Antica Grecia e nell'Antica Roma per colorare le stoffe pi\u00f9 pregiate. In realt\u00e0 il colore di tale pigmento, che pu\u00f2 essere estratto anche da altre lumache di mare, pu\u00f2 essere pi\u00f9 simile all'indaco, al viola o al rosso a seconda del tipo di specie.\nLa tabella seguente indica alcuni dei pigmenti e coloranti che sono o sono stati utilizzati in diverse applicazioni (tra cui nell'arte, nella stampa, nella verniciatura e come coloranti alimentari):\nIn pirotecnica.\nNell'ambito pirotecnico, giochi d'artificio di colore rosso o sue sfumature possono essere ottenuti da sali di stronzio (ad esempio carbonato di stronzio) o di litio (ad esempio carbonato di litio o cloruro di litio).\nNel vetro.\nIl vetro puro \u00e8 costituito da silice (SiO) in forma amorfa. Normalmente appare pi\u00f9 o meno trasparente. La colorazione del vetro si ha attraverso l'aggiunta di certe sostanze, ottenendo un determinato colore a seconda delle sostanze aggiunte, della loro concentrazione e della tecnica utilizzata.\nIn particolare, per ottenere vetro di tinta rossa o tendente al rosso, possono essere adottate varie tecniche:\nNella tecnologia laser.\nAssieme al verde, il rosso \u00e8 uno dei colori pi\u00f9 utilizzati dai laser.\nLa lunghezza d'onda della luce emessa dal laser (cio\u00e8 il colore del laser) dipende dalla natura chimica del materiale utilizzato. In particolare, per produrre luce laser di colore rosso, possono essere usati diversi tipi di laser, tra cui:\nIn chimica analitica.\nNell'ambito della chimica analitica qualitativa, il colore rosso viene spesso utilizzato per identificare la presenza di determinate sostanze.\nEsempi di indicatori che danno colore rosso sono:\nNel saggio alla fiamma, una fiamma di colore rosso pu\u00f2 indicare la presenza di calcio, europio, litio o stronzio. In generale, fiamme di colore rosso indicano una temperatura di fiamma pi\u00f9 bassa rispetto a fiamme di altri colori.\nNell'indicatore universale, il colore rosso denota una soluzione con pH fortemente acido.\nIn istologia.\nNell'ambito delle analisi istologiche, possono essere utilizzate delle sostanze (marcatori fluorescenti) che colorano alcune particolari strutture biologiche, in modo da facilitarne l'identificazione al microscopio.\nAlcuni esempi di coloranti istologici che colorano determinati tessuti in rosso sono:\nCodifica.\nNell'ambito dell'elettronica, prima dell'avvento degli schermi a colore, il rosso non poteva essere visualizzato attraverso gli schermi in bianco e nero, sebbene era (ed \u00e8 ancora) uno dei colori pi\u00f9 ampiamente utilizzati nei display a sette segmenti.\nA partire dall'introduzione delle tecniche di cinematografia a colori (come il processo Kinemacolor del 1908 e il successivo Technicolor del 1916), \u00e8 stato possibile visualizzare nello stesso schermo elettronico diverse sfumature di colori, tra cui anche il rosso, utilizzando diverse codifiche del colore, tra cui quelle indicate di seguito.\nRGB.\nIl rosso \u00e8 uno dei tre colori utilizzati come colori primari nella codifica RGB assieme al verde e al blu. Essendo il primo tra i colori della terna RGB, il codice RGB del rosso \"puro\" \u00e8 quindi (255; 0; 0), ovvero con il valore massimo (255) della componente rossa e un valore nullo (0) delle componenti verde e blu. Tale combinazione nel sistema numerico esadecimale (HEX) corrisponde al valore #FF0000 (utilizzato ad esempio nel linguaggio HTML per identificare il colore rosso).\nGli schermi che si basano sulla codifica RGB hanno 3 tipi di pixel: rossi, verdi e blu, aventi una forma e una disposizione differente a seconda dello specifico tipo di schermo (ad esempio TV CRT, PC CRT o LCD); la visualizzazione del colore \"rosso\" corrisponde dunque all'accensione dei soli pixel di colore rosso, mentre la visualizzazione di varianti del colore rosso corrisponde ad una combinazione dei 3 tipi di pixel nella quale i pixel di colore rosso sono accesi con maggiore intensit\u00e0 rispetto ai pixel di colore verde e blu.\nCMYK.\nNella codifica CMYK (ciano-magenta-giallo-nero), che si basa sulla miscelazione dei colori sottrattiva, il colore rosso \u00e8 rappresentato come il colore ottenuto dall'addizione del giallo e del magenta, ovvero dalla quadrupla (0; 100; 100; 0), dove le componenti del giallo e del magenta presentano il valore massimo (100) mentre i componenti del ciano e del nero presentano valori nulli (0).\nHSV.\nNella codifica HSV (tonalit\u00e0, saturazione e valore), la tonalit\u00e0 del colore rosso \u00e8 associata ad un angolo di 0\u00b0, per cui il colore rosso \u00e8 rappresentato dalla terna (0\u00b0; 100%; 100%), dove la saturazione e il valore del colore sono entrambi al loro valore massimo (100%).\nHSL.\nNella codifica HSL (tonalit\u00e0, saturazione e luminosit\u00e0), la tonalit\u00e0 del colore rosso \u00e8 associata ad un angolo di 0\u00b0, per cui il colore rosso \u00e8 rappresentato dalla terna (0\u00b0; 100%; 50%), dove la saturazione del colore \u00e8 al loro valore massimo (100%), mentre la luminosit\u00e0 \u00e8 al valore medio (50%).\nIn HTML.\nIn HTML, i colori possono essere rappresentati attraverso un codice esadecimale che corrisponde al codice RGB del colore. Inoltre ad alcuni di questi colori sono associati dei nomi che possono essere utilizzati in sostituzione del codice esadecimale, al fine di facilitarne la memorizzazione. A parte il colore identificato con il nome inglese \"red\" (rosso), che rappresenta una particolare tonalit\u00e0 di rosso, ovvero quella che corrisponde al codice RGB (255; 0; 0) (in esadecimale #FF0000), i seguenti nomi di \"colori rossi\" sono riconosciuti da tutti i browser moderni:\nPantone.\nIl sistema Pantone \u00e8 stato messo a punto negli anni cinquanta per poter classificare i colori e \"tradurli\" nel sistema di stampa a quadricromia CMYK grazie a un codice arbitrario composto da due campi, nel primo dei quali pu\u00f2 essere presente una parola (ad esempio \"RED\" -rosso-) o un numero di due cifre che si riferisce alla famiglia di appartenenza.\nDal 2000, il Pantone Color Institute dichiara un particolare colore all'anno detto \"Color of the Year\". Quelli che seguono sono le sfumature di rosso a cui \u00e8 stato assegnato il titolo di \"Colore dell'anno\":\nCombinazioni con altri colori.\nNell'ambito del web, miscelando miscelazione sottrattiva il colore \"rosso\" (inteso come colore la cui codifica esadecimale \u00e8 #FF0000) con altri colori, si ottengono le seguenti combinazioni:\nLe combinazioni della tabella precedente sono valide solo \"a video\" e i colori risultanti sono ottenuti a partire dal codice del colore, ovvero attraverso un procedimento matematico da cui si ottiene il codice del colore che \u00e8 la combinazione \"teorica\" dei primi due colori.\nNel caso della pittura, della stampa e in altri ambiti in cui il colore rosso non \u00e8 ottenuto su uno schermo elettronico, bens\u00ec attraverso l'utilizzo di un pigmento o colorante, il colore che ne risulta pu\u00f2 essere pi\u00f9 o meno differente a seconda delle sostanze utilizzate, dal supporto e della proporzione dei due colori iniziali. Ad esempio, nel caso dei colori ad olio, la combinazione di un pigmento rosso e di un pigmento blu fornisce un colore piuttosto scuro, ovvero il pigmento blu \"predomina\" sul rosso, cos\u00ec come avviene in generale miscelando un pigmento chiaro con uno pi\u00f9 scuro, per cui, a meno che non si voglia dipingere un quadro molto scuro, si tender\u00e0 a utilizzare una quantit\u00e0 maggiore di pigmenti chiari e una quantit\u00e0 minore di pigmenti scuri. Inoltre il cosiddetto gamut di uno schermo elettronico (ovvero l'insieme dei colori che lo schermo \u00e8 in grado di produrre) \u00e8 molto differente dall'insieme di colori che possono essere rappresentati nella pittura o in altre tecniche, per cui il colore \"rosso\" o altri colori visualizzati su uno schermo saranno differenti dagli stessi colori rappresentati con altre tecniche.\nLa miscelazione del rosso con gli altri colori fornisce dei risultati differenti da quelli indicati sopra nel caso in cui si utilizzino tecniche di miscelazione additiva (ad esempio combinando tra loro due fasci di luce di due colori).\nSimbolismo.\nIl rosso \u00e8 un colore considerato potente e dominante, trasmette continuamente energia ed \u00e8 difficile da ignorare, in quanto attira la nostra attenzione. Questo colore \u00e8 espressione di slancio, velocit\u00e0, potere e gioia, ma anche pericolo e passione, sessualit\u00e0 e amore romantico.\nNell'Antico Egitto il rosso (detto \"DeSheR\") aveva connotazioni differenti a seconda delle associazioni: poteva essere considerato benefico quando era simbolo della creazione del corpo umano, che si ipotizzava fosse originato da un impasto di argilla inerte e sangue, apportatore di vita, ma era connotato in modo malefico quando era associato all'aridit\u00e0 infuocata del deserto il cui nome (DeSheReT) deriva dal colore rosso.\nIn psicologia.\nIl colore rosso viene generalmente associato all'aggressivit\u00e0. Secondo uno studio dell'universit\u00e0 di Munster, indossare divise rosse durante le competizioni sportive favorisce la vittoria.\nNella cromoterapia.\nNella cromoterapia (una pseudoscienza che usa i colori per curare i vari disturbi e malattie), il rosso \u00e8 usato per stimolare la circolazione; ad esempio se irraggiato sulle piante dei piedi. Sempre secondo tale pseudoscienza, accrescerebbe inoltre il numero di globuli rossi nel sangue e sarebbe quindi utile in caso d'anemia.\nNel lessico.\nIn generale il significato del colore \"rosso\", come quello di altri colori, pu\u00f2 variare a seconda della lingua, cos\u00ec come le associazioni che ne derivano ad esempio nella lingua italiana il colore del tuorlo d'uovo e detto \"il rosso dell'uovo\", mentre in francese viene chiamato \"jaune\", che significa \"giallo\".\nNella lingua italiana, e talvolta anche in altre lingue straniere, si utilizzano le seguenti espressioni associate con il rosso:"}
{"id": "86438", "revid": "1442080", "url": "https://it.wikipedia.org/wiki?curid=86438", "title": "Iceberg", "text": "Un iceberg (termine inglese, : ; pronuncia italianizzata o ) \u00e8 una grande massa di ghiaccio staccatasi da un ghiacciaio o da una piattaforma di ghiacciai e galleggiante alla deriva nel mare.\nEtimologia.\nIl nome iceberg deriva dalla parola olandese \"ijsberg\" che significa \"montagna (\"berg\") di ghiaccio (\"ijs\")\", passato attraverso l'inglese \"iceberg\"; il termine \u00e8 affine al danese \"isbjerg\", al tedesco \"Eisberg\", al basso sassone \"Iesbarg\" e allo svedese e norvegese \"isberg\".\nIn passato alcuni puristi della lingua italiana avevano provato ad italianizzarne il nome chiamandolo in vari modi, tra cui: \"isbergo\" (adattamento proposto dal linguista Bruno Migliorini), \"ghiaccione\", \"borgognone\" o \"borbottone\" (perlopi\u00f9 come traduzione dell'inglese \"growler\").\nDescrizione.\nL'iceberg galleggia facilmente grazie alla bassa densit\u00e0 del ghiaccio puro () inferiore all'acqua di mare (), circa il 90% del volume di un iceberg rimane sommerso.\n\u00c8 difficile immaginare le dimensioni della parte subacquea dalla sola osservazione della parte emersa: questo ha dato origine alla dizione \"punta dell'iceberg\" per indicare un problema di grande rilievo di cui per\u00f2 \u00e8 visibile solo una piccola parte. Gli iceberg hanno dimensioni che vanno normalmente da 1 a 75 m sopra il livello del mare e pesano da a tonnellate.\nIl pi\u00f9 grande iceberg mai registrato nell'Atlantico settentrionale sporgeva di 168 m sopra il livello del mare, quanto un edificio di 55 piani. Nonostante le loro dimensioni, gli iceberg dell'isola di Terranova si muovono in media di 17\u00a0km al giorno. Essi hanno origine dai ghiacciai occidentali della Groenlandia e possono raggiungere temperature interne dai \u221215 ai \u221220\u00a0\u00b0C.\nNell'Antartico, il pi\u00f9 grande iceberg mai registrato \u00e8 stato il B-15, staccatosi dalla Barriera di Ross nel 2000, era lungo 295\u00a0km e largo 37\u00a0km, con una superficie di \u00a0km\u00b2 e con una massa stimata di circa 3 miliardi di tonnellate.\nQuando un iceberg si scioglie, produce un suono spumeggiante denominato \"Bergie Seltzer\": esso \u00e8 dovuto alla liberazione delle bolle di aria compressa rimaste intrappolate negli strati di ghiaccio dell'iceberg.\nClassificazione.\nDimensioni.\nLa nomenclatura degli iceberg in base alle loro dimensioni non \u00e8 universalmente accettata ma la loro classificazione segue di solito criteri simili. Quella riportata nella tabella sottostante \u00e8 la classificazione utilizzata dalla International Ice Patrol:\nForma.\nOltre che in base alla dimensione, c'\u00e8 anche la classificazione in base alla forma: i due tipi principali sono quella tabulare e quella non tabulare.\nGli iceberg tabulari hanno fianchi ripidi e superficie piatta, a forma di altopiano, con un rapporto lunghezza/altezza minore di 5. Questa tipologia di iceberg pu\u00f2 essere molto grande come nel caso dell'Isola di ghiaccio Pobeda.\nGli iceberg non tabulari possono avere le seguenti forme:\nMonitoraggio.\nUno degli enti che monitora a livello mondiale gli iceberg \u00e8 il centro statunitense \"NIC\", National Ice Center, istituito nel 1995, il quale fornisce analisi e previsioni sulle condizioni del ghiaccio dell'Artico e dell'Antartico. Oltre il 95% dei dati utilizzati nell'analisi del ghiaccio marino derivano da sensori remote su satelliti che orbitano sui poli e che sorvegliano queste aree remote della Terra.\nIl \"NIC\" \u00e8 l'ente che assegna i nomi agli iceberg antartici: a ciascun iceberg che supera i 18\u00a0km lungo uno dei suoi assi viene dato un nome composto da una lettera che denota il punto di origine e da un numero progressivo. Le lettere utilizzate sono:\nL'Iceberg B-15, staccatosi dalla Barriera di Ross nel 2000 e con un'area iniziale di \u00a0km\u00b2, \u00e8 stato quello pi\u00f9 grande mai registrato. Si spacc\u00f2 nel novembre del 2002: il pezzo pi\u00f9 grande, il \"B-15A\", con un'area di 3.000\u00a0km\u00b2, continuava ad essere, nel dicembre del 2004, l'iceberg pi\u00f9 grande sulla Terra. A fine ottobre 2005, il \"B-15A\" si divise in nove parti in seguito a ripetute collisioni con la costa. Oltre ad essere stato un pericolo diretto per la navigazione, il \"B-15A\" minacci\u00f2 di creare ulteriori iceberg, scontrandosi con alcune piattaforme di ghiaccio.\nInfine \u00e8 falso che lo scioglimento degli iceberg crei un incremento del livello dei mari: infatti sciogliendosi un iceberg l'acqua che ne risulta \u00e8 il 90% del volume di partenza, cio\u00e8 occupa meno volume dell'iceberg originario (per la spinta di Archimede tale volume di ghiaccio immerso si traduceva come aumento di volume dell'acqua marina). Contando che la punta di un iceberg \u00e8 il 10% della parte immersa si ottiene che lo scioglimento di un iceberg in mare produca acqua per un volume pari alla sola parte immersa. L'innalzamento del livello dei mari \u00e8 invece determinato dallo scioglimento del ghiaccio che riposa sulla terraferma, come quello delle calotte in Groenlandia o in Antartide.\nStoria.\nPrima dell'aprile 1912 non c'erano sistemi di monitoraggio degli iceberg che mettessero in guardia le navi sul pericolo di possibili collisioni. La tragedia dell'affondamento del Titanic, avvenuta il 15 aprile di quell'anno, che provoc\u00f2 la morte di circa dei suoi passeggeri, diede una forte spinta all'istituzione di organismi di sorveglianza degli iceberg. La marina americana pattugli\u00f2 le acque monitorando i flussi di ghiaccio, fino a quando nella Conferenza Internazionale sulla Sicurezza in Mare del novembre 1913, tenutasi a Londra, venne decisa la nascita di un ente di osservazione permanente degli iceberg: nel giro di tre mesi sarebbe nata la International Ice Patrol (IIP) con il compito di raccogliere dati meteorologici e oceanografici nell'Atlantico settentrionale, misurandone le correnti, i flussi di ghiaccio, la temperatura e i livelli di salinit\u00e0.\nNel XX secolo molti altri enti scientifici sono stati istituiti per studiare e monitorare gli iceberg tra cui il gi\u00e0 menzionato \"NIC\", National Ice Center, nato nel 1995."}
{"id": "86439", "revid": "120862134", "url": "https://it.wikipedia.org/wiki?curid=86439", "title": "Ga\u00ec", "text": "Il ga\u00ec \u00e8 un gergo parlato dai pastori bergamaschi e bresciani, principalmente usato in Val Seriana e Val Camonica. Si tratta di un linguaggio particolare, come un codice, ormai quasi scomparso, comune tra tutti coloro che svolgevano un'attivit\u00e0 in cui lo spostarsi era un elemento fondamentale come accadeva ai pastori che praticavano la transumanza.\nIl \"ga\u00ec\" non era esclusivo della bergamasca, era comune anche tra i pastori della Valcamonica e di altre province, tra gli ambulanti, i malviventi che girovagavano e i vagabondi.\nSe \u00e8 improprio inserire il \"pastore bergamasco\" tra gli emarginati veri e propri, la sua figura, tuttavia, suscitava un sentimento di sospetto misto a rispetto per la durezza, la libert\u00e0 e l'autonomia del suo lavoro, che lo rendeva del tutto diverso dal servo-pastore sardo: il pastore bergamasco, padrone del suo gregge che conduceva direttamente, era un piccolo imprenditore.\nIl dialogo in \"ga\u00ec\" si distingue dalla comune parlata bargamasca per la lentezza del suo proseguire, per il tono della voce inconsuetamente basso, per l'uso continuo di sottintesi, perifrasi, doppisensi che supplendo alla propria povert\u00e0 lessicale lo rende incomprensibile a chi non lo conosce.\nUn linguaggio criptico dove la mimica del volto integra e spiega le pause e i silenzi dei dialoganti: il \"ga\u00ec\" non si parla, si recita, \nAlcuni lemmi ga\u00ec sono entrati nel linguaggio bergamasco specialmente delle persone pi\u00f9 anziane da cui spesso si possono sentire frasi come \"s\u00f3 gn\u00ect pr\u00f2pe bret\u00ec\" (mi sono arrabbiato molto), \"g'\u00f3 mol\u00e0t d\u00f9 sgrugn\u00f9\" (gli ho dato due pugni), \"c\u00fcnta mia s\u00f6 di gal\u00f6se\" (non raccontare storie), \"'g'a lag\u00e0t la r\u00f6sca\" (ci ha lasciato la pelle).\nEsempi di Ga\u00ec di Pezzo:\nIl protagonista del film L'ultimo pastore di Marco Bonfanti, Renato Zucchelli, \u00e8 uno degli ultimi depositari ancora viventi a parlare il Ga\u00ec. All'interno del film si possono sentire delle parole pronunciate dal protagonista."}
{"id": "86440", "revid": "6923", "url": "https://it.wikipedia.org/wiki?curid=86440", "title": "Xanthium italicum", "text": "La nappola italiana (nome scientifico Xanthium italicum ) \u00e8 una pianta erbacea appartenente alla grande famiglia delle Asteraceae, con caratteristici frutti spinosi. Secondo gli ultimi orientamenti della comunit\u00e0 scientifica botanica italiana questa specie \u00e8 declassificata a sottospecie: \"Xanthium orientale\" subsp. \"italicum\" .\nEtimologia.\nIl nome generico (\"Xanthium\") deriva dal greco e significa \"giallo\" in riferimento al fatto che anticamente queste piante erano usate per tingere di giallo le stoffe; mentre L'epiteto specifico (\"italicum\") fa riferimento alle origini della pianta.\nIl binomio scientifico attualmente accettato (\"Xanthium italicum\") \u00e8 stato proposto dal botanico italiano Giuseppe Moretti(1782 \u2013 1853) nella pubblicazione \"Giornale di Fisica, Chimica e Storia Naturale\" del 1822.\nDescrizione.\nSono piante non molto alte: 3 \u2013 12 dm. La forma biologica della specie \u00e8 terofita scaposa (T scap), sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme; sono inoltre munite di asse fiorale eretto, spesso con poche foglie. Tutta la pianta ha una pubescenza ruvida. \u00c8 una specie monoica: i fiori maschili e femminili sono separati ma presenti sulla stessa pianta.\nRadici.\nLe radici sono secondarie da fittone.\nFoglie.\nLe foglie sono picciolate, intere o approssimativamente lobate (o incise) a lamina triangolare e a consistenza ruvida. La disposizione lungo il caule \u00e8 alterna. La superficie \u00e8 palmato-trinervia, mentre i bordi sono dentati e crenati; la base \u00e8 cuneata e brevemente troncata. L'apice delle foglie si presenta con due spine uncinate (ricurve). Lunghezza del picciolo: 5 \u2013 15\u00a0cm. Dimensione della lamina: larghezza 7 \u2013 12\u00a0cm; lunghezza 8 \u2013 12\u00a0cm.\nInfiorescenza.\nLe infiorescenze sono composte da capolini agglomerati unisessuali, ossia capolini maschili e capolini femminili separati e diversificati morfologicamente. La struttura dei capolini \u00e8 quella tipica delle Asteraceae: un peduncolo sorregge un involucro composto da pi\u00f9 brattee disposte in pi\u00f9 serie e che fanno da protezione al ricettacolo sul quali s'inseriscono alcuni fiori verdastri.\nFiore.\nI fiori sono simpetali, attinomorfi(quelli tubulosi); sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nIl frutto, chiamato catoclesio, \u00e8 ricoperto e avvolto dall'involucro indurito e uncinato (sono le brattee dell'involucro del capolino femminile) e contiene due soli semi; alla sua sommit\u00e0 sono presenti due rostri appuntiti ripiegati ad uncino. La lunghezza \u00e8 doppia rispetto alla larghezza. Lunghezza: 18 \u2013 25\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Xanthium italicum\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Xanthium\") \u00e8 composto da poche specie, meno di una decina a seconda dei vari Autori.\nLa tassonomia di questa pianta non \u00e8 ben definita tra le varie checklist botaniche. Oltre alla revisione, in questi ultimi anni, da parte dei botanici italiani (nuovo binomio scientifico: \"Xanthium orientale\" subsp. \"italicum\" ), nei paesi soprattutto anglosassoni (Inghilterra e Stati Uniti) questa specie \u00e8 nominata diversamente: \"Xanthium strumarium\" subsp. \"italicum\" , oppure \"Xanthium strumarium\" var. \"canadense\" .\nIl numero cromosomico di \"X. italicum\" \u00e8: 2n = 36.\nVariabilit\u00e0.\n\u00c8 una specie mediamente variabile. I caratteri pi\u00f9 soggetti a variabilit\u00e0 sono quelli del frutto e delle foglie (possono essere pi\u00f9 strette fino a diventare laciniate).\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nNell'ambito del genere le specie pi\u00f9 simili sono la specie \"Xanthium strumarium\" (il frutto ha dimensioni pi\u00f9 piccole e le 2 spine apicali sono dritte e glabre) e la specie \"Xanthium orientale\" (il frutto ha una forma pi\u00f9 snella con le spine apicali attorcigliate)."}
{"id": "86446", "revid": "122905416", "url": "https://it.wikipedia.org/wiki?curid=86446", "title": "Allegoria dell'Inclinazione", "text": "L'Allegoria dell'inclinazione \u00e8 un dipinto a olio su tela (152x61 cm) di Artemisia Gentileschi, databile al 1615-1616 e conservato nel soffitto della Galleria di Casa Buonarroti, a Firenze.\nStoria e descrizione.\nIl dipinto \u2013 commissionato nel 1615-16 da Michelangelo Buonarroti il giovane (1568-1646), nipote del celebre artista fiorentino \u2013 raffigura una giovane donna nuda, che regge con ambo le mani una bussola, sospesa in aria, su una coltre di nubi celesti, mentre una piccola stella luminosa brilla in fronte al viso incorniciato da biondi capelli che sembrano voler ribellarsi a una sin troppo elaborata acconciatura.\nRappresenta l'allegoria della \"Inclinazione\" ovvero del talento naturale, la predisposizione per un'arte. Le fattezze della giovane, ricordano i tratti somatici di alcuni ritratti (come l'incisione di J\u00e9rome David) e presunti autoritratti della pittrice.\nCos\u00ec ne parla Alexandra Lapierre nel suo romanzo su Artemisia:\nAttraverso l'allegoria, Artemisia Gentileschi, allora ventiduenne, avrebbe dunque celebrato anche la propria inclinazione artistica. Vero o falso che sia proporre una identificazione cos\u00ec stretta della giovane donna della tela con la figura di Artemisia, \u00e8 indubbio che il dipinto doveva avere una carica di conturbante sensualit\u00e0; carica che oggi si pu\u00f2 solo immaginare, avendo Lionardo Buonarroti, nipote del committente, ordinato a Baldassarre Franceschini, detto il Volterrano, l'esecuzione dei drappeggi moralistici che ne coprono le nudit\u00e0 (intorno al 1684)."}
{"id": "86447", "revid": "125434127", "url": "https://it.wikipedia.org/wiki?curid=86447", "title": "Dialetti umbri", "text": "I Dialetti umbri sono un continuum linguistico di dialetti diffusi principalmente nella regione amministrativa italiana dell'Umbria ma anche in alcune zone del Lazio e delle Marche. Questi sono appartenenti in maggioranza al gruppo dialettale mediano italiano. In alcune zone dell'Umbria sono parlati anche dialetti di influenza toscana per ragioni di prossimit\u00e0. Nelle zone settentrionali dell'Altotevere Umbro al confine con la provincia di Pesaro-Urbino sono presenti influenze romagnole. In quest'area secondo alcuni studiosi c'\u00e8 ancora il mediano umbro di base, mentre secondo altri si hanno gi\u00e0 dialetti a s\u00e9 stanti con forte influenza toscana e romagnola.\nDivisioni e gruppi.\nI dialetti umbri possono essere approssimativamente raggruppati nelle seguenti aree:\nCi sono poi delle zone intermedie interne al sistema mediano:\nFonetica.\nFra le caratteristiche fonetiche che contraddistinguono i dialetti umbri vi \u00e8, per quanto riguarda il perugino, l'orvietano, il tudertino e l'assisiate, l'utilizzo della \"-e\" finale nei plurali maschili, caratteristica che comunque risulta assai regredita se non in alcuni casi addirittura scomparsa.\nPer quanto riguarda invece i dialetti dell'area sud-orientale (Foligno, Spoleto, Terni, ecc.), essi si contraddistinguono per l'impiego della \"-u\" finale nel maschile singolare.\nCaratteristica del perugino \u00e8 la \"D\" retroflessa e la caduta delle vocali non accentate come, ad esempio, in \"dimm'lo\" (dimmelo) e \"ch'f\u00e8\" (che fai).\nNei comuni dell'Alto Tevere Umbro sono presenti almeno due sottovariet\u00e0 dialettali principali che presentano differenze fonetiche considerevoli rispetto altri dialetti umbri:\n- il tifernate, parlato a Citt\u00e0 di Castello ed altri comuni limitrofi (Monte Santa Maria Tiberina e Citerna),\ncaratterizzato dall'isocronismo sillabico, in cui le vocali in sillaba complicata, cio\u00e8 terminante per consonante, vengono pronunciate tutte aperte (str\u00e8t-to, qu\u00e8s-to, r\u00f2t-to, c\u00f2r-so), mentre quelle in sillaba libera, cio\u00e8 terminante per vocale, vengono pronunciate tutte chiuse (b\u00e9-ne, s\u00e9-dia, c\u00f3-sa, st\u00f3-ria). \u00c8 un fenomeno peculiare, costituente un unicum in tutta l'Italia centro-settentrionale, mentre non \u00e8 dimostrabile la correlazione con fenomeni pi\u00f9 o meno analoghi propri dell'area meridionale adriatica (tra Pescara in Abruzzo e Ostuni in Puglia). Altre caratteristiche sono tipicamente galloitaliche, quali il frequente scempiamento delle doppie (\"castelano\" per \"castellano\"), nonch\u00e9 la \"s\" cosiddetta \"salata\", ossia pronunciata in modo cacuminale (simile alla \"\u0161\" o \"sc\" ma meno retratta), e la \"z\" con una componente affricata molto lenita e dentalizzata, fenomeni che portano gli altotiberini ad essere scambiati per romagnoli.\n- una seconda sottovariet\u00e0 parlata ad Umbertide, Montone, Pietralunga e Lisciano Niccone: essa si presenta foneticamente pi\u00f9 prossima al perugino, in quanto le vocali vengono pronunciate in modo simile al capoluogo, con gli unici influssi galloitalici limitati all'apertura delle \"e\" toniche (\", \"). Altri influssi galloitalici sono rinvenibili nella pronuncia della \"s\" e della \"z\", ed in parte nella cadenza, che risulta una via di mezzo tra quella tifernate e quella perugina.\nEntrambe le parlate sono inoltre caratterizzate dalla lenizione della \"t\" e della \"c\": ad esempio \"pod\u00e9\" (verbo potere) e \"aguto\" (acuto); altra caratteristica comune a tutta l'area nord-occidentale \u00e8 la palatalizzazione di \"a\" tonica in sillaba aperta che porta, con sfumature territoriali, ad una pronuncia che va dalla \"a\" turbata alla \"e\" aperta (\"c\u00e4ne/ch\u00e8ne\" per \"cane\", \"c\u00e4sa/ch\u00e8sa\" per \"casa\"): si tratta di un fenomeno ormai in regresso, ma che comunque presenta un'estensione notevole, giungendo fino a Perugia ed Arezzo.\nEsempi.\nPer quanto riguarda la zona dell'alto orvietano famosa \u00e8 l'utilizzo della \"-e\" finale nei plurali maschili, caratteristica che comunque risulta assai regredita se non in alcuni casi addirittura scomparsa tranne a Fabro dove viene tuttora utilizzato e in alcune parole subisce una vera storpiatura.\nL'esempio pi\u00f9 utilizzato \u00e8 il plurale di Camion: le Camie.\nDiversamente nel termine \"cane\" essa non subisce alcuna modifica se non nell'articolo iniziale: le cane."}
{"id": "86448", "revid": "196390", "url": "https://it.wikipedia.org/wiki?curid=86448", "title": "Fortitudo Bologna", "text": ""}
{"id": "86449", "revid": "287204", "url": "https://it.wikipedia.org/wiki?curid=86449", "title": "Einstein e il socialismo", "text": ""}
{"id": "86450", "revid": "196390", "url": "https://it.wikipedia.org/wiki?curid=86450", "title": "Climamio Bologna", "text": ""}
{"id": "86452", "revid": "196390", "url": "https://it.wikipedia.org/wiki?curid=86452", "title": "Skipper Bologna", "text": ""}
{"id": "86453", "revid": "486946", "url": "https://it.wikipedia.org/wiki?curid=86453", "title": "Montepaschi Siena", "text": ""}
{"id": "86454", "revid": "439868", "url": "https://it.wikipedia.org/wiki?curid=86454", "title": "Teatro Alemanni", "text": "Il teatro Alemanni \u00e8 un teatro di Bologna, in via Mazzini, 65, posto all'interno del complesso architettonico di Santa Maria Lacrimosa degli Alemanni. \nDescrizione.\nLa sala dispone di una platea di 255 posti, il palcoscenico in legno, ristrutturato nel 2018, \u00e8 attrezzato con americane e stangoni a corde e con una dotazione tecnica per spettacoli teatrali, concerti e conferenze. \nIl Teatro Alemanni \u00e8 considerato il \"tempio\" della teatralit\u00e0 petroniana. Il cartellone ha da sempre dedicato grande spazio alla commedia dialettale bolognese, dal 1982, anno di inizio attivit\u00e0 del teatro, fino ad oggi, ospitando gran parte delle \u201cprime\u201d delle commedie dialettali e radunando la comunit\u00e0 ed il pubblico appassionato.\nIl cartellone vanta oltre 60 titoli diversi e dedica ampio spazio anche a spettacoli d'avanguardia, concerti e danza, prestando particolare attenzione alle compagnie emergenti, bolognesi, nazionali ed internazionali.\nIl teatro \u00e8 anche centro di formazione, ricerca e produzione teatrale.\nDal 2018 \u00e8 gestito dall\u2019\"Associazione Amici dell'Alemanni,\" diretto dal regista Pardo Mariani e supportato dalla UILT Emilia Romagna. "}
{"id": "86455", "revid": "57342", "url": "https://it.wikipedia.org/wiki?curid=86455", "title": "Teatro Duse (Bologna)", "text": "Il Teatro Duse \u00e8 uno dei pi\u00f9 antichi teatri di Bologna. \u00c8 per tradizione il teatro di prosa della citt\u00e0.\nDescrizione.\nNell'edificio che lo ospita, il Palazzo del Giglio di via Cartoleria, era attivo gi\u00e0 dalla met\u00e0 del XVII secolo il teatrino San Saverio utilizzato per le recite scolastiche di un collegio gesuita.\nNel 1822 l'ingegnere Antonio Brunetti rilev\u00f2 la sala, che dal nuovo proprietario prese poi il nome di Teatro Brunetti. Inizialmente il cartellone era riservato agli spettacoli di burattini e alle esibizioni circensi. Alla morte del proprietario i nipoti decisero di operare una profonda ristrutturazione per ammodernare il teatro. Nel 1865 venne inaugurata la nuova sala con due ordini di gallerie e un loggione, provvista di illuminazione a gas, una novit\u00e0 per l'epoca. Il Teatro Brunetti, con un programma di prosa, opera operetta e concerti, divenne ben presto uno dei pi\u00f9 importanti teatri della citt\u00e0, tanto da ospitare il re Umberto I con la consorte Margherita nel 1878 e due spettacoli di Sarah Bernhardt.\nNel 1898 il teatro cambi\u00f2 ancora una volta proprietario e nome. Fu chiamato Teatro Duse, in onore di Eleonora Duse, la pi\u00f9 grande attrice italiana dell'epoca, apprezzata al punto da avere un teatro intitolato a suo nome mentre era ancora viva: nel 1898 Eleonora Duse aveva quarant'anni, ed era in piena attivit\u00e0. Il teatro fu ristrutturato nel 1904, poi di nuovo ad opera di Paolo Graziani negli anni quaranta, quando assunse l'aspetto attuale. Nel 2003 \u00e8 stato effettuato un intervento di restauro.\nDal 1963 al 2010 il teatro \u00e8 stato gestito dall'Ente Teatrale Italiano (E.T.I.), fino a che il Decreto Legge n.78 del 31 maggio 2010 lo ha soppresso, delegandone alcuni compiti al MiBAC, Ministero per i Beni e le Attivit\u00e0 Culturali.\nIl teatro ha quindi vissuto un periodo di incertezza che \u00e8 terminato nel 2011, quando una cordata di affermati impresari ha deciso di salvarlo dalla chiusura, prendendone le redini e aprendo una nuova era per lo storico palco di via Cartoleria.\nLa rinascita del Duse \u00e8 firmata dal nuovo Cda composto da Walter Mramor della a.ArtistiAssociati di Gorizia (Presidente), Livia Amabilino presidente de La Contrada \u2013 Teatro stabile di Trieste e Berto Gavioli gestore del Teatro Michelangelo di Modena. Accanto a loro anche Stefano Degli Esposti, della Dems Teatro Srl, societ\u00e0 proprietaria dello stabile. Al Cda, da Statuto, \u00e8 affidata la Direzione Artistica che, in questi anni, ha speso le migliori risorse professionali, creative e umane, riuscendo ad imprimere al Duse uno slancio di forte rinnovamento.\nLa proposta culturale si \u00e8 ampliata e articolata di anno in anno. Lo sguardo si \u00e8 esteso alla danza e alla grande musica internazionale, fino alla drammaturgia di impegno civile e contemporanea, senza mai tralasciare le collaborazioni con le realt\u00e0 del territorio.\nOggi il Duse \u00e8 proiettato nel futuro grazie anche a progetti speciali per i ragazzi e per i giovani, che vedono protagonisti i nuovi talenti.\nA coronare questo cammino di crescita e di diversificazione la decisione, nel 2015, del Mibact di riconoscere il Duse quale Organismo di programmazione multidisciplinare, unico in Italia.\nLa sala dispone di 999 posti, divisi in 475 in platea, 210 in prima galleria, 221 in seconda galleria e 93 in due ordini di palchi. Il palcoscenico misura 14 metri in larghezza, 13,50 metri in profondit\u00e0, 12,20 metri in altezza. Il boccascena \u00e8 11 metri in larghezza e 8 metri in altezza.\nEventi e rappresentazioni.\nTra i direttori d'orchestra pi\u00f9 celebri dell'800 che hanno diretto al Teatro Brunetti di Bologna, si annovera il M\u00b0Antonino Palminteri, presente sul podio nel novembre del 1896, portando in scena l'opera \"La Gioconda\" di Amilcare Ponchielli. Gli esiti delle rappresentazioni furono eccellenti e apprezzatissimi."}
{"id": "86458", "revid": "827882", "url": "https://it.wikipedia.org/wiki?curid=86458", "title": "Robert Solow", "text": "Biografia.\nRobert Solow nacque a Brooklyn, New York, da una famiglia ebrea, il 23 agosto 1924. Prese parte, nelle file dell'esercito americano, alla Seconda guerra mondiale, dal 1942 al 1945. Consegu\u00ec il dottorato in economia presso l'Universit\u00e0 Harvard, studiando con il professor Wassily Leontief, economista di origine russa, Premio Nobel per l'economia nel 1973 e inventore del sistema input-output. Ha proseguito la sua attivit\u00e0 di economista alla Columbia University e al Massachusetts Institute of Technology. Dal 1985 \u00e8 socio straniero dell'Accademia Nazionale dei Lincei.\nL'attivit\u00e0 scientifica.\nSolow \u00e8 conosciuto soprattutto per il modello di crescita economica che porta il suo nome, diventato poi il paradigma del modello neoclassico di crescita, detto anche modello di crescita esogena. Il modello permette di separare le determinanti della crescita del prodotto in variazioni positive di input: (lavoro e capitale); l'incremento di reddito che non risulta spiegato dall'incremento dei due input viene attribuito al \"progresso tecnologico\"; nell'ambito di tale teoria il progresso tecnico \u00e8 infatti denominato anche \"residuo di Solow\". Con l'impiego del suo modello, Solow calcol\u00f2 che circa quattro quinti nella crescita marginale dell'output per unit\u00e0 di lavoro negli Stati Uniti era attribuibile al progresso tecnico, giacch\u00e9 non era attribuibile n\u00e9 alla crescita del capitale n\u00e9 alla crescita della forza lavoro. Egli sostiene che la crescita dipenda dal progresso tecnologico, ma non spiega in che modo sia possibile aumentarlo.\nA partire dalla divulgazione del suo primo lavoro, nel 1950, sono stati proposti ulteriori e pi\u00f9 sofisticati modelli. Negli anni ottanta i suoi sforzi si concentrarono sul ruolo giocato dal progresso tecnologico nell'economia. Da questi studi si \u00e8 sviluppata la teoria della crescita endogena (o \"new growth theory\").\nUn importante potenziamento al modello di Solow \u00e8 stato apportato dall'importante contributo di N. Gregory Mankiw, David Romer e David Weil nel 1991. I tre economisti americani dimostrano che se si include il capitale umano nel concetto di capitale presente nel modello di Solow, la capacit\u00e0 esplicativa del modello risulta enormemente potenziata. \nAltri importanti contributi di Solow alla scienza economica si sono avuti nell'economia del lavoro, in particolare nella teoria dei salari di efficienza, dove ha formulato la condizione di Solow.\nAttualmente Solow \u00e8 professore emerito presso la Sloan School of Management del MIT.\nRobert Solow \u00e8 anche Presidente dell'Istituto I.S.E.O (Istituto di Studi Economici e per l'Occupazione): un ente non profit con sede a Iseo (provincia di Brescia) dedito all'organizzazione di convegni e \"summer school\" internazionali in campo economico. Solow \u00e8 succeduto alla presidenza dell'Istituto I.S.E.O dopo la morte del fondatore Franco Modigliani."}
{"id": "86459", "revid": "139562", "url": "https://it.wikipedia.org/wiki?curid=86459", "title": "Teatro Brunetti", "text": ""}
{"id": "86460", "revid": "1543377", "url": "https://it.wikipedia.org/wiki?curid=86460", "title": "Verde", "text": "Il verde \u00e8 uno dei colori dello spettro percepibile dall'occhio umano, molto comune in natura e classificato come \"colore freddo\". Il colore verde ha una lunghezza d'onda intermedia rispetto agli altri colori visibili, tra 520 e 565 nanometri.\n\u00c8 uno dei tre colori primari additivi utilizzati nella codifica RGB. A seconda della particolare gradazione di verde considerata, il suo colore complementare pu\u00f2 essere il magenta o il rosso.\nEtimologia.\nDal punto di vista etimologico, la parola \"verde\" deriva dal latino \"vir\u012ddis\", corradicale del verbo \"virere\", \"essere verde\".\nIn natura.\nIl colore verde si trova in natura in molti minerali e rocce, tra cui l'ambra verde, alcuni tipi di quarzo, lo smeraldo, la malachite e l'olivina. Esistono anche marmi verdi (ad esempio il marmo verde di Prato e il marmo verde di Taormina).\nLe piante sono verdi dal momento che la clorofilla assorbe le lunghezze d'onda della luce complementari del verde. Altre sostanze che impartiscono ai vegetali il colore verde sono i glucosinolati e il ferro.\nIn particolare il colore verde appare nelle foglie, nei frutti (soprattutto se acerbi) e in altre parti delle piante (ad esempio sepali, steli, semi ancora non maturi e anche molti fiori, come l'elleboro). Esempi di vegetali e frutti verdi commestibili sono il cavolo, gli asparagi, il basilico, il prezzemolo, i cetrioli, la lattuga, le zucchine, l'uva, il lime, molti tipi di mele e il kiwi.\nSono di colore verde anche molte specie di funghi.\nNel mondo animale, il verde \u00e8 un colore molto diffuso nel mondo dei rettili, degli anfibi e degli artropodi. Il verde caratterizza inoltre il piumaggio di alcuni uccelli e l'aspetto esteriore di alcuni pesci e molluschi. Esiste anche una specie di ragno di colore verde, \"Micrommata virescens\", il cui corpo assume tale colorazione a causa della presenza di bilina nell'emoglobina e nei tessuti del ragno.\nTale colore \u00e8 spesso utilizzato dagli animali allo scopo di mimetizzarsi nella vegetazione, sia per proteggersi da eventuali predatori, sia dai predatori stessi (ad esempi serpenti e camaleonti) per catturare pi\u00f9 facilmente le loro prede sfruttando l'\"effetto sorpresa\".\nA causa della sua vasta presenza nel mondo vegetale, il verde \u00e8 il colore che spesso contraddistingue le foreste e talvolta anche gli specchi d'acqua (il cui colore verde \u00e8 dovuto generalmente alla massiccia presenza di alghe o altre specie vegetali acquatiche).\nOltre a essere uno dei colori dell'arcobaleno, tinte di colore verde sono osservabili nel cielo nel fenomeno delle aurore polari.\nPercezione.\nNegli esseri umani.\nNegli esseri umani, il colore verde viene percepito attraverso dei coni (che sono delle cellule fotorecettrici presenti sulla retina dell'occhio) appositamente deputati a distinguere i colori. Esistono tre tipi di coni nell'occhio umano: S, M e L. Ciascuno di questi tipi percepisce un particolare intervallo di colori e la percezione dei singoli colori nasce dalla combinazione dei diversi stimoli. In particolare il colore verde \u00e8 associato a una stimolazione dei coni M maggiore rispetto alla stimolazione dei coni L (mentre i coni S sono poco stimolati dal verde).\nIl verde occupa una grande parte del diagramma di cromaticit\u00e0 CIE, perch\u00e9 \u00e8 nella zona centrale della percezione dei colori umani.\nNegli animali.\nSiccome le caratteristiche dell'apparato visivo sono differenti per ogni tipo di animale, non tutti gli animali riescono a distinguere il colore verde. Ad esempio i cani non lo distinguono, a differenza dei gatti.\nNel caso dei ragni, il verde \u00e8 l'unico colore dello spettro visibile umano che possono percepire, oltre a colori nell'ultravioletto (questi ultimi non visibili invece all'occhio umano).\nColorazione.\nPigmenti e coloranti.\nI coloranti per uso alimentare di colore verde comprendono la clorofilla (E140 e E141) e nei paesi dove \u00e8 permesso, il verde S (E142).\nLa tabella seguente indica alcuni dei pigmenti e coloranti che sono o sono stati utilizzati in diverse applicazioni (tra cui nell'arte, nella stampa, nella verniciatura e come coloranti alimentari):\nIn pirotecnica.\nNell'ambito pirotecnico, giochi d'artificio di colore verde o sue sfumature possono essere ottenuti dai composti del bario (ad esempio clorato di bario o nitrato di bario).\nNel vetro.\nIl vetro puro \u00e8 costituito da silice (SiO) in forma amorfa. Normalmente appare pi\u00f9 o meno trasparente.\nLa colorazione del vetro si ha attraverso l'aggiunta di certe sostanze, ottenendo un determinato colore a seconda delle sostanze aggiunte, della loro concentrazione e della tecnica utilizzata. In particolare l'uranio (0,1-2%) pu\u00f2 essere aggiunto per dare al vetro un colore giallo o verde fluorescente.\nIl verde \u00e8 stato comunque uno dei primi colori del vetro, in quanto i primi vetri erano di tale colore a causa della presenza di impurit\u00e0 di ferro nella sabbia utilizzata, e anche oggi molti vetri sarebbero di colore verde non fosse utilizzato manganese in piccole percentuali per neutralizzare tale colore.\nNella tecnologia laser.\nAssieme al rosso, il verde \u00e8 uno dei colori pi\u00f9 utilizzati dai laser.\nLa lunghezza d'onda della luce emessa dal laser (cio\u00e8 il colore del laser) dipende dalla natura chimica del materiale utilizzato. In particolare, per produrre luce laser di colore verde, possono essere usati diversi tipi di laser, tra cui:\nIn chimica analitica.\nNell'ambito della chimica analitica qualitativa, il colore verde viene spesso utilizzato per identificare la presenza di determinate sostanze.\nNel saggio alla fiamma, una fiamma di colore verde pu\u00f2 indicare la presenza di bario, boro, manganese, molibdeno, rame, tellurio, tallio o zinco.\nNell'indicatore universale, il colore verde denota una soluzione con pH neutro o debolmente basico.\nCodifica.\nNell'ambito dell'elettronica, prima dell'avvento degli schermi a colore, il verde non poteva essere visualizzato attraverso gli schermi in bianco e nero, sebbene era utilizzato nei cosiddetti \"monitor a fosfori verdi\".\nA partire dall'introduzione delle tecniche di cinematografia a colori (come il processo Kinemacolor del 1908 e il successivo Technicolor del 1916), \u00e8 stato possibile visualizzare nello stesso schermo elettronico diverse sfumature di colori, tra cui anche il verde, utilizzando diverse codifiche del colore, tra cui quelle indicate di seguito.\nRGB.\nIl verde \u00e8 uno dei tre colori utilizzati come colori primari nella codifica RGB assieme al rosso e al blu. Essendo il secondo tra i colori della terna RGB, il codice RGB del verde \"puro\" \u00e8 quindi (0; 255; 0), ovvero con il valore massimo (255) della componente verde e un valore nullo (0) delle componenti rosso e blu. Tale combinazione nel sistema numerico esadecimale (HEX) corrisponde al valore #00FF00 (utilizzato ad esempio nel linguaggio HTML per identificare il colore verde). Questa gradazione di verde era il colore originale progettato come \"verde\" per gli schermi dei computer negli anni ottanta.\nGli schermi che si basano sulla codifica RGB hanno tre tipi di pixel: rossi, verdi e blu, aventi una forma e una disposizione differente a seconda dello specifico tipo di schermo (ad esempio TV CRT, PC CRT o LCD); la visualizzazione del colore \"verde\" corrisponde dunque all'accensione dei soli pixel di colore verde, mentre la visualizzazione di varianti del colore verde corrisponde a una combinazione dei tre tipi di pixel nella quale i pixel di colore verde sono accesi con maggiore intensit\u00e0 rispetto ai pixel di colore rosso e blu.\nCMYK.\nNella codifica CMYK (ciano-magenta-giallo-nero), che si basa sulla miscelazione dei colori sottrattiva, il colore verde \u00e8 rappresentato come il colore ottenuto dall'addizione del giallo e del ciano, ovvero dalla quadrupla (100; 0; 100; 0), dove le componenti del giallo e del ciano presentano il valore massimo (100) mentre i componenti del magenta e del nero presentano valori nulli (0).\nHSV.\nNella codifica HSV (tonalit\u00e0, saturazione e valore), la tonalit\u00e0 del colore verde \u00e8 associata a un angolo di 120\u00b0, per cui il colore verde \u00e8 rappresentato dalla terna (120\u00b0; 100%; 100%), dove la saturazione e il valore del colore sono entrambi al loro valore massimo (100%).\nHSL.\nNella codifica HSL (tonalit\u00e0, saturazione e luminosit\u00e0), la tonalit\u00e0 del colore verde \u00e8 associata a un angolo di 120\u00b0, per cui il colore verde \u00e8 rappresentato dalla terna (120\u00b0; 100%; 50%), dove la saturazione del colore \u00e8 al loro valore massimo (100%), mentre la luminosit\u00e0 \u00e8 al valore medio (50%).\nIn HTML.\nIn HTML, i colori possono essere rappresentati attraverso un codice esadecimale che corrisponde al codice RGB del colore. Inoltre ad alcuni di questi colori sono associati dei nomi che possono essere utilizzati in sostituzione del codice esadecimale, al fine di facilitarne la memorizzazione.\nIn HTML il colore identificato con il nome inglese \"green\" (verde) rappresenta una particolare tonalit\u00e0 di verde, ovvero quella che corrisponde al codice esadecimale #008000. Tale verde non va confuso con il verde primario della codifica RGB, che \u00e8 rappresentato invece dalla terna RGB (0; 255; 0) e dal corrispondente codice esadecimale #00FF00.\nDi seguito sono indicati i nomi dei \"colori verdi\" riconosciuti da tutti i browser moderni:\nPantone.\nIl sistema Pantone \u00e8 stato messo a punto negli anni cinquanta per poter classificare i colori e \"tradurli\" nel sistema di stampa a quadricromia CMYK grazie a un codice arbitrario composto da due campi, nel primo dei quali pu\u00f2 essere presente una parola (ad esempio \"RED\" -rosso-) o un numero di due cifre che si riferisce alla famiglia di appartenenza.\nDal 2000, il Pantone Color Institute dichiara un particolare colore all'anno detto \"Color of the Year\". Quelli che seguono sono le sfumature di verde a cui \u00e8 stato assegnato il titolo di \"Colore dell'anno\":\nCombinazioni con altri colori.\nNell'ambito del web, miscelando miscelazione sottrattiva il colore \"verde\" (inteso come colore la cui codifica esadecimale \u00e8 #00FF00) con altri colori, si ottengono le seguenti combinazioni:\nLe combinazioni della tabella precedente sono valide solo \"a video\" e i colori risultanti sono ottenuti a partire dal codice del colore, ovvero attraverso un procedimento matematico da cui si ottiene il codice del colore che \u00e8 la combinazione \"teorica\" dei primi due colori.\nNel caso della pittura, della stampa e in altri ambiti in cui il colore rosso non \u00e8 ottenuto su uno schermo elettronico, bens\u00ec attraverso l'utilizzo di un pigmento o colorante, il colore che ne risulta pu\u00f2 essere pi\u00f9 o meno differente a seconda delle sostanze utilizzate, dal supporto e della proporzione dei due colori iniziali. Ad esempio, nel caso dei colori a olio, la combinazione di un pigmento verde e di un pigmento rosso fornisce un colore piuttosto scuro, ovvero il pigmento rosso \"predomina\" sul verde, cos\u00ec come avviene in generale miscelando un pigmento chiaro con uno pi\u00f9 scuro, per cui, a meno che non si voglia dipingere un quadro molto scuro, si tender\u00e0 a utilizzare una quantit\u00e0 maggiore di pigmenti chiari e una quantit\u00e0 minore di pigmenti scuri. Inoltre il cosiddetto gamut di uno schermo elettronico (ovvero l'insieme dei colori che lo schermo \u00e8 in grado di produrre) \u00e8 molto differente dall'insieme di colori che possono essere rappresentati nella pittura o in altre tecniche, per cui il colore \"verde\" o altri colori visualizzati su uno schermo saranno differenti dagli stessi colori rappresentati con altre tecniche.\nLa miscelazione del verde con gli altri colori fornisce dei risultati differenti da quelli indicati sopra nel caso in cui si utilizzino tecniche di miscelazione additiva (ad esempio combinando tra loro due fasci di luce di due colori).\nSimbolismo.\nIl verde \u00e8 uno dei colori dal significato simbolico pi\u00f9 complesso e stratificato, perfino contraddittorio, derivato dal fatto che il verde naturale (e al suo interno, il verde vegetale e il verde animale) e il verde artificiale hanno storicamente valori del tutto opposti.\nIl verde naturale \u00e8 storicamente abbinato al ciclo delle stagioni e in particolare alla primavera, periodo di rinascita della vegetazione. Per questo motivo fin dai tempi antichi il verde \u00e8 stato considerato come un colore sacro, emanazione della creazione divina e quindi venerato, ma proprio per questo non accettabile se non in natura, e anche in quel caso contestabile perch\u00e9 le piante verdi hanno valore positivo mentre gli animali verdi (rettili, insetti, anfibi) negativo. Nel Medioevo il verde era il colore della natura, della nascita, dei cicli naturali e dell'amore giovanile, ma per questi stessi motivi era considerato anche un colore volubile, incostante e non durevole.\nIl verde artificiale conferma gli stereotipi di diffidenza e incostanza attribuiti al verde naturale. Il colore \u00e8 stato per millenni estremamente difficile da produrre e da fissare per usi pratici (come colorante per le stoffe, pittura sui materiali, eccetera) fino alle innovazioni industriali del XIX secolo che hanno permesso di sintetizzarlo chimicamente. Nonostante ci\u00f2, la tossicit\u00e0 di alcune tinte verdi a base di arsenico e la tendenza a sbiadire o cambiare colore della stoffa verde lo hanno reso per secoli un colore infido e mortale, spesso abbinato al diavolo e alla stregoneria.\nContemporaneamente, il verde possiede anche numerosi e valori positivi come la speranza e la salvezza, poich\u00e9 la medicina utilizza storicamente erbe verdi per preparare i farmaci. Il verde rappresenta anche tranquillit\u00e0 e riposo, qualit\u00e0 storicamente accertate che la medicina moderna ha spiegato con la minore fatica compiuta dall'occhio umano per vederlo rispetto ad altri colori. Infine, il verde indica libert\u00e0: lo storico Michel Pastoureau spiega questa simbologia in quanto il rosso, suo opposto, \u00e8 stato collegato in tutta Europa alla nobilt\u00e0 e alle classi dirigenti fin dai tempi delle toghe porpora degli antichi romani, mentre invece il popolo minuto e i contadini hanno indossato per millenni abiti verdi tinti in maniera economica con vegetali; per questo motivo i moti sociali iniziati con la rivoluzione francese e proseguiti nel XIX secolo hanno visto nel verde il colore anti-potere e anti-regime per antonomasia. Il significato di libert\u00e0 si \u00e8 poi allargato a indicare consenso, assenso e \"via libera\", come nel caso del semaforo stradale.\nIn araldica.\n Nella rappresentazione monocromatica \u00e8 simboleggiato da linee parallele diagonali inclinate a 45\u00b0 e dirette dall'angolo superiore destro dello scudo (a sinistra per l'osservatore) verso l'angolo inferiore sinistro (alla destra dell'osservatore). Nell'araldica francese e spagnola ha il nome di Sinople.\nNella cromoterapia.\nNella cromoterapia il verde \u00e8 conosciuto come rinfrescante, lenitivo, calmante, rilassante, sia dal punto di vista fisico che mentale. Agisce sul sistema nervoso simpatico e libera la tensione nei vasi sanguigni, pertanto pu\u00f2 ridurre la pressione. La cromoterapia usa il verde (nei bagni di luce e nelle visualizzazioni) per trattare vari squilibri: asma, ipertensione, cardiopatie, esaurimento, emorroidi, febbre da fieno, epatopatie, malattie nervose, insonnia, irritabilit\u00e0."}
{"id": "86461", "revid": "88740", "url": "https://it.wikipedia.org/wiki?curid=86461", "title": "Teatro Duse", "text": "In diverse citt\u00e0 italiane esiste un Teatro Duse, intitolato all'attrice drammatica Eleonora Duse. I principali sono:"}
{"id": "86462", "revid": "6923", "url": "https://it.wikipedia.org/wiki?curid=86462", "title": "Teatro Testoni", "text": "Il Teatro Testoni \u00e8 un teatro stabile di Bologna, con una programmazione destinata esclusivamente ai bambini e ai ragazzi. Per questo \u00e8 conosciuto anche come Testoni Ragazzi.\nIl teatro, situato in Via Matteotti, 16 (di fronte alla chiesa del Sacro Cuore di Ges\u00f9), \u00e8 intitolato ad Alfredo Testoni, il pi\u00f9 importante commediografo bolognese. La struttura \u00e8 di propriet\u00e0 del Comune di Bologna, che nel 1995 l'ha data in gestione alla compagnia teatrale \"La Baracca\", specializzata nel teatro per ragazzi.\nIn precedenza il Teatro Testoni era stato un teatro di prosa con una programmazione per pubblico generico, gestito dal 1981 dalla \"Nuova Scena\" di Dario Fo e Vittorio Franceschi. Nel 1995 la riapertura dell'Arena del Sole determin\u00f2 un riassetto delle convenzioni dei teatri comunali: l'Arena venne affidata a \"Nuova Scena\", la struttura del Testoni venne assegnata a \"La Baracca\", che aveva gestito dal 1983 al 1995 il Centro Teatro Ragazzi e Giovani presso il Teatro San Leonardo. Quest'ultimo venne dato in gestione all'attore Leo De Berardinis.\nLa stagione del Testoni Ragazzi abitualmente coincide con l'anno scolastico, prevede circa duecento spettacoli, e supera le 50.000 presenze complessive. Le rappresentazioni sono destinate alle scolaresche durante i giorni feriali, mentre nel fine settimana gli spettacoli sono aperti al pubblico delle famiglie. Oltre alle recite, presso il teatro vengono organizzati laboratori di recitazione e mostre d'arte rivolte espressamente al pubblico pi\u00f9 giovane.\nAll'interno del teatro si trovano una sala grande (Sala A) da 434 posti con platea (354) e galleria (80), una sala piccola (Sala B) da 100 posti, un'aula destinata ai laboratori, e spazi espositivi. Il palcoscenico della Sala A misura 13,6 metri in larghezza, 8,8 metri in profondit\u00e0, 9,3 metri in altezza; il boccascena \u00e8 largo 9 metri."}
{"id": "86463", "revid": "834", "url": "https://it.wikipedia.org/wiki?curid=86463", "title": "Testoni Ragazzi", "text": ""}
{"id": "86464", "revid": "2075278", "url": "https://it.wikipedia.org/wiki?curid=86464", "title": "Sbrisolona", "text": "La sbrisol\u00f2na (anche detta \"sbrisul\u00f2na\", \"sbrisol\u00ecna\", \"sbrisul\u00f9sa\" o \"sbrisul\u00e0da\") \u00e8 un dolce del Nord Italia, originario della citt\u00e0 di Mantova, ed \u00e8 comunemente prodotto e consumato in Lombardia, Emilia-Romagna e nel Veronese.\nIl nome deriva dal sostantivo \"br\u00ecsa\", che in mantovano vuol dire briciola e pare che la ricetta risalga a prima del '600 quando arriv\u00f2 anche alla corte dei Gonzaga.\nSi tratta di una torta di povere origini, all'inizio infatti gli ingredienti erano quelli tipici della tradizione contadina (farina di mais, strutto e nocciole) e negli anni si sono raffinati.\nLa ricetta oggi prevede che le farine (bianca e gialla) e lo zucchero siano in parti uguali, ragione per cui in passato questo dolce era detto \"torta delle tre tazze\", inoltre gli ingredienti non devono essere sminuzzati, anzi, il tratto caratteristico del dolce sta nella sua consistenza irregolare, dovuta alla lavorazione veloce e al taglio grossolano delle mandorle.\nSi distingue da altre preparazioni, proprio per il metodo di lavorazione e per come viene servito, infatti questo dolce non dev'essere tagliato in fette regolari, ma spezzato con le mani. \u00c8 tradizione consumare la torta bagnandola con la grappa. Si consiglia di accompagnarlo con un vino liquoroso come il Malvasia, il Vin Santo o il Passito di Pantelleria.\nCaratteristica inconfondibile della torta \u00e8 la sua friabilit\u00e0 che la porta a sbriciolarsi con estrema facilit\u00e0 (da cui il nome che nelle lingue gallo-italiche significa \"sbriciolona\" o \"sbriciolata\"). In Veneto viene comunemente chiamata \"rosegotta\" e \"fregolotta\", termine quest'ultimo che indica anche un altro dolce assai simile.\nSi pu\u00f2 trovare anche gi\u00e0 preparata nei supermercati e ha una conservazione molto lunga."}
{"id": "86466", "revid": "1048", "url": "https://it.wikipedia.org/wiki?curid=86466", "title": "Prascodimio", "text": ""}
{"id": "86468", "revid": "220350", "url": "https://it.wikipedia.org/wiki?curid=86468", "title": "Carcere di San Vittore", "text": "Il carcere di San Vittore \u00e8 un istituto penitenziario che si trova a Milano in piazza Filangieri 2.\nLa sua costruzione inizia nel maggio del 1872, mentre viene inaugurato il 24 giugno del 1879 durante il Regno d'Italia da Umberto I.\nStoria.\nLa costruzione del nuovo carcere venne decisa dopo l'Unit\u00e0 d'Italia insieme ad altri provvedimenti di miglioramento delle infrastrutture milanesi, durante il periodo tra l'unificazione e il piano regolatore del 1889. Fino a quel momento, i detenuti erano rinchiusi in strutture non attrezzate allo scopo, tra cui l'ex-convento di Sant'Antonio abate, nel tribunale e nell'ex-convento di San Vittore. Per la costruzione della nuova struttura il governo acquist\u00f2 dei lotti in zona periferica e poco edificata (l'attuale area tra corso Magenta e porta Ticinese) e incaric\u00f2 l'ingegnere capo del genio civile Francesco Lucca, che si rifece al modello settecentesco del \"panopticon\" e disegn\u00f2 un edificio a sei bracci di tre piani l'uno. Tra i raggi vennero costruite le cosiddette \"rose\" di passeggio, divise in venti settori destinati ciascuno a un singolo detenuto, per impedire la comunicazione tra i reclusi. Su piazza Filangieri venne costruito un edificio in stile medievale in cui vennero collocati gli uffici e l'abitazione del direttore. Originariamente era in stile medievale anche il muro di cinta, ma oggi \u00e8 stato quasi completamente ricostruito per motivi di sicurezza. Il corpo di guardia alle spalle degli uffici costituisce un'ulteriore barriera tra l'interno e l'esterno.\nNel periodo di costruzione venne a mancare il progettista e direttore dei lavori Francesco Lucca, deceduto nell'agosto 1875. La direzione pass\u00f2 all'esperto collega ingegnere capo del genio civile, nonch\u00e9 noto trattatista, Antonio Cantalupi (1811-1898), che port\u00f2 a termine i lavori.\nIl campo di concentramento provinciale di San Vittore durante l'occupazione tedesca di Milano.\nAlla caduta del fascismo, il 25 luglio 1943, a San Vittore avvenne una rivolta, repressa ferocemente dall\u2019autorit\u00e0 militare che aveva cominciato a dirigere l\u2019ordine pubblico. \nDurante il secondo periodo bellico tra settembre 1943 e aprile 1945 il carcere di San Vittore fu soggetto in buona parte alla giurisdizione delle SS. Dopo aver occupato Milano il 12 settembre 1943 e aver stabilito gi\u00e0 il 10 settembre presso l'Albergo Regina &amp; Metropoli, a due passi dal duomo, il quartier generale nazista della Polizia di sicurezza e della Gestapo, le SS presero possesso anche del carcere milanese controllando e gestendo tre dei suoi sei raggi del carcere, e precisamente il IV e il VI raggio destinato ai prigionieri politici e il V destinato agli ebrei.\nDa questo momento il carcere di San Vittore avr\u00e0 per gli ebrei, funzione di \"campo di concentramento provinciale\", e funzioner\u00e0 come luogo di raccolta per la deportazione di tutti gli arrestati nelle pi\u00f9 grandi citt\u00e0 del Nord come Genova e Torino o di quelli arrestati al confine con la Svizzera. \nSecondo quanto scrive la ricercatrice Roberta Cairoli, il primo \u00abresponsabile del settore tedesco del carcere fu, dal settembre 1943, Helmuth Klemm, sostituito poi dal vice maresciallo Leander Klimsa, che successivamente pass\u00f2 alla Gestapo. A subentrare a Klimsa fu quindi il caporalmaggiore Franz Staltmayer, detto \"la belva\" o anche \"il porcaro\", che girava a San Vittore armato di frustino e in compagnia di un cane lupo, che aizzava contro qualche detenuto. Assistevano i tedeschi e praticavano le torture sui prigionieri gli italiani Manlio Melli e Dante Colombo, agenti dell\u2019Ufficio politico investigativo (Upi) della Guardia Nazionale Repubblicana (Gnr), alle dipendenze del maggiore Ferdinando Bossi. Il regolamento del carcere era durissimo e le condizioni igieniche drammatiche. Agli ebrei erano negati i pochi diritti concessi agli altri prigionieri politici e comuni, ovvero l\u2019ora d\u2019aria in cortile, l\u2019assistenza sanitaria, la possibilit\u00e0 di ricevere lettere e pacchi e di acquistare generi alimentari allo spaccio del carcere. Gli interrogatori degli arrestati erano condotti in uno stanzone a pian terreno, detto il \"refettorio\". Qui le sevizie di ogni genere venivano inflitte soprattutto sugli ebrei che non rivelavano i recapiti o i nascondigli dei loro parenti della cui presenza a Milano o nei dintorni le SS erano venute a conoscenza tramite loro spie. Degli ebrei di San Vittore, sette morirono in carcere, tre per causa ignota. I trasporti degli ebrei detenuti a San Vittore ammontarono complessivamente a quindici. Il primo part\u00ec per Auschwitz il 6 dicembre 1943, l\u2019ultimo il 15 gennaio 1945 per Bolzano. - Non mancarono coloro che cercarono di rendere meno drammatiche le condizioni di vita dei detenuti: da suor Enrichetta Alfieri ai medici antifascisti Gatti e Giardina, che riuscirono a salvare qualche detenuto dalla deportazione e favorirono la fuga dei politici\u00bb.\nMolti reclusi erano stati fermati o arrestati dalla polizia politica fascista; ad essi si aggiungevano gli arrestati per reati comuni e i prigionieri catturati da autorit\u00e0 italiane o tedesche per il servizio obbligatorio del lavoro. Parecchi erano rinchiusi senza registrazione o con una registrazione sommaria; la corruzione degli agenti di custodia era assai diffusa. I detenuti ebrei erano sottoposti a una stretta sorveglianza. Da San Vittore transitarono molti lavoratori dell'area industriale di Sesto San Giovanni deportati per motivi politici nei lager nazisti.\nLe vicende riguardanti i raggi tedeschi sono poco documentate dalle carte e molto di pi\u00f9 dal ricordo e dalle testimonianze di coloro che vi furono detenuti.\nIn un documento ufficiale del 1944 si legge quanto segue riguardo al \"singolo braccio tedesco\" esistente secondo la fonte:\n\u00ab... Nel carcere esiste un braccio tedesco ed un tribunale germanico. Questo giudica i cittadini italiani col\u00e0 ristretti non secondo le leggi italiane, e quindi non applica le pene stabilite nel codice e nella procedura del diritto penale italiano o militare, a seconda dei casi. Le pene inflitte sono ordinariamente quelle detentive. I detenuti ristretti nelle sezioni tedesche, sui quali l'autorit\u00e0 italiana non ha alcuna influenza, sono soggetti ai regolamenti tedeschi, e a questi \u00e8 preposto un sottufficiale delle S.S. alle dirette dipendenze dell'albergo Regina, ove siede il Comando per la Lombardia delle S.S. (colonnello Rauff). I detenuti col\u00e0 ristretti appena giudicati dal tribunale germanico, vengono inviati per il servizio del lavoro in Germania se innocenti, sempre che siano fisicamente idonei. Se gravemente compromessi vengono inviati in campi di concentramento. In Germania vengono avviati per il lavoro anche i detenuti irrevocabilmente condannati, gli imputati che abbiano ottenuto la libert\u00e0 provvisoria e gli inquisiti per i quali sia stata disposta la scarcerazione dall'autorit\u00e0 amministrativa\u00bb.\nDa questo edificio, tramite l'organizzazione dei Gruppi di Azione Patriottica (GAP), venivano fatti fuggire ebrei e detenuti politici. Essi venivano trasportati all'ospedale Niguarda di Milano con diagnosi di finte febbri, poi grazie ad infermiere come Maria Peron, venivano forniti di abiti civili e aiutati a fuggire verso la libert\u00e0.\nLuigi Borgomaneri, autore di un saggio sul capo della Gestapo Theodor Saevecke e consulente nel processo a carico dell'ex capitano delle SS tedesche, fornisce diverse testimonianze su ci\u00f2 che accadeva all'interno di San Vittore dal 1943 al 1945.\nDei molti detenuti entrati e usciti dal \"braccio tedesco\" di San Vittore si trova testimonianza nei registri di iscrizione (libri matricola) che sono custoditi presso diversi istituti di conservazione.\nVi fu detenuta Liliana Segre e il padre Alberto prima di essere deportata ad Auschwitz. A tal proposito Liliana Segre ha ricordato il grande calore e la straordinaria umanit\u00e0 dimostrata dai reclusi di San Vittore soprattutto quando dopo il loro \"soggiorno\" a San Vittore venne il tempo di essere avviati al binario 21 della Stazione Centrale di Milano per la deportazione ad Auschwitz:\nAnche una delle guardie carcerarie, Andrea Schivo, fu detenuto a San Vittore e poi deportato per aver aiutato alcuni detenuti ebrei fornendogli del cibo, non fece pi\u00f9 ritorno, morir\u00e0 il 29 gennaio 1945 nel campo di concentramento di Flossenb\u00fcrg. Dal 2006 \u00e8 onorato come Giusto tra le Nazioni dallo Yad Vashem di Gerusalemme. In visita al carcere di San Vittore nel dicembre 2020, la senatrice Liliana Segre ha voluto ricordare l'umanit\u00e0 esemplare di Schivo e ha detto: \u00ab\"Per me entrare a San Vittore \u00e8 un grandissimo shock e una grande emozione, che purtroppo non posso condividere con nessuno, perch\u00e9 sono l'unica ritornata dal viaggio della morte. L'agente Andrea Schivo scelse di essere un uomo [...] a differenza del 99% degli italiani che invece avevano scelto l'indifferenza, la paura e il non obbedire alla propria coscienza: lui aveva scelto di essere un uomo. Non dimenticher\u00f2 mai per il resto della mia vita quei detenuti che furono una manna nel deserto dei sentimenti, dell'etica e dell'umanit\u00e0\"\u00bb.\nUn altro notevole personaggio legato al carcere che scelse di fare consapevolmente una scelta di campo, fu suor Enrichetta Alfieri che a tutti gli effetti fu membro della Resistenza e staffetta partigiana. All'interno del carcere una lapide celebra il suo ricordo. \u00abDopo essersi dedicata all\u2019assistenza ai bambini e ai pi\u00f9 bisognosi, nel 1923 viene destinata a un nuovo servizio, presso il carcere di San Vittore a Milano\u00bb.\nDopo l'occupazione tedesca dell'8 settembre 1943 Suor Enrichetta insieme ad altre suore prest\u00f2 un importante aiuto alla Resistenza italiana. Quando Enrichetta insieme ad altre suore erano fuori da San Vittore per impegni vari, come l'andar a far spese o recarsi in chiesa, incontravano regolarmente membri del Comitato di Liberazione Nazionale Alta Italia \u00abper recapitare messaggi o consegnare generi di conforto\u00bb. Nel carcere invece era costante \u00abla loro opera di assistenza e sostegno ai detenuti politici, ai partigiani e agli ebrei\u00bb. \u1e14 proprio suor Erichetta a essere il collegamento principale tra i detenuti e l\u2019esterno, nascondendo \u00absu di s\u00e9 lettere e messaggi per i reclusi oppure fa pervenire all\u2019esterno, alle persone in pericolo, notizie carpite o raccolte per caso, affinch\u00e9 gli interessati possano fuggire, distruggere prove ed essere messi in guardia dalle spie. In questo modo vengono salvate molte vite e viene protetta l\u2019esistenza di varie strutture della Resistenza, che i nazifascisti non riescono a smantellare\u00bb. Scoperta, viene accusata di spionaggio e arrestata il 23 settembre 1944, \u00abe detenuta in una cella di rigore del carcere, resta in attesa della condanna alla fucilazione o all\u2019internamento in un campo di concentramento in Germania.\u00bb Si salva solo per l'intervento dell\u2019arcivescovo di Milano, il Cardinale Alfredo Ildefonso Schuster che le fa commutare la pena \u00abcon una sorta di confino all\u2019Istituto Palazzolo di Grumello al Monte (BG)\u00bb. Il 7 maggio 1945, a guerra finita, insieme a componenti del Comitato di Liberazione Nazionale di Milano fa ritorno a San Vittore, dove operer\u00e0 sino alla morte nel novembre 1955. \n\u00c8 attestata una rivolta dei detenuti politici in occasione dell'insurrezione del 25 aprile 1945, la liberazione definitiva dei carcerati avverr\u00e0 ad opera dei partigiani delle Brigate Matteotti.\nLa rivolta del 1946.\nIl 21 aprile 1946 scoppi\u00f2 nel carcere, sovraffollato di detenuti, fra cui molti detenuti politici sia fascisti che partigiani, una sanguinosa rivolta armata guidata dal criminale Ezio Barbieri e l'ex gerarca fascista Giuseppe Caradonna, che fu sedata quattro giorni dopo con l'uso delle armi dalle forze dell'ordine con l'aiuto dell'esercito (reparti della Nembo e della Folgore) e l'intervento di autoblindo ; da questa vicenda lo scrittore Alberto Bevilacqua trasse il romanzo La Pasqua rossa.\nEvasioni.\nIl 28 aprile 1980, il brigatista Alunni tenta di evadere dal carcere assieme a un gruppo di sedici detenuti composto dal \"boss della Comasina\", Renato Vallanzasca, dal suo vice Antonio Colia, da Emanuele Attimonelli (esponente dei NAP) e da altri detenuti \"comuni\". Una volta fuggiti dal carcere, avendo minacciato le guardie con armi arrivate dall'esterno per farsi aprire il portone, inseguiti dalle forze dell'ordine, i detenuti scatenano una lunga sparatoria per le vie del centro di Milano nella quale Alunni rimane ferito, colpito allo stomaco da due colpi di mitra, e anche Vallanzasca ne esce gravemente ferito alla testa, prima che la rete della polizia si stringa attorno a loro e riesca a catturarli, mentre in sei riescono, sia pure provvisoriamente, a far perdere le loro tracce.\nCultura di massa.\nIl nome del carcere, come avviene per gli istituti penitenziari di tutte le grandi citt\u00e0, assume nel dialetto cittadino (\"San Vit\u00f9r\") e nel linguaggio parlato ruolo di sinonimo per la parola \"carcere\". La struttura \u00e8 al centro di alcune canzoni popolari, tra cui quelle di Walter Valdi e dei Gufi, e viene citata, direttamente e indirettamente, nelle canzoni \"Canto di galera\" degli Amici del Vento, \"Ma mi\", con testo di Giorgio Strehler e musica di Fiorenzo Carpi, portata al successo da Ornella Vanoni, \"40 pass\" di Davide Van de Sfroos e \"La ballata del Cerutti\" di Giorgio Gaber.\nDal 2005 al 2009, il carcere \u00e8 stato palcoscenico della manifestazione San Vittore Sing Sing, festival di musica e cabaret.\nL'edificio appare in numerose scene del film \"Cos\u00ec \u00e8 la vita\" (1998) del trio comico Aldo, Giovanni e Giacomo, nel quale il personaggio interpretato da Aldo Baglio \u00e8 un falsario detenuto nel carcere.\nNel gergo della piccola criminalit\u00e0 milanese, l'espressione dialettale \"al d\u00f9\", che significa \"al due\", identifica il carcere di San Vittore, in riferimento al suo numero civico, il numero 2 di piazza Filangieri.\nIn questo carcere \u00e8 ambientata la sitcom italiana \"Belli dentro\"."}
{"id": "86469", "revid": "587728", "url": "https://it.wikipedia.org/wiki?curid=86469", "title": "Africa Mediterranea", "text": ""}
{"id": "86473", "revid": "2225", "url": "https://it.wikipedia.org/wiki?curid=86473", "title": "Oscar 1997", "text": ""}
{"id": "86474", "revid": "2225", "url": "https://it.wikipedia.org/wiki?curid=86474", "title": "Oscar 1998", "text": ""}
{"id": "86475", "revid": "2225", "url": "https://it.wikipedia.org/wiki?curid=86475", "title": "Oscar 1999", "text": ""}
{"id": "86476", "revid": "2225", "url": "https://it.wikipedia.org/wiki?curid=86476", "title": "Oscar 2000", "text": ""}
{"id": "86477", "revid": "2225", "url": "https://it.wikipedia.org/wiki?curid=86477", "title": "Oscar 2001", "text": ""}
{"id": "86478", "revid": "2225", "url": "https://it.wikipedia.org/wiki?curid=86478", "title": "Oscar 2002", "text": ""}
{"id": "86479", "revid": "2225", "url": "https://it.wikipedia.org/wiki?curid=86479", "title": "Oscar 2003", "text": ""}
{"id": "86480", "revid": "2225", "url": "https://it.wikipedia.org/wiki?curid=86480", "title": "Oscar 2004", "text": ""}
{"id": "86482", "revid": "125757306", "url": "https://it.wikipedia.org/wiki?curid=86482", "title": "Arabi", "text": "Gli arabi (o gente del \u1e0cad) sono il gruppo etnico di madrelingua araba originario della Penisola arabica che, col sorgere dell'Islam, a partire dal VII secolo ha guadagnato grande rilevanza nella scena storica mondiale, insediandosi in circa una ventina di attuali Paesi.\nOggi gli Arabi sono circa 450 milioni, la maggior parte dei quali vive nei paesi aderenti alla Lega araba, e costituiscono di fatto il secondo gruppo etnico al mondo per dimensione dopo i cinesi Han.\nLa parola non ha etimo certo, sebbene sembri stia a significare \"nomadi\", e viene utilizzata da tutte le fonti antiche delle popolazioni confinanti: assire (\"ar-ba-a-a\" e \"a-ri-bi\"), la Bibbia (\"carab\"), le fonti greche (\u03b1\u03c1\u03b1\u03b2\u03b5\u03c2, \u03b1\u03c1\u03b1\u03b2\u03b9\u03bf\u03b9), latine (\"arabes\"), i testi sudarabici (\"crb\" e \"c \u0254rb\") e aramaici (\"carabaya\"), ad indicare i nomadi del deserto loro confinanti, indipendentemente dal fatto che fossero di lingua araba o meno, poich\u00e9 nessuna di queste denominazioni sembra avere connotazione linguistica.\nDal punto di vista linguistico \u00e8 annoverata solo qualche iscrizione in lingua araba o con arabismi, ma tutte scritte con altri alfabeti, ad eccezione della stele di Namara del 329 d.C.\nTra il II e il V secolo d.C. gli Arabi come aggregato di trib\u00f9 scompaiono dalle fonti. Ricompaiono nel IV-V secolo come minoranza di confine a sud nel regno himyarita e a nord nel regno ghassanide. In questo periodo gli arabofoni, con particolare riferimento ai personaggi scelti come illustri precursori dagli scolastici arabo-islamici, scrivono in altre lingue: greco, aramaico e sabeo.\n\u00c8 solo nel VII secolo che l'arabo e gli Arabi si affacciano al mondo grazie al Corano e alla fede islamica. Il Profeta muore nel 632, dopo essere entrato trionfalmente a Mecca nel 630: si inaugura cos\u00ec l'entit\u00e0 politica conosciuta come il Califfato dei Rashidun (Califfato degli \"Ortodossi\", o, erroneamente, \"ben guidati).\nGuidati da quattro califfi che furono molto vicini al Profeta, gli Arabi conquisteranno in un'espansione fulminea vastissimi territori. Quest'esperienza terminer\u00e0 nel 661 per lasciare spazio al Califfato degli Omayyadi. Secondo Retso furono gli Omayyadi che si arrogarono il termine \"Arabi\", lasciando ai pi\u00f9 recenti correligionari l'etnonimo di provenienza (Siriani, Persiani, Egiziani, ecc.).\nStoria.\nLa storia dei popoli arabi pu\u00f2 essere divisa in sette grandi periodi:\nL'et\u00e0 preislamica.\nNel VI secolo, la Penisola arabica era abitata, nelle sue aree centrali e settentrionali, da trib\u00f9 nomadi indipendenti mentre in quelle meridionali erano attivi, sotto il nome di Himyariti (i latini Homerites), gli eredi dei grandi regni sabei, del Hadramawt, del Qataban, di Awsan e dei Minei, tutte culture sedentarie estremamente progredite nelle conoscenze idrauliche e assai attive fin dal secondo millennio a.C. nel commercio dei cosiddetti \"aromata\", fra cui il famoso incenso, assai richiesti in area mediterranea, mesopotamica e iranica.\nI beduini, abitanti delle steppe arabe, erano invece dediti al piccolo e grande nomadismo a causa del loro speciale modo di produzione che si legava strettamente all'allevamento di ovini e del dromedario (arabo \"jamal\", collettivo \"ibil\") e assaltando altri gruppi nomadi o le carovane dei mercanti. Erano politeisti e il santuario della Mecca era forse il pi\u00f9 importante centro di incontro sia religioso sia commerciale, quanto meno nella regione del \u1e24ij\u0101z.\nNei primi periodi dall'egira, mediante una rilettura storica del periodo preislamico per esigenze politiche, piuttosto che linguistiche, i beduini preislamici sono stati raggruppati, in due blocchi: gli \"\u02bfarab \u02bfariba\", \"arabi puri\", perch\u00e9 parlanti l'arabo, che sono fatti risalire all'eponimo yemenita Qa\u1e25\u1e6d\u0101n, e gli \"\u02bfarab musta\u02bfriba\", \"arabi arabizzati\", cio\u00e8 popolazioni con stile di vita assimilabile, ma che hanno imparato la lingua sacra dalle trib\u00f9 arabofone, risalenti a \u02bfAdn\u0101n. In maniera sorprendente, la trib\u00f9 Quraysh, quella di Maometto, appartiene agli \u02bfadnaniti, probabilmente per bilanciare l'equilibrio tra le due fazioni politiche, poich\u00e9 i quahtanidi non potevano vantare parentele col Profeta.\nAll'inizio del VII secolo, Maometto riusc\u00ec a fare degli Arabi una nazione, fondando uno Stato teocratico.\nIl profeta Maometto (570 ca-632).\nNel 570 circa, alla Mecca nacque Maometto, mercante, futuro profeta dell'Islam e fondatore della terza religione monoteistica abramitica in ordine di tempo. Nel 610 Maometto ebbe alcune visioni dopo essersi ritirato sul monte Hir\u00e0, per opera dell'Angelo Gabriele. Cominci\u00f2 cos\u00ec a professare quella che considerava la religione originaria dell'uomo, l'Islam. Gli abitanti della sua stessa citt\u00e0 credevano per\u00f2 che una religione monoteista sarebbe stata un pericolo per gli assetti sociali ed economici e cercarono di isolarlo e contrastarlo fino a minacciare la sua incolumit\u00e0 fisica. Maometto mand\u00f2 i pi\u00f9 indifesi dei suoi pochi seguaci dapprima in Etiopia (Piccola Egira) e poi decise di trasferirsi a Yathrib (poi Medina) nel 622. Il suo allontanamento (\"egira\") segn\u00f2 l'inizio dell'era islamica e nei paesi islamici \u00e8 ancora usato questo conteggio di anni.\nIl profeta Maometto, con una serie di battaglie e di conversioni, conquist\u00f2 dapprima ampie parti del Hij\u00e0z e infine nel 630 la Mecca. Maometto mor\u00ec nel 632.\nGli Arabi elaborarono nello stesso giorno della morte del profeta islamico l'istituto califfale e scelsero come primo califfo Ab\u016b Bakr, che rinsald\u00f2 la struttura politica e sociale del nuovo Stato dei credenti (\"Umma\"), piegando all'obbedienza di Medina le trib\u00f9 della Penisola che intendevano recuperare la loro libert\u00e0 d'azione precedente alla loro conversione.\nCon il secondo califfo \u02bfUmar ibn al-Kha\u1e6d\u1e6d\u0101b cominci\u00f2 invece l'et\u00e0 delle conquiste (Siria, Palestina, Egitto, Mesopotamia e Persia occidentale).\nGi\u00e0 per disposizione del primo califfo, Ab\u016b Bakr, ma assai pi\u00f9 per volont\u00e0 del terzo califfo \u02bfUthm\u0101n b. \u02bfAff\u0101n, erano state intanto raccolte le tradizioni orali e i pochissimi appunti in qualche modo scritti relativi al Corano, il libro sacro dell'Islam, che \u00e8 un testo di legge, oltre che di morale e di storia passata, anche mitica. Il Corano, tra i tanti altri precetti etici, autorizzava, e in certi casi ordinava il ricorso alle armi (il \"jih\u0101d\" cosiddetto minore) per difendersi dai propri nemici ma anche per diffondere la religione di All\u0101h tra i pagani.\nI successori politici del profeta Maometto, i califfi, avviarono una fortunata e rapida espansione territoriale, occupando Gerusalemme e Damasco, annettendo la Mesopotamia e annientando l'Impero persiano sasanide.\nAl 717 risale l'assedio di Costantinopoli, nel corso del quale fu per\u00f2 distrutta la flotta araba, impedendo temporaneamente l'espansione verso la penisola balcanica.\nNel 711, gli Arabi conquistarono la penisola iberica, ponendo fine al regno visigoto, e passarono i Pirenei, ma nel 732 furono fermati nella battaglia di Poitiers dai franchi di Carlo Martello. Nel Mediterraneo gli Arabi (detti talora saraceni) conquistarono la Sicilia e si spinsero con continue scorrerie verso le coste della Sardegna e della Corsica, oltre che verso un tratto della costa provenzale e parte della Calabria, della Puglia e della Campania\nLa diffusione del dominio arabo-musulmano non fu solo dovuta ai successi militari ma fu favorita dal fatto che molte popolazioni, soggette in precedenza ai Bizantini o ai Persiani sasanidi, preferirono sottomettersi agli Arabi piuttosto che pagare le fortissime tasse richieste dai dominatori nel loro intento di porre rimedio alle enormi distruzioni susseguite al pluridecennale confronto armato tra Costantinopoli e Ctesifonte.\nSecondo la legge coranica i convertiti ottenevano pieni diritti civili ed erano obbligati al versamento della sola imposta personale della (\"zak\u0101t\"), mentre coloro che - come zoroastriani, ebrei e cristiani - preferivano restare fedeli alla propria religione erano tenuti a pagare un'imposta personale non esorbitante (\"jizya\"), mantenendo libert\u00e0 assoluta di culto e, con qualche limitazione, di commercio, seguitando inoltre a gestire in piena autonomia il proprio statuto personale (matrimonio, divorzio, eredit\u00e0).\nUn importante tramite fra mondo islamico e cristiano latino furono gli ebrei. Se non si \u00e8 ancora ben certi di chi fossero in realt\u00e0 i radaniti che operarono fra al-Andalus e le regioni franche al di l\u00e0 dei Pirenei, siamo per\u00f2 ben documentati circa l'azione intermediatrice svolta da un po' tutti gli ebrei spagnoli che, sfruttando la benevolenza dei governi islamici, si avvalsero della loro possibilit\u00e0 di aggirare la norma coranica che vieta il cosiddetto \"commercio di denaro\" ai musulmani e, in definitiva di lucrare sulle plusvalenze.\nIn al-Andalus gli ebrei sefarditi costituirono una fondamentale classe mercantile che godeva in qualche misura del vantaggio di un analogo statuto giuridico concesso loro dal mondo cristiano che conosceva un identico divieto di conseguire interessi economici su un capitale, importando ed esportando le preziose merci prodotte nell'area islamica e trafficando sui beni che riusciva a produrre il mondo cristiano latino (un esempio \u00e8 rappresentato dal panno di lana), oltre a tutte le materie prime (specialmente ferro e legname) che difettavano in al-Andalus.\nIl rapporto con gli ebrei.\nL'apporto ebraico non fu tuttavia solo di tipo economico-finanziario bens\u00ec, in misura tutt'altro che trascurabile, anche scientifico e artistico e soprattutto letterale. A causa dei divieti islamici che impedivano agli ebrei determinate professioni (soldato, giudice e proprietario terriero), gli israeliti furono indirettamente costretti a occuparsi oltre che di commercio anche di tutte le cosiddette professioni \"liberali\" (nel senso di libere), tra cui quelle di medico, farmacista, studioso e traduttore, trovando benevola e conveniente accoglienza nella societ\u00e0 islamica andalusa, giungendo a occupare non di rado importanti funzioni burocratico-amministrative (anche ai massimi livelli vizirali) nella macchina governativa islamica.\nCultura araba.\nL'elemento arabo-berbero port\u00f2 all'Occidente cristiano nuove conoscenze tecnologico-scientifiche, specie nell'agricoltura, ma sconosciute (canna da zucchero, carciofo, riso, spinaci, banane, zibibbo, cedri, limone, arancia dolce e cotone, come pure spezie di vario tipo, quali la cannella, i chiodi di garofano, la noce moscata - ossia di Masqat - il cardamomo, lo zenzero o lo zafferano) ovvero reintroducendo colture abbandonate dalla fine del cosiddetto periodo classico \"antico\" (innanzi tutto l'ulivo e l'albicocco). Altri fondamentali apporti furono nella scienza della matematica, l'algebra e la trigonometria, il sistema decimale e il concetto dello zero (elaborati in ambito indiano). Un'altra innovazione tecnologica attribuita agli Arabi \u00e8 l'introduzione in Occidente della bussola, gi\u00e0 in uso in Cina.\nI musulmani svilupparono grandemente la medicina, l'alchimia (genitrice della moderna chimica) la geometria e l'astrologia, con gli annessi studi astronomici (da ricordare l'introduzione dell'astrolabio). Anche nella filosofia il loro apporto contributivo per l'Europa continentale fu formidabile e, grazie alle traduzioni da essi approntate o da essi commissionate, si torn\u00f2 a conoscere non pochi testi di filosofia e di pensiero scientifico prodotto in et\u00e0 ellenistica. Grazie a tali traduzioni l'Europa occidentale e centrale (che aveva quasi del tutto cancellato il ricordo del retaggio culturale espresso nell'antichit\u00e0 classica in lingua greca) torn\u00f2 in possesso di opere da tempo trascurate e a rischio di totale oblio.\nI musulmani sotto dominazione abbaside, fatimide e andalusi crearono biblioteche e strutture d'insegnamento pubbliche che - come nel caso di Cordova - costituirono di fatto le prime universit\u00e0 del Vecchio Continente, alimentate dal sapere della cultura persiana antica, da quella indiana e da quella greca ed ebraica. In Occidente la fama di medici quali Avicenna e Raz\u012b divenne duratura, tanto che i loro lavori divennero libri di testo fino al XVIII secolo, mentre di notoriet\u00e0 non minore fruirono gli studi di filosofi quali Averro\u00e8 (che di Aristotele \"il gran Comento feo\", diceva Dante Alighieri 1 4\u00a0144) e Geber, considerato per secoli anche in ambito cristiano il pi\u00f9 grande alchimista.\nIstituzioni politiche e sociali arabe.\nClassi sociali nelle zone conquistate dagli Arabi:\nIl periodo dopo la morte del profeta Maometto.\nDalla morte di Maometto, nel 632, fino al 661 si succedettero alla guida dei musulmani quattro califfi elettivi che mantennero la capitale a Medina e che i musulmani definiscono \"ortodossi\" (\"al-r\u0101shid\u016bn\").\nIntorno al 661 i musulmani cominciarono a differenziarsi. Dapprima con il kharigiti, con l'alidismo (poi evoluto nello sciismo), con il mutaziliti e, infine col sunniti.\nPunto di grande divergenza fu a chi competesse guidare la \"Umma\" islamica, coi kharigiti che indicavano il migliore dei musulmani, a prescindere dalla sua razza e dalla sua condizione sociale, con gli alidi (poi sciiti) che limitavano alla sola famiglia stretta del profeta Maometto (la \"Ahl al-Bayt\") tale diritto e con i sunniti che, pur preferendo che il califfo fosse arabo e della stessa trib\u00f9 del Profeta, non indicavano tutto questo come condizione dirimente e assoluta, tanto che nel XIII secolo Ibn Taymiyya, un noto pensatore hanbalita, pensava possibile un califfato mamelucco, e quindi turco, per il fatto che proprio i Mamelucchi erano stati in grado di evitare la catastrofica avanzata mongola con la vittoria inattesa di Baybars ad \u02bfAyn J\u0101l\u016bt (La fonte di Golia), in territorio palestinese.\nNel 661 fu istituita la dinastia degli Omayyadi, il califfato divenne ereditario e la capitale fu spostata a Damasco: nel 750 prese il potere la dinastia degli Abbasidi e la capitale fu portata a Baghdad, anche se per qualche decennio fu edificata una nuova capitale a S\u0101marr\u0101\u02be, nell'attuale Iraq.\nI califfi \"ortodossi\".\nNel 632, alla morte del profeta Maometto nella penisola arabica le opposizioni interne erano state sconfitte ed era stata raggiunta l'unit\u00e0 religiosa degli arabi. I territori circostanti erano controllati in gran parte dall'impero bizantino e dalla dinastia persiano-sasanide.\nVari furono i motivi che spinsero gli arabi alla successiva campagna di conquiste, da un lato scontri passati con le forze persiane avevano dimostrato la superiorit\u00e0 della cavalleria leggera araba sui catafratti e si era quindi diffusa la convinzione di poter battere l'impero persiano; dall'altro lato una serie di rivolte interne affrontate dal primo successore del profeta Maometto, Ab\u016b Bakr (suo cognato)(632-634), che ebbe il titolo di califfo, cio\u00e8 di vicario del profeta, spinsero a dirigere la combattivit\u00e0 verso obiettivi esterni.\nTutto il governo del primo califfo fu infatti impegnato nella cosiddetta \"guerra della \"ridda\"\", per domare le trib\u00f9 beduine che pensavano di poter recuperare la loro libert\u00e0 d'azione precedente alla loro conversione o alla loro sottoscrizione di un accordo con la \"Umma\" islamica di Medina.\nLe truppe arabe, comandate dal successivo califfo \u02bfUmar b. al-Khatt\u0101b (634-644) riuscirono con una serie di vittorie sui pur agguerriti eserciti bizantini guidati dall'imperatore Eraclio I a occupare Damasco, fatale ai bizantini fu la battaglia del Yarmuk in cui una serie di errori da parte dei comandanti dell'esercito provocarono la disfatta e il ritiro delle truppe bizantine. Nel 638 gli arabi conquistarono anche Gerusalemme e, nel 642, conquistarono l'impero persiano. Dopo la morte di \u02bfOmar, sotto la guida del terzo califfo elettivo \u02bfOthm\u0101n ibn \u02bfAff\u0101n (644-656) l'espansione continu\u00f2 verso l'Armenia, e lungo la costa africana del Mediterraneo fino alla Tunisia.\nTramite contatti con le popolazioni semitiche siriane e con quelle cristiane copte d'Egitto, gli arabi avevano ulteriormente migliorato le loro gi\u00e0 buone tradizioni marinare, iniziarono quindi a inoltrarsi nel Mediterraneo dove, battuta la flotta bizantina, occuparono Cipro dando inizio alla talassocrazia araba, almeno nel quadrante centrale e occidentale del Mediterraneo, in quello orientale il controllo dei mari fu sempre aspramente conteso ai bizantini che coi loro \"dromoi\" (navi) conservarono un'eccellente capacit\u00e0 dissuasiva.\nIl rafforzamento delle strutture politiche e amministrative.\nIl califfo \u02bfOmar si dedic\u00f2 al rafforzamento delle strutture amministrative, stabil\u00ec con l'istituto del \"d\u012bw\u0101n\" (amministrazione scritta) che gli infedeli versassero \"per essere accolti e protetti\" un'imposta personale (\"jizya\") e una tassa fondiaria (\"khar\u0101j\"), mentre i musulmani e i convertiti all'Islam pagavano una sola tassa, l'elemosina obbligatoria (\"zak\u0101t\"). Lo stato requis\u00ec le terre abbandonate dal proprietari di fronte all'avanzata delle truppe mentre per i proprietari rimasti furono istituite delle tasse fondiarie; venne creato un efficiente organo amministrativo, che aveva il compito specifico di pagare il soldo ai combattenti e le pensioni alle vedove dei caduti e ai loro figli rimasti orfani (\"d\u012bw\u0101n al-harb\", cio\u00e8 \"amministrazione militare\").\nI primi conflitti nell'Impero arabo.\nAl tempo di \u02bfOthm\u0101n cominciarono a delinearsi contrasti e conflitti nel mondo arabo. Il califfo fu accusato di favorire i propri potenti familiari, gli Omayyadi. Contemporaneamente, poich\u00e9 \u02bfOthman aveva provveduto a una definitiva redazione scritta del testo coranico, si ribellarono i \"Qurr\u00e0\", o \"recitatori\" del Libro sacro, che contribuirono (con le insoddisfatte popolazioni egiziane e di Kufa) a provocare nel 656 un complotto che fin\u00ec con l'assassinio dello stesso califfo.\nGli arabi avevano gi\u00e0 sconfitto l'Impero Bizantino strappandogli la Siria. Avevano inoltre distrutto, con estrema facilit\u00e0 l'Impero Persiano (637/644). Conquistarono l'Egitto (642) e marciarono lungo la costa dell'Africa, raggiungendo il Marocco.\nNel 711 circa, i Berb\u00e8ri (detti anche \"Mori\" dagli Europei) diventarono padroni della Spagna.\n\u02bfAl\u012b ibn Ab\u012b \u1e6c\u0101lib.\nPer alcuni anni il califfato fu retto da \u02bfAl\u012b b. Ab\u012b \u1e6c\u0101lib, cugino e genero del profeta Maometto, che dovette lottare contro gli Omayyadi e affrontare la rivolta scismatica del kharigiti, culminata nel 661 nell'assassinio dello stesso \u02bfAl\u012b, ucciso da un kharigita avverso tanto a lui quanto al suo antagonista Mu\u02bf\u0101wiya b. Ab\u012b Sufy\u0101n, che chiedeva si punissero i responsabili dell'omicidio del suo parente \u02bfOthm\u0101n e che sar\u00e0 il fondatore della dinastia omayyade. L'uccisione di \u02bfAl\u012b caus\u00f2 la nascita di un forte sentimento alide che pi\u00f9 tardi evolver\u00e0 nello Sciismo, che sosteneva per \u02bfAl\u012b e i suoi diretti discendenti il legittimo potere califfale.\nDal 661, fino al 750, il califfato divent\u00f2 dinastico e fu retto da una serie di califfi appartenenti tutti alla famiglia omayyade, del ramo sufyanide dapprima e di quello marwanide poi.\nIl califfato arabo degli Omayyadi.\nNel 732 furono respinti a Poitiers (Francia) da Carlo Martello.\nA causa della sua vastit\u00e0 l'impero, verso la met\u00e0 dell'VIII secolo, entr\u00f2 in crisi. La dinastia omayyade dovette affrontare l'opposizione alide e il crescente malumore dei convertiti non arabi (\"maw\u0101l\u012b\"), insofferenti del sistema burocratico e fiscale con il quale gli Omayyadi controllavano l'impero.\nEntrambi contribuirono al successo della rivolta guidata dalla famiglia meccana degli Abbasidi che nel 750, dopo una serie di vittorie militari, presero il potere e sterminarono gran parte della famiglia degli Omayyadi. L'unico superstite si rifugi\u00f2 in al-Andalus dove fu acclamato come emiro dopo aver sconfitto il vecchio governatore che s'era reso in quei frangenti autonomo. I suoi discendenti, nel X secolo, ripresero il titolo di califfo con \u02bfAbd al-Ra\u1e25m\u0101n III.\nIl califfato degli Abbasidi.\nDa al-Mans\u016br ad al-Mutawakkil il califfato produsse l'epoca d'oro islamica, con un impero vastissimo che toccava da una parte l'Atlantico e dall'altra penetrava nel sub-continente indiano. L'eccessiva ampiezza fece lentamente collassare il sistema, con un'amministrazione fiscale sempre pi\u00f9 preoccupata a drenare risorse per forze armate pletoriche e relativamente efficienti e disciplinate. Questo aveva perso le sue caratteristiche nazionali e, se gi\u00e0 con la caduta degli Omayyadi s'era persa la caratterizzazione araba a vantaggio di quella iranica, con il califfato di al-Mu\u02bfta\u1e63im aveva fatto il suo prepotente ingresso sulla scena l'elemento turco. Inizialmente schiavo, l'elemento turco prese via via consapevolezza della sua forza e della sua centralit\u00e0 nella risoluzione delle continue tensioni che muovevano la periferia contro il centro.\nL'enorme dilatazione del califfato e la sempre minor efficienza dell'amministrazione favorirono rivendicazioni nazionali e, dopo l'autonomia di governo riconosciuta dagli Abbasidi ad Aghlabidi e Tahiridi, si ebbero le prime esperienze indipendentistiche, di cui la prima fu quella dei Tulunidi in Egitto e Siria (si veda Storia dell'Egitto tulunide). Si formarono cos\u00ec, con l'andare del tempo, emirati e sultanati indipendenti, non di rado in lotta fra loro. Tutto ci\u00f2 moltiplic\u00f2 le corti dando nuovo respiro all'economia, in grado ora d'investire sul posto senza essere costretta ad arricchire il solo centro dell'impero, oltre che alla scienza e alle attivit\u00e0 culturali in genere grazie a una vivace committenza da parte dei vari sovrani.\nLa conquista ottomana di gran parte dei domini arabi.\nUn importante sconvolgimento politico e una nuova configurazione del Vicino Oriente arabo fu rappresentato dalla vittoria dei Turchi ottomani sui Mamelucchi circassi d'Egitto, Siria e parte d'Arabia, con la vittoria nel 1517 degli eserciti del sultano ottomano Sel\u012bm I nella battaglia di al-Raydaniyya.\nLe campagne di Sel\u012bm I ricostituirono in qualche modo, seppur parzialmente, lo scomparso dominio califfale abbaside, anche se, ancora una volta, i territori dell'estremo Maghreb (Maghreb al-Aq\u1e63\u0101), corrispondente all'incirca all'attuale Marocco, conservarono la loro piena indipendenza, e del tutto estranee al potere di Istanbul e, anzi, fortemente ostili, rimasero le terre iraniche, che con i Safavidi conobbero una vistosa crescita economica e culturale.\nGli Arabi, nella loro quasi totalit\u00e0, divennero perci\u00f2 sudditi ottomani e cos\u00ec rimasero fino al termine della Prima guerra mondiale, in cui l'Impero ottomano croll\u00f2 sotto i colpi degli Alleati.\nLa nascita di realt\u00e0 nazionali arabe diventa una realt\u00e0 alla fine dell'VIII secolo, quando la contrapposizione religiosa tra sunniti e alidi porta alla nascita della dinastia idriside di Fez, o quando la necessit\u00e0 di un decentramento in una realt\u00e0 gigantesca e sempre meno efficiente come quella del califfato comporta la necessit\u00e0 di forme di autonomismo (il primo caso fu quello del ato militare aghlabide in Ifr\u012bqiya, nell'odierna Tunisia, seguito da quello dei Tulunidi in Egitto).\nLe dinastie (in arabo \"dawla\", termine significativamente destinato, secoli dopo, a indicare lo Stato nazionale) convivono quindi accanto a una realt\u00e0 califfale in progressiva crisi istituzionale e in deciso ripiegamento, fino alla decisiva e drammatica caduta di Baghdad e di ci\u00f2 che restava dell'antico potere abbaside per mano dei guerrieri mongoli di Hulegu nel 1258.\nGli Arabi in Italia.\nLa grande offensiva araba che invest\u00ec il Mezzogiorno d'Italia nel corso dell'VIII e IX secolo ebbe come principale attrice la dinastia degli emiri aghlabidi che, a partire dall'800, aveva consolidato la propria posizione in quella regione che gli Arabi chiamavano Ifr\u012bqiya, corrispondente sostanzialmente alla Tunisia, a parte dell'Algeria occidentale e a piccole porzioni della Cirenaica.\nLa penetrazione araba in Sicilia ebbe inizio nell'827, sostenuta, in chiave anti-bizantina, dal nobile locale Eufemio da Messina. Nonostante questo l'esercito arabo-berbero, guidato inizialmente dall'anziano giureconsulto Asad ibn al-Fur\u0101t, impieg\u00f2 numerosi decenni prima di vincere la forte resistenza locale e quella dei bizantini che detenevano il controllo dell'isola. Dopo la caduta di Palermo, avvenuta nell'anno 831, sorse un emirato siciliano, divenuto di fatto autonomo (dall'899 e per quasi un secolo) dal potere dei Fatimidi, succeduti nel frattempo in Ifr\u012bqiya agli Aghlabidi.\nMediante una lenta penetrazione prolungatasi per tutto il secolo e completata nel 902 con la caduta di Taormina, gli Arabo-Berberi d'Ifr\u012bqiya si insediarono stabilmente sull'isola, sostenuti da una consistente immigrazione dal Nord Africa e da una riuscita opera di islamizzazione delle popolazioni isolane, soprattutto nella zona occidentale dell'isola. Il processo di islamizzazione non cancell\u00f2 comunque l'elemento greco-latino che rimase maggioritario e il rilevante ruolo delle comunit\u00e0 ebraiche, che abbandonarono l'isola solo molti secoli dopo, per disposizione spagnola.\nNel resto del Meridione, ad eccezione dell'emirato di Bari, che peraltro non si orient\u00f2 mai verso la costruzione di un dominio regionale, e di quello di Taranto, la presenza araba in Puglia e in Campania ebbe fondamentalmente vocazione predatoria. Per questo i musulmani talora dettero vita a insediamenti stabili che potessero fungere da basi per sostenere le loro azioni militari nell'entroterra e sui mari (si ricordi in particolare la base sul Garigliano, o del Traetto). Non migliore fortuna ebbero i tentativi di espansione islamica verso la Calabria sul finire dell'VIII secolo.\nLa conquista araba della Sicilia ebbe come conseguenza globale il blocco dei commerci via mare col mediterraneo occidentale, facendo della rotta Bisanzio-Venezia l'unica praticabile alle navi europee da oriente a occidente, favorendo lo sviluppo di Venezia come porto di tutta l'Europa occidentale.\nLa dominazione araba sulla Sicilia ebbe termine tra il 1061 e il 1091, nei trent'anni che i normanni impiegarono a riconquistare l'isola (Palermo fu conquistata nell'agosto del 1071). Essa ebbe comunque influssi positivi sull'isola sia in campo economico (l'introduzione di pi\u00f9 avanzate tecniche di coltivazione e l'eliminazione del latifondo, portarono a una maggiore produttivit\u00e0 e contribuirono a dare un forte impulso ai gi\u00e0 attivi commerci), sia in quello culturale. Palermo, ad esempio, conobbe una splendida fioritura artistica e fu ricordata come la principale citt\u00e0 islamica del Maghreb, dopo Cordova, per l'alto numero di moschee, bagni pubblici (\"hamm\u0101m\") e istituzioni scolastiche.\nL'epoca contemporanea e gli Stati moderni.\nIn epoca preislamica, gli Arabi vivevano non solo nell'originaria Penisola arabica, ma anche in Siria (\"bil\u0101d al-Sh\u0101m\") e nella Mesopotamia centrale e meridionale, prima di emigrare in buon numero in quello che viene definito mondo arabo. Esso, all'alba del terzo millennio, comprende 22 Paesi del Vicino e Medio Oriente e del Nordafrica, che hanno ottenuto l'indipendenza dalle Potenze mandatarie anglo-francesi e dall'Italia tra la prima e la seconda met\u00e0 del Novecento, per effetto dei processi di decolonizzazione e delle guerre di liberazione animate dal nazionalismo arabo, che s'era gi\u00e0 manifestato verso la fine dell'Ottocento, quando molti Stati erano ancora governati dall'Impero ottomano.\nPoliticamente oggi gli Arabi si riuniscono nella Lega araba.\nGenetica.\nUn recente studio genetico pubblicato sull'European Journal of Human Genetics nel 2019 ha dimostrato che le popolazioni dell'Asia occidentale (arabi), degli europei, dei nordafricani, degli asiatici del sud (indiani) e di alcuni asiatici centrali sono strettamente correlate tra loro. Possono essere chiaramente distinti dagli africani subsahariani o dalle popolazioni dell'Asia orientale.\nIl cluster genetico \"Eurasiatico occidentale\" comprende le popolazioni di Europa, Medio Oriente, Nord Africa e gran parte dell'Asia meridionale. Storicamente, parti della Siberia e dell'Asia centrale erano anch'esse abitate da popolazioni dell'Europa occidentale."}
{"id": "86485", "revid": "1305772", "url": "https://it.wikipedia.org/wiki?curid=86485", "title": "Arabinosio", "text": "L'arabinosio \u00e8 un monosaccaride aldoso e pentoso, ovvero contenente 5 atomi di carbonio ed un gruppo aldeidico, con formula bruta C5H10O5. A temperatura ambiente si presenta come un solido cristallino incolore. Il suo nome deriva dalla gomma arabica, dove fu isolato per la prima volta.\nPropriet\u00e0.\nAl contrario di molti altri saccaridi, l'arabinosio \u00e8 molto pi\u00f9 comune negli organismi nella sua configurazione L (levogira) piuttosto che in quella D (destrogira). Biosintetizzato a partire dal glucosio tramite degradazione di Wohl, in natura lo si pu\u00f2 trovare nei tessuti vegetali sotto forma di saponina, o come componente di biopolimeri come l'emicellulosa e la pectina.\nProduzione.\nL' L-arabinosio pu\u00f2 essere ottenuto idrolizzando la gomma di mesquite con dell'acido solforico scaldando la mistura per circa tre ore e successivamente neutralizzando l'acido e purificando il prodotto per ricristallizzazione.\nApplicazioni e impieghi.\nIn ambito biomedico e biomolecolare.\nL'operone L-arabinosio \u00e8 un importante operone in biologia molecolare e ingegneria biomedica. L'arabinosio pu\u00f2 essere usato come nutrimento per le colture di batteri in laboratorio. Nell'aprile 2012 dei ricercatori del Medical Research Council hanno usato l'arabinosio al posto del ribosio e del desossiribosio per un acido xenonucleico, capace di trasmettere informazione genetica.\nIn cucina.\nInfine l'arabinosio viene utilizzato come dolcificante (specie nei pre-diabetici e nei diabetici), essendo un antagonista della saccarasi , l'enzima che scinde fruttosio e glucosio nell'intestino tenue."}
{"id": "86488", "revid": "599013", "url": "https://it.wikipedia.org/wiki?curid=86488", "title": "Sesostri II", "text": "Sesostri II regn\u00f2 dal 1895 a.C. (o 1885 a.C.) al 1878 a.C.. Si interess\u00f2 molto alla regione dell'oasi del Fayyum e realizz\u00f2 un efficiente sistema di irrigazione da Bahr Yussef al lago Moeris mediante la costruzione di una diga a El-Lahun e di canali di drenaggio addizionali, rendendo il Fayyum un'area largamente coltivabile. In seguit\u00f2 spost\u00f2 la necropoli reale da Dahshur a El-Lahun, dove eresse la propria piramide. Tale localit\u00e0 sarebbe rimasta la capitale politica della XII e XIII dinastia. Il nome regale di Sesostri II, Kakheperra, significa \"Il Ka di Ra ha preso forma\", mentre il suo nome di nascita, Sesostri appunto (\"Senuosret\" in egizio) significa \"Uomo della dea Uosret\".\nDibattito sulla durata del regno.\nFra i sovrani della XII dinastia, la durata del regno di Sesostri II \u00e8 la pi\u00f9 dibattuta fra gli studiosi. Il Papiro dei Re (o \"Lista di Torino\") attribuisce a un anonimo faraone della dinastia, comunemente identificato con Sesostri II, ben 19 anni di regno; la data pi\u00f9 alta archeologicamente attestata per Sesostri II \u00e8 solamente l'8\u00ba anno di regno, registrato su una stele in arenaria rossa rinvenuta nel giugno 1932 in una cava a Toshka. Alcuni studiosi preferiscono attribuire 10 anni di regno a Sesostri II e attribuire quei 19 anni a Sesostri III, mentre altri ancora - come J\u00fcrgen von Beckerath e Frank J. Yurco - hanno mantenuto la durata tradizionale di 19 anni, date le numerose imprese del faraone. Yurco ha notato che limitare il suo regno a soli 6 o 10 anni pone difficolt\u00e0 considerevoli, poich\u00e9 Sesostri II\nAttualmente, i problemi posti dalla cronologia di Sesostri II sembrano irrisolvibili, anche se molti egittologi gli attribuiscono al pi\u00f9 un decennio di regno, attenendosi strettamente all'assenza di date che superino l'8\u00ba anno di regno. Se il faraone anonimo regnante per 19 anni menzionato dal \"Canone di Torino\" fosse proprio Sesostri II, ci\u00f2 porterebbe a una modifica del dato temporale fornito dal Canone medesimo, da 19 a 9 anni.\nParadossalmente, il computo dei mesi e giorni, sempre indicati dopo gli anni, pu\u00f2 essere invece accertato. Come ha osservato lo studioso di cronologie faraoniche J\u00fcrgen von Beckerath, nelle iscrizioni del complesso sepolcrale di Sesostri II a El-Lahun compare con una certa frequenza la celebrazione denominata \"dell'andare verso il Cielo\", che perci\u00f2 potrebbe essere la data della morte del sovrano. Tali documenti permettono di stabilire che la celebrazione avveniva, secondo il calendario egizio, nel \"IV mese di Peret, giorno 14\". Siccome Sesostri II regn\u00f2 in coreggenza con il padre Amenemhat II per 3 anni, e durante il Medio Regno le coreggenze iniziavano al capodanno egizio (\"I Akhet, giorno 1\"), e risultando cos\u00ec 7 mesi e 13 giorni fra l'inizio della coreggenza e la verosimile data di morte, si pu\u00f2 concludere che presumibilmente Sesostri II regn\u00f2 per 9 (o 19) anni, 7 mesi e 13 giorni.\nSuccessione.\nGli successe il figlio Sesostri III, con il quale, a differenza degli altri faraoni della dinastia, non avrebbe condiviso una coreggenza. Viceversa, alcuni studiosi ritengono che la coreggenza ci sia stata, prendendo in esame uno scarabeo recante i nomi di entrambi i sovrani, un'iscrizione dedicatoria che celebra la ripresa dei rituali di Sesostri II e Sesostri III e un papiro che menzionerebbe sia il 19\u00ba anno di regno di Sesostri II che il 1\u00b0 di Sesostri III. Nessuno di questi documenti prova inconfutabilmente una coreggenza. Si pensa anzi che il papiro in questione si riferisca al 19\u00ba anno di regno di Sesostri III e al 1\u00b0 di suo figlio Amenemhat III. Al giorno d'oggi non si ha traccia, a El-Lahun, di documenti risalenti al regno di Sesostri II, sebbene proprio lui abbia trasferito la capitale in tale localit\u00e0.\nTesori del complesso sepolcrale di Sesostri II.\nNel 1889, l'archeologo britannico Flinders Petrie rinvenne \"un meraviglioso e intarsiato ureo reale in oro\", originariamente appartenente al corredo funebre di Sesostri II, posizionato in una camera della piramide del faraone; il tesoro della tomba sub\u00ec saccheggi, mentre la camera in questione fin\u00ec allagata. L'ureo \u00e8 attualmente al Museo egizio del Cairo. La tomba della principessa Sithathoriunet, una figlia di Sesostri II, fu portata alla luce dagli archeologi in un sito sepolcrale separato e port\u00f2 alla scoperta di numerosi gioielli, fra cui un paio di pettorali e un diadema, oggi suddivisi fra il Metropolitan Museum of Art di New York e il Museo egizio del Cairo.\nNel 2009, sono stati annunciati i risultati di alcuni scavi condotti dall'archeologo Abdul Rahman Al-Ayedi: nei pressi della piramide di El-Lahun \u00e8 stato dissotterrato un nascondiglio di mummie d'epoca faraonica racchiuse in feretri di legno vivacemente dipinto. Le mummie giacevano in una zona rocciosa coperta dalle sabbie, presso la piramide di Sesostri II.\nPiramide.\nLa piramide di Sesostri II fu costruita intorno a una struttura a bracci radiali in pietra calcarea, simile alle strutture iniziali gi\u00e0 impiegate in architettura sotto Sesostri I. Invece di utilizzare un riempimento di sassi, fango e malta, Sesostri II opt\u00f2 per i mattoni di fango prima di rivestire la struttura con uno strato di calcare levigato. Le pietre del rivestimento esterno furono incastrate con inserti a coda di rondine, alcuni dei quali esistono tuttora. Intorno al nucleo centrale fu scavata un fossato riempito di sassi e detriti per fungere da trincea drenante. Il rivestimento calcareo si trovava in corrispondenza di questo canale di scolo, segno che Sesostri era preoccupato per i danni provocati dall'acqua. Tale rivestimento calcareo fu poi asportato da Ramses II per impiegarlo nelle proprie costruzioni, e lasci\u00f2 iscrizioni a testimoniarlo.\nA nord del complesso di Sesostri II furono edificate otto mastabe e una piccola piramide, il tutto all'interno di un muro di cinta, pure questo rivestito di pietra calcarea e decorato con nicchie - forse ad imitare il complesso funerario di Djoser e Saqqara, allora vecchio di quasi 8 secoli. Le mastabe erano massicce e non furono trovate stanze n\u00e9 al loro interno che al di sotto di esse: probabilmente furono concepite come cenotafi o sepolture simboliche. Flinders Petrie studi\u00f2 la piramide minore e non trov\u00f2 gli ambienti al suo interno; gli ingressi alle camere si trovano infatti sul lato meridionale, mentre Petrie lavor\u00f2 per mesi sul lato settentrionale.\nIl pozzo verticale d'accesso fu scavato quando i lavori si erano conclusi i lavori e fu camuffato in modo da assomigliare a una camera sepolcrale, verosimilmente in un tentativo di confondere i ladri. Un pozzo secondario conduceva a una camera a volta e a un pozzo ancora pi\u00f9 profondo, forse legato al culto di Osiride oppure finalizzato alla ricerca di una falda freatica. Un passaggio portava, in direzione nord, a superare una camera laterale, per poi svoltare a ovest verso un'anticamera e una camera sepolcrale a volta (affiancata da un'ennesima stanza). La camera sepolcrale in questione era circondata da una serie di passaggi, forse in riferimento al mito della nascita di Osiride, mentre nella camera fu rinvenuto un sarcofago pi\u00f9 grande della stessa soglia e delle gallerie, e che quindi fu posizionato quando la piramide era in costruzione e a cielo aperto."}
{"id": "86490", "revid": "104485", "url": "https://it.wikipedia.org/wiki?curid=86490", "title": "Sesostris II", "text": ""}
{"id": "86491", "revid": "5", "url": "https://it.wikipedia.org/wiki?curid=86491", "title": "Monosaccaride", "text": ""}
{"id": "86496", "revid": "5", "url": "https://it.wikipedia.org/wiki?curid=86496", "title": "Levulosio", "text": ""}
{"id": "86498", "revid": "110157", "url": "https://it.wikipedia.org/wiki?curid=86498", "title": "Tagatosio", "text": "Il tagatosio \u00e8 un monosaccaride chetonico esoso. La sua molecola \u00e8 chirale; nei cicli metabolici dei sistemi viventi \u00e8 coinvolto il solo enantiomero destrogiro -(-).\nA temperatura ambiente \u00e8 una polvere cristallina bianca solubile in acqua, dal sapore zuccherino.\nSi trova in piccole quantit\u00e0 nei latticini e pu\u00f2 essere prodotto dal lattosio; l'idrolisi di quest'ultimo d\u00e0 glucosio e galattosio, il galattosio per trattamento con basi forti - nello specifico, con idrossido di calcio - isomerizza a tagatosio.\nTrova uso come agente dolcificante alternativo al saccarosio."}
{"id": "86499", "revid": "5", "url": "https://it.wikipedia.org/wiki?curid=86499", "title": "Glicosio", "text": ""}
{"id": "86502", "revid": "1522738", "url": "https://it.wikipedia.org/wiki?curid=86502", "title": "Scure (araldica)", "text": "La scure compare in araldica come simbolo di giurisdizione e di giustizia.\nViene definita \"scure consolare\" o \"asta d'arme\" quando \u00e8 posta in un fascio di verghe legate, a somiglianza di quelle portate dai littori romani che scortavano i consoli, e le altre maggiori cariche pubbliche. Una scure consolare compare nello stemma del cantone di San Gallo in Svizzera.\nIn Germania la scure, molto frequente nelle armi, rappresenta il diritto di tagliare boschi e foreste.\nL'attributo \"manicata\" indica che il manico della scure \u00e8 di colore diverso dalla lama.\nQuando compaiono nello stesso stemma due scuri possono essere \"affrontate\", quando le due lame sono rivolte verso l'interno l'una di fronte all'altra, oppure \"addossate\", quando le due lame sono rivolte all'esterno verso i bordi esterni dello scudo.\nSinonimi sono \"ascia\" e \"accetta\", che denotano entrambi attrezzi agricoli, mentre il termine \"ascia d'armi\" indica un'arma costituita da un piccolo manico munito di una lama di scure da un lato e di una punta dall'altra."}
{"id": "86503", "revid": "729019", "url": "https://it.wikipedia.org/wiki?curid=86503", "title": "Ascia d'armi", "text": "L'ascia d'armi, o scure d'arcione (\"hache d'armes\" in lingua francese, \"horseman's axe\" o \"beaked axt\" in lingua inglese), era un tipo di ascia da battaglia appositamente realizzata per le forze di cavalleria. Al termine della sua evoluzione (XV secolo), l'arma aveva manico lungo e rinforzato, molto simile a quello del martello d'armi, lama di scure da un lato e \"penna\" a becco di corvo dall'altro. Era spesso sormontata da una cuspide a sezione romboidale.\nL'ascia d'armi compare in araldica come simbolo di forza e di valore.\nStoria.\nOrigini.\nLe prime menzioni di una forma d'ascia da battaglia appositamente disegnata per l'uso da parte di forze di cavalleria risale alla Grecia Antica, seppur non riguardino armi in uso ai greci, bens\u00ec ai popoli con i quali essi erano soliti scontrarsi. Secondo la cultura greca, anche popolazioni fittizie come quella delle donne guerriere delle Amazzoni usavano tale arma. L'ascia d'armi era l'arma principale delle popolazioni nomadi della steppa eurasiatica, come quella degli Sciti o dei Medi. Presso questi popoli era la cavalleria la tipologia di forza militare pi\u00f9 in uso, l\u00e0 dove invece i greci si affidavano alla fanteria pesante armata di scudo (\"oplon\") e lancia (\"dory\") relegando gli \"hippikon\" a funzioni secondarie. Le armi principali dei cavalieri asiatici erano l'arco composito e la \"sagaris\", arma che possiamo considerare quale archetipo dell'ascia d'armi.\nLa diffusione dell'uso dell'ascia d'armi in Europa data ad un momento non ben precisato del periodo tardo-antico. In quel tempo di continui contatti e scontri tra l'Impero romano, l'Impero sasanide e le popolazioni nomani della steppa eurasiatica, fenomeno questo latore di una reciproca evoluzione e contaminazione delle diverse arti belliche, la scure d'arcione entr\u00f2 in uso alla cavalleria romana prima e bizantina poi, conquistando nel contempo un posto anche nella panoplia dei mercenari germani che sempre pi\u00f9 spesso combattevano per l'Impero.\nMedioevo.\nLa scure d'arcione raggiunse, in Occidente, il suo pieno sviluppo soltanto alla fine del XV secolo. In un contesto bellico dominato dalla figura del cavaliere coperto da piastre d'acciaio, la spada perse il suo primato di arma per eccellenza del guerriero a cavallo. Armi capaci di scaricare una forza notevole su di un bersaglio ristretto, una giuntura o un punto preciso della corazza, si rivelarono pi\u00f9 efficaci nella mischia, dopo la carica con la lancia. Tanto quanto la mazza d'arme ed il martello d'armi, la scure d'arcione divenne arma da mischia risolutiva per il cavaliere.\nEt\u00e0 Moderna.\nIl sempre pi\u00f9 massiccio utilizzo delle armi da fuoco nei campi di battaglia d'Europa tra XVII e XVIII secolo port\u00f2 ad un sistematico abbandono delle armature e, conseguentemente, delle armi necessarie ad infrangerle. I campi di battaglia dell'Europa Orientale continuarono ad offrire possibilit\u00e0 d'impiego per la scure d'arcione (\"topor\") ancora per tutto il corso del Settecento ma, in buona sostanza, la serrata evoluzione del moschetto e del cannone comport\u00f2 una radicale evoluzione dell'arte della guerra europea.\nNel nuovo scenario bellico del XIX secolo, caratterizzato dalla figura del cavaliere privo di corazza ed armato di sciabola e pistola (v. ussaro), spesso tenuto a smontare di sella per sparare e/o combattere come un fante (v. dragone), la scure d'arcione, tanto quanto la mazza o il martello d'arme, armi sviluppate per la mischia serrata tra cavalieri, persero qualsiasi utilit\u00e0 pratica.\nCostruzione.\nAl principio del Basso Medioevo, quando cio\u00e8 la spada d'armi stava per divenire arma principe nella panoplia dei \"milites\" franchi, la scure d'arcione era, in buona sostanza, una variante corta, con impugnatura ad una mano, dell'ascia barbuta germanica, la cui lama non presentava pi\u00f9 l'uncino d'aggancio utile nelle mischie di fanteria ma terminava con una punta acuminata.\nAl termine del suo processo evolutivo (XV secolo) la scure d'arcione dell'Europa occidentale aveva invece:\nTipologie.\nRispetto alla linea della scure d'arcione gotico-rinascimentale, si possono distinguere:"}
{"id": "86505", "revid": "767487", "url": "https://it.wikipedia.org/wiki?curid=86505", "title": "Addossato", "text": ""}
{"id": "86506", "revid": "1745361", "url": "https://it.wikipedia.org/wiki?curid=86506", "title": "Mauretania", "text": "La Mauretania \u00e8 una regione storica del Nordafrica, che fu un regno e quindi una provincia romana, divisa tra Mauretania Tingitana e Mauretania Cesariense.\nLa regione si estendeva dalla zona occidentale dell'attuale Algeria fino all'odierno Marocco e alla parte settentrionale della Mauritania. In questa regione era in origine insediato un regno berbero, che prendeva il nome dalla trib\u00f9 dei \"Mauri\" nonch\u00e9 pi\u00f9 in generale quello dei Mauro (da cui il nome successivo di \"Mori\" in Maghreb e nella Spagna musulmana) che si trasformer\u00e0 nel nome Mauro e nei cognomi Mauroceno, Mauro, Mauri e derivati.\nIl regno di Mauretania.\nDurante la guerra giugurtina, il re di Mauretania, Bocco I, trad\u00ec l'alleato Giugurta e si schier\u00f2 dalla parte dei Romani. Venne riconosciuto quindi come alleato e amico del popolo romano, ottenendo una parte dello sconfitto regno di Numidia. Il regno venne quindi suddiviso tra i suoi figli: Bocco II ottenne la parte orientale e il fratello Bogud quella occidentale. Durante la guerra civile tra Cesare e Pompeo si schierarono dalla parte di Cesare e dopo la sua vittoria ottennero una parte della Numidia occidentale.\nDurante la guerra civile tra Ottaviano e Marco Antonio Bocco si schier\u00f2 per il primo e Bogud per il secondo: quest'ultimo venne tuttavia cacciato dal suo regno da una ribellione di \"Tingis\" (odierna Tangeri) e il suo regno venne incorporato in quello del fratello. Alla sua morte nel 33 a.C. questi infine lasci\u00f2 il suo regno in eredit\u00e0 a Roma e Ottaviano vi stabil\u00ec numerose colonie. Nel 25 a.C. il regno venne attribuito a Giuba II della stirpe reale numida, che ne trasform\u00f2 la capitale, mutandone il nome in Cesarea (Cherchell), e spos\u00f2 una figlia di Marco Antonio e Cleopatra. Le colonie fondate da Ottaviano rimasero tuttavia autonome dal regno e furono probabilmente sotto la giurisdizione del governatore della Betica.\nLa provincia romana.\nCon la morte, a quanto si sa, senza eredi maschi, del figlio di Giuba II, Tolomeo, fatto uccidere dall'imperatore Caligola nel 40, la Mauretania piomb\u00f2 nel caos. Nel 44 il territorio venne dunque riorganizzato e pass\u00f2 sotto il controllo diretto di Roma diviso in due province: Tingitana e Cesariensis, divise dal fiume Muluya. L'economia della provincia si basava sull'agricoltura e sulla pesca, inoltre dalle montagne dell'Atlante proveniva un pregiato legname."}
{"id": "86507", "revid": "899609", "url": "https://it.wikipedia.org/wiki?curid=86507", "title": "Specie di Quercus", "text": "Elenco delle specie del genere \"Quercus\":\nLa notazione \u00d7 indica gli ibridi."}
{"id": "86511", "revid": "344503", "url": "https://it.wikipedia.org/wiki?curid=86511", "title": "Premi Oscar 1996", "text": "La 68\u00aa edizione della cerimonia di premiazione degli Oscar si \u00e8 tenuta il 25 marzo 1996 al \"Dorothy Chandler Pavilion\" di Los Angeles. La conduttrice della serata \u00e8 stata l'attrice statunitense Whoopi Goldberg.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Kirk Douglas per cinquant'anni come forza creativa e morale nella comunit\u00e0 cinematografica.\nA Chuck Jones per la creazione di classici dell'animazione che hanno portato gioia nel mondo per pi\u00f9 di mezzo secolo."}
{"id": "86513", "revid": "599013", "url": "https://it.wikipedia.org/wiki?curid=86513", "title": "Ivan Gotti", "text": "Professionista dal 1991 al 2002 con caratteristiche da scalatore puro, vinse due edizioni del Giro d'Italia (nel 1997 e nel 1999), indossando per alcuni giorni anche la maglia gialla al Tour de France. Suo anche il record di scalata del Mortirolo tutt'ora imbattuto.\nBiografia.\nVive a San Pellegrino Terme. Ha un fratello maggiore, Ugo, e una sorella, Nicoletta. Nel novembre 1996 si sposa con Francesca.\nCarriera.\n1988-1991: esordienti e l'approdo al professionismo.\nQuando il padre Giovanni e lo zio gli regalarono una bici ne regalarono una identica anche al fratello. Gotti era un corridore di costituzione minuta ed era magro. I due Gotti decisero di fare una gara sulla salita di Frasnadello, seguiti da un parroco: Ivan vinse la sfida e Ugo decise di dedicarsi al calcio.\nLa sua carriera inizia fra gli esordienti a 12 anni quando viene tesserato alla Paladina Maffioletti, una scuola ciclistica del bergamasco.. A 18 anni decide di abbandonare le corse podistiche e il calcio per dedicarsi al ciclismo. Andando tra San Pellegrino Terme e Bergamo, tra amatori e professionisti incontra anche Claudio Corti ed Ennio Vanotti.\nDopo quattro anni tra gli allievi vince la sua prima corsa sul monte Penice nel pavese. Tra gli juniores vince il Giro dell'Isola, staccando i migliori - tra i quali alcuni corridori cecoslovacchi - sulla salita della Roncola. Passa ai dilettanti della Remac, squadra di Mario Cioli. Dopo le prime corse si fa notare come un abile scalatore. Nel 1989 vince la classifica generale del Giro della Valle d'Aosta, importante corsa a tappe per dilettanti.\nL'anno dopo, quando \u00e8 ormai tra i ciclisti pi\u00f9 talentuosi nel panorama italiano, forte in salita e con una grande capacit\u00e0 di recupero, finisce il Girobio dietro a Wladimir Belli ma davanti a un altro giovane talento, Marco Pantani, vincendo la tappa del Pordoi. Nello stesso anno si classifica secondo al Capodarco, nuovamente dietro Belli, e vince ancora il Giro della Valle d'Aosta, questa volta battendo Belli. Vince altre 9 competizioni. Tra i dilettanti vince 27 corse.\nDivenuto professionista nel 1991 con la Gatorade-Chateau d'Ax, il ds Stanga lo vuole al Giro d'Italia 1991 in appoggio al \"leader\" Gianni Bugno. Gotti decide di non partire per la corsa rosa e durante la stagione avr\u00e0 alcuni problemi di salute e di ambientamento tra i professionisti. Si fa notare dopo luglio con dei piazzamenti a Camaiore, al Trofeo Matteotti, alla Vuelta a Burgos e al Trofeo dello Scalatore. Arriva secondo al Giro dell'Emilia battuto da Cassani e alla Coppa Placci battuto da Dufaux. In queste ultime due corse si nota la sua debolezza maggiore, la volata.\n1992-1995: dal Giro '92 al Tour '95.\nNel 1992 parte per il suo primo Giro d'Italia che conclude in ventitreesima posizione, secondo nella classifica dei giovani dietro a uno dei suoi futuri grandi rivali, Pavel Tonkov. La stagione si conclude con alcuni piazzamenti: i migliori sono il terzo posto alla Klasica Urkiola e al Trofeo dello Scalatore. Nel 1993 Gotti ottiene alcuni piazzamenti, non riuscendo a partecipare a nessun grande Giro. Nel 1994 partecipa nuovamente al Giro d'Italia con il Team Polti, concludendo la corsa rosa in sedicesima posizione. Nella tappa dell'Aprica Gotti viene fermato dalla squadra per aiutare il capitano Bugno mentre insegue Pantani e Indurain. Nel 1995 passa alla Gewiss-Ballan, dove allenandosi duramente migliora le sue caratteristiche nelle prove contro il tempo e in salita. L'influenza gli fa saltare il Giro d'Italia del 1995: Gotti \u00e8 costretto a puntare sul Tour de France del 1995.\nDopo il prologo iniziale a dividere la classifica \u00e8 la cronosquadre di circa 70\u00a0km tra Mayenne e Alen\u00e7on, prova vinta dalla Gewiss di Gotti. Gotti conquista la sua prima maglia gialla nella frazione successiva a causa della caduta del \"leader\" Laurent Jalabert. Gotti mantiene il simbolo del primato per due giorni prima di lasciarlo al compagno Bjarne Riis, a Charleroi, in Belgio. La cronometro di Seraing potrebbe mettere in difficolt\u00e0 Gotti, che per\u00f2 riesce a conquistare un undicesimo posto, a poco pi\u00f9 di 4' da Miguel Indurain. Sull'Alpe d'Huez scatta, rimanendo assieme a Marco Pantani: una caduta all'ultimo km gli fa perdere secondi preziosi e una posizione nei confronti di Tony Rominger. Al fine di quella tappa Gotti \u00e8 quinto. Nelle seguenti tappe tra montagne e cronometro resiste ai migliori superando anche Rominger ma facendosi passare da Jalabert. Alla fine della \"grande boucle\" \u00e8 quinto nella classifica generale. Viene convocato da Alfredo Martini per il Mondiali 1995 in Colombia: Gotti si ritira dalla corsa.\n1996-1999: il doppio successo al Giro d'Italia.\nNel 1996 Gotti punta al Tour de France, anche perch\u00e9 il compagno Berzin corre come capitano al Giro. Con poco pi\u00f9 di 20 corse disputate Gotti si prepara ad affrontare la corsa rosa in appoggio a Berzin e per trovare la giusta condizione di forma per il Tour. Nonostante sia Berzin il capitano della Gewiss, Gotti dimostra una forma migliore ed \u00e8 pi\u00f9 forte del russo in salita: a Vars tenta una fuga di 90\u00a0km. Gotti lotta con Tonkov e Ugrumov. A Marostica Berzin vince la cronometro, ma Gotti vince due giorni dopo sull'Aprica la tappa col Mortirolo facendo registrare il miglior tempo di scalata tuttora imbattuto. \u00c8 la prima vittoria da professionista di Gotti che ottiene il quinto posto in classifica generale. Al Tour Gotti paga le fatiche del Giro. Nella tappa di Lac de Madine Gotti a causa di un dolore al ginocchio e di una lacerazione al quadricipite della gamba destra che si era portato dal Giro \u00e8 costretto al ritiro dalla corsa. Dopo il Tour rimane fermo per 40 giorni perdendo il finale di stagione.\nNel 1997 diviene un corridore della Saeco, squadra dove ha un ruolo da capitano per le grandi corse a tappe. All'inizio della stagione Gotti \u00e8 tra gli \"outsider\" per la vittoria di un grande Giro. Gotti in preparazione al Giro d'Italia corre la Vuelta al Pa\u00eds Vasco, il Giro del Trentino, il Gran Premio di Gippingen e il Giro di Romandia. Al Romandia la forma non arriva mentre Tonkov dimostra di essere gi\u00e0 in una buona condizione.\nDopo le prime tappe del Giro d'Italia 1997, Tonkov guida la classifica generale. Nella quattordicesima frazione, Gotti attacca da lontano sotto la pioggia a 4\u00a0km dal gran premio della montagna situato in cima al Saint Pantaleon, raggiunge i fuggitivi e li stacca sulla salita verso Cervinia, arrivando in solitaria e guadagnando 1'46\" sul corridore russo, prendendosi la maglia rosa di \"leader\" della generale. Gotti riesce a mantenere la maglia rosa anche dopo la cronometro di Cavalese, e arriva a Milano come primo nella generale, vincendo il suo primo Giro d'Italia.\nFece il bis due anni dopo, nel Giro d'Italia 1999 grazie all'esclusione dalla corsa per ematocrito alto di Marco Pantani, che in quel momento, cio\u00e8 a due tappe dal termine, era largamente in testa. Gotti riusc\u00ec comunque a staccare il rivale per la vittoria finale Paolo Savoldelli nella tappa dell'Aprica grazie a un'azione sul Mortirolo condotta assieme allo spagnolo Roberto Heras e allo scalatore trentino Gilberto Simoni.\nDopo questo secondo successo inizi\u00f2 per Gotti un periodo difficile: non riusc\u00ec pi\u00f9 a conquistare successi di rilievo, e fu anche accusato di aver avuto a che fare col doping. Nel pieno del Giro d'Italia 2001 la Guardia di Finanza di Padova scopre nel camper del suocero una farmacia di medicinali proibiti, molti dei quali sprovvisti di etichetta; la conseguente inchiesta, durante il 2003, porta alla condanna di 5 mesi e 200 euro di multa (con patteggiamento) per il ciclista bergamasco. Patteggiamento anche per il suocero Arcangelo Gamba . A fine stagione 2002 Gotti si ritira dal ciclismo agonistico e torna a risiedere nel suo paese natale, svolgendo l'attivit\u00e0 di rappresentante di vendita di prodotti alimentari."}
{"id": "86515", "revid": "712560", "url": "https://it.wikipedia.org/wiki?curid=86515", "title": "Specie di Salix", "text": "Elenco parziale delle Specie di \"Salix\", (Salice):"}
{"id": "86517", "revid": "2225", "url": "https://it.wikipedia.org/wiki?curid=86517", "title": "Oscar 1996", "text": ""}
{"id": "86518", "revid": "680463", "url": "https://it.wikipedia.org/wiki?curid=86518", "title": "Uno sguardo nel buio", "text": "Uno sguardo nel buio (\"Das Schwarze Auge\") \u00e8 un gioco di ruolo fantasy tedesco della Schmidt Spiele, nato nel 1984 scritto da Werner Fuchs e Ulrich Kiesow.\n\u00c8 stato il gioco di ruolo tedesco di maggior successo, superando in vendite \"Dungeons &amp; Dragons\". Molti anni di lavoro sul gioco portarono a creare un'ambientazione dettagliata e descritta in modo esteso. Droemer Knaur abbandon\u00f2 il progetto all'inizio del 1989. Dopo la bancarotta della Schmidt Spiel &amp; Freizeit nel 1997 la sua pubblicazione fu proseguita dalla Fantasy Productions (la compagnia di Fuchs che aveva gi\u00e0 fatto tutto il lavoro editoriale). Dalla sua pubblicazione iniziale il gioco ha avuto tre edizioni, nel corso delle quali le regole e il background sono diventati pi\u00f9 complessi. La quarta edizione \u00e8 stata pubblicata nel 2001 ed \u00e8 stata la prima ad essere stata tradotta in inglese (nell'ottobre 2003).\nNell'aprile 2007 la Ulisses Spiele ha acquistato la licenza del gioco di ruolo cartaceo dalla Fantasy Productions.\nIn Italia \u00e8 stata pubblicata dalla Edizioni EL nel 1986 la traduzione della prima edizione, che ottenne una certa popolarit\u00e0 anche grazie alle collane di librogame che questa pubblicava.\nNel novembre del 2019, in occasione di Lucca Comics &amp; Games, viene annunciato il progetto di portare in Italia la 5\u00aa edizione di Uno Sguardo nel Buio tramite una campagna di crowdfunding. L'editore italiano \u00e8 la neonata Compagnia delle 12 Gemme. A dicembre dello stesso anno \u00e8 partita la campagna che \u00e8 stata finanziata completamente in poco pi\u00f9 di 24 ore. La data di pubblicazione del nuovo materiale \u00e8 indicativamente Aprile 2020.\nStoria editoriale.\nPrima edizione.\nOltre che in italiano la prima edizione tedesca del gioco (1984) fu tradotta in olandese (\"Het Oog des Meesters\") e francese (\"L'\u0152il noir\"). Era un sistema a classe e livelli molto semplice. Il manuale base era intitolato \"Das Schwarze Auge\u2014Abenteuer Basis-Spiel\" (\"Il gioco di avventura base - l'occhio oscuro\"). Nel 1985 fu pubblicato un'espansione, \"Abenteuer Ausbau-Spiel\u2014Zusatzausr\u00fcstung f\u00fcr alle Abenteuer \" (\"Estensione dell'avventura - equipaggiamento aggiuntivo per tutti gli avventurieri\").\nNel 1988 e nel 1989 furono pubblicate due espansioni presentate come regole avanzate, \"DSA-Professional\u2014Schwertmeister Set I\" (\"DSA professionale - Maestro di spada set I\") e \"DSA-Professional II\u2014das Fest der Schwertmeister\" (\"DSA professionale - prodigi del maestro di spada\"). A volte vengono erroneamente indicate come seconda edizione. Introducono delle regole di combattimento pi\u00f9 elaborate che comprendono un sistema di assegnazione della locazione del colpo. Queste regole erano indirizzate a personaggi di livello avanzato (tipicamente di livello 15). Il manuale descrive una nuova ambientazione: Tharun, un mondo cavo situato all'interno di Ethra illuminato da un sole centrale e diviso in nove arcipelaghi governato da un pantheon di nove divinit\u00e0. Rune divine (l'unica fonte di magia che pu\u00f2 essere usata da maghi e druidi) sono sparse in tutto il mondo. L'ambientazione forniva anche quest divine. Un terzo manuale di campagne era programmato ma non venne pubblicato. L'ambientazione venne abbandonata nei prodotti successivi.\nSeconda edizione.\nLa seconda edizione fu pubblicata nel 1988. Il personaggio viene definito da cinque qualit\u00e0 positive come nella prima edizione, ma anche da cinque negative: \"aberglaube\" (\"superstizione\"), \"h\u00f6henangst\" (\"acrofobia\"), \"raumangst\" (\"claustrofobia\"), \"goldgier\" (\"avarizia\") e \"totenangst\" (\"necrofobia\"). Gli attributi positivi vengono determinati tirando 1d6+7 e i negativi 1d6+1. I giocatori possono scegliere tra oltre 40 classi, il cui accesso \u00e8 limitato dagli attributi posseduti. Il sistema descrive oltre 80 abilit\u00e0 e 100 incantesimi.\nTerza edizione.\nLa terza edizione fu pubblicata nel 1993 ed \u00e8 abbastanza simile alla seconda, con l'aggiunta di due attributi positivi: \"fingerfertigkeit\" (\"destrezza\") e \"intuition\" (\"intuizione\") e di due attributi negativi: \"neugier\" (\"curiosit\u00e0\") e \"j\u00e4hzorn\" (\"temperamento violento\"). Un personaggio viene quindi definito da sette qualit\u00e0 positive e sette qualit\u00e0 negavite. Il sistema di abilit\u00e0 rimane inalterato.\nLa terza edizione fu usata con alcune limitazioni come base per tre videogiochi\ndella serie \"Realms of Arkania\": ' (1993), Attic/Sir-Tech), ' (1994, Attic/Sir-Tech) e \"\" (1997, Attic/Sir-Tech).\nEdizione italiana.\n\"Uno Sguardo nel Buio\" fu pubblicato in Italia dalle Edizioni EL in scatola intitolata \"Uno Sguardo nel Buio \u2013 introduzione all'avventura fantastica\" contenente:\nGi\u00e0 in questo doppio manuale c'erano 2 avventure pronte da giocare, una da solo (\"La pergamena nascosta\") e una in gruppo (\"La liberazione di Silvana\"): niente di eclatante, ma comunque funzionali alla comprensione del gioco e delle sue regole.\nSeguirono poi 6 avventure nel classico formato librogame, basate sulle prime e migliori avventure tedesche. A seconda dell'edizione italiana esse vengono definite, in copertina, \"Rolegame \u2013 scenario per introduzione all'avventura fantastica\" oppure \"Librogame - per chi ha gi\u00e0 lanciato uno sguardo nel buio\". In entrambi i casi, comunque, la quarta di copertina recava, assieme alla descrizione particolare dell'avventura, l'avvertimento che per affrontare l'avventura bisognava conoscere le regole base del gioco introduttivo.\nI 6 scenari-avventura, tutti indipendenti l'uno dall'altro, furono:\nDato l'immenso successo che ebbe in patria e la grande diffusione che ebbe in Italia, di \"Uno Sguardo nel Buio\" fu importata in Italia nel 1989 la versione avanzata delle regole per giocatori esperti realizzata nel 1985 in Germania. Fu intitolata \"Perfezionamento dell'avventura fantastica\" e comprendeva le vecchie regole dell'introduzione, gi\u00e0 pubblicate, pi\u00f9 un denso volume, di grande formato e oltre 200 pagine, che conteneva il nuovo regolamento, una descrizione approfondita dell'ambientazione, prima solo brevemente tratteggiata, mappe, schede e un'avventura studiata per esercitarsi nel nuovo sistema avanzato, \"La Congiura di Gareth\".\nA seguire questa pubblicazione, giunsero in Italia solo altri due moduli di avventura:\nAlla fine del 2019, dopo anni di assenza dal mercato italiano, vienne annunciata la pubblicazione della 5\u00aa edizione di Uno Sguardo nel Buio in italiano ad opera della Compagnia delle 12 Gemme. Sotto licenza ufficiale della Ulisses Spiele viene lanciata a Dicembre 2019 una campagna Kickstarter per finanziare la pubblicazione del gioco. La campagna viene finanziata in 24h. \nA Giugno 2020 vengono consegnate le prime copie della nuova edizione e da luglio viene distribuita nei principali shop fisici e online.\nIl materiale proposto dalla Compagnia delle 12 Gemme prevede il Regolamento base proposto in 3 edizioni:\nOltre al regolamento base vengono proposte 2 avventure, una in solitaria e una per gruppi di giocatori da 3 a 5:\nAccanto al regolamento e alle avventure, la Compagnia delle 12 Gemme decide di pubblicare il \"Messaggero Aventurico:\" una pubblicazione bimestrale che descrive giornalisticamente gli avvenimenti di Aventuria, dal punto di vista degli abitanti del mondo stesso.\nSistema di gioco.\nIl sistema di gioco \u00e8 elementare nell'Introduzione e completo nel Perfezionamento. Esso viene spiegato al Narratore nel corso di un training, che pu\u00f2 essere considerato un gioco esso stesso: si imparano le regole giocando un'avventura Da Solo narrativa ed equivalente ad un librogame, per poi essere guidati passo passo alla prima sessione di gioco In gruppo. Inoltre regole, mostri e altri elementi del gioco vengono spiegati in maniera narrativa, riportando esempi, leggende e idee dei personaggi stessi che vivono in quell'ambientazione.\nIl gioco usa un sistema di classi e livelli molto semplici, simili a quelli di Dungeons &amp; Dragons prima edizione; le classi a disposizione sono \"avventuriero\", \"guerriero\", \"nano\", \"elfo\" e \"mago\". Tutti i personaggi possono essere \"avventurieri\", ma per accedere ad altre classi bisogna soddisfare dei prerequisiti.\nSolo \"elfi\" e \"maghi\" possono lanciare incantesimi (utilizzando dei punti di energia astrale). Il sistema magico \u00e8 basato sulla memoria del giocatore che deve memorizzare le formule magiche e pronunciarle durante il gioco senza consultare il manuale (o altri scritti). Se la formula viene pronunciata correttamente l'incantesimo viene lanciato ed il personaggio perde i corrispondenti punti di energia astrale.\nIl sistema introduttivo \u00e8 basato solo su 5 qualit\u00e0: \"coraggio\", \"forza\", \"fascino\", \"abilit\u00e0\" e \"intelligenza\". Queste, assieme ad \"attacco\" e \"parata\", \"energia vitale\" ed \"energia astrale\" per maghi ed elfi, svolgono tutte le funzioni di gioco del personaggio.\nIl sistema perfezionato introduce nuovi tipi di personaggio (\"druido\", \"halfling\", \"vagabondo\" e \"iniziato degli Dei\"), il sistema delle capacit\u00e0 del personaggio, con cui realizzare le prove d'ora in poi, nuove magie, un sistema ampliato di combattimento e movimento, nuovi oggetti, armi, veleni, malattie, mostri e piante medicinali. In questo caso si \u00e8 preso spunto dai regolamenti pi\u00f9 completi della seconda met\u00e0 degli anni ottanta.\nAmbientazione.\nL'ambientazione, gi\u00e0 dal \"Perfezionamento dell'Avventura Fantastica\", \u00e8 molto ben curata. Si gioca su uno dei 4 continenti di un mondo dal nome originale di \"Dere\", (e in inglese di \"Ethra\", anagrammi rispettivamente del tedesco \"Erde\" e dell'inglese \"Earth\" \u2013 ovvero \"Terra\"; il gioco di parole \u00e8 simile a quello che si ritrova in D&amp;D con \"Oerth\"/\"Tarre\", il mondo creato da Gary Gygax e in \"Kata Kumbas\" con \"Rarte\").\nIl nome originale del continente, \"Aventurien\", si conserva nella traduzione francese e inglese \"Aventuria\", ma \u00e8 diventato \"Atlantide\" in italiano, con evidente ammiccamento al mitico continente scomparso. Atlantide viene descritta nel Perfezionamento dell'Avventura Fantastica in tutte le sue regioni e culture principali, nella sua storia e nelle sue divinit\u00e0 (principalmente i Dodici Dei - Praios, Rondra, Efferd, Travia, Boron, Hesinde, Firun, Tsa, Peraine, Phex, Ingerimm, Rajha - e il Dio Senza Nome loro nemico, nonch\u00e9 Rur, Gror e Rastullah). Il lavoro di creazione di un mondo autonomo parte da un basilare immaginario fantasy che comprende una visione eurocentrica di regni e popolazioni, ma con grandi influenze islamico-mediorientali, finniche, nordiche, classiche e bizantine. Il mondo di Atlantide ha una forte caratterizzazione che lo rende un luogo ben preciso e particolare, facile da distinguere dagli altri mondi fantasy contemporanei e molto vicino al nostro mondo, ben pi\u00f9 delle ambientazioni di D&amp;D o dello stesso \"Signore degli Anelli\", pure citato come fonte di ispirazione."}
{"id": "86522", "revid": "1106276", "url": "https://it.wikipedia.org/wiki?curid=86522", "title": "Giuditta che decapita Oloferne (Artemisia Gentileschi Firenze)", "text": "Giuditta che decapita Oloferne \u00e8 un dipinto a olio su tela (199x162,5cm) realizzato nel 1620 circa dalla pittrice italiana Artemisia Gentileschi. \u00c8 conservato nella Galleria degli Uffizi di Firenze.\nL'opera.\nIl soggetto di \u2019\u2019\"Giuditta che decapita Oloferne\"\u2019\u2019 era stato affrontato precedentemente da altri artisti e soprattutto da Caravaggio nel 1602 (Roma, Galleria nazionale d'arte antica Palazzo Barberini). \nL'episodio al quale si riferisce l'opera \u00e8 narrato nel Libro di Giuditta: l'eroina biblica, assieme ad una sua ancella, si reca nel campo nemico; qui circuisce e poi decapita Oloferne, il feroce generale nemico.\nIl quadro - di soggetto perfettamente analogo a quello della tela, un po' pi\u00f9 piccola e dai colori diversi, eseguita in precedenza e conservata nel museo nazionale di Capodimonte con lo stesso titolo \u2013 \u00e8 quello che pi\u00f9 immediatamente si associa al nome della Gentileschi. \nLa versione fiorentina fu realizzata per Cosimo II de' Medici, ma per il suo crudo realismo fu disprezzata e relegata in un angolo buio di Palazzo Pitti; Artemisia dovette quindi ricorrere alla mediazione di Galileo Galilei, con il quale era in amichevoli contatti, per ricevere il compenso pattuito .\nL'analisi del quadro, in chiave psicologica, ha portato alcuni critici contemporanei a vedervi il desiderio femminile di rivalsa rispetto alla violenza sessuale subita da Agostino Tassi.\n\u00c8 difficile tuttavia effettuare una lettura pi\u00f9 appropriata e suggestiva di quella che ne aveva dato Roberto Longhi gi\u00e0 nel 1916.\nLe considerazioni svolte, su questo quadro, da Roland Barthes aggiungono elementi che ne chiariscono ulteriormente la originalit\u00e0 iconografica, anche a paragone della \"Giuditta\" di Caravaggio.\nDescrizione.\nIl quadro risulta essere stato dipinto con maggior cura e pazienza rispetto alla prima versione dipinta dall'artista qualche anno prima: sia i tessuti della scena che gli atteggiamenti dei personaggi sono variati e descritti con maggior accuratezza, rendendo l'opera pi\u00f9 sontuosa e coesa. Le tre figure disposte chiaramente a triangolo compiono movimenti studiati e precisi e la torsione del busto di Giuditta aggiunge alla scena dinamismo. La rotazione del braccio destro della protagonista \u00e8 messo in luce e risalta lo sforzo che la donna sta compiendo per terminare la decapitazione. Lo sfondo scuro, profondo e misterioso rende ancora pi\u00f9 centrale e coinvolgente il macabro avvenimento.\nLa pittrice ha aggiunto molti dettagli alla scena, come il bracciale in oro con camei antichi di Giuditta, che, assieme alla precisa acconciatura e alla veste in damasco giallo, scostano la protagonista dalla sua ancella. Le pieghe del velluto rosso della coperta del generale assiro, i lenzuoli di lino e i drappi sono stati resi grazie a pi\u00f9 passaggi e velature. Un altro elemento di novit\u00e0 rispetto al primo dipinto \u00e8 l'ingente presenza del sangue: dal collo di Oloferne ne sprizza una fontanella resa con macabro realismo, e l'intero quadro \u00e8 pervaso da goccioline rosse ottenute schizzando la tintura rossa direttamente dal pennello. Tra i dettagli pi\u00f9 minuziosi si possono notare il merletto della camicia di Giuditta e le frange del lenzuolo in basso a sinistra del quadro."}
{"id": "86523", "revid": "124636028", "url": "https://it.wikipedia.org/wiki?curid=86523", "title": "Lista di sistemi operativi", "text": "Nel business dell'informatica, tutti i sistemi operativi sono categorizzati principalmente per:\nNaturalmente, molte categorie si sovrappongono parzialmente.\nProprietari.\nPrologue S.A..\nSi fa presente che tutte le varie edizioni del sistema operativo Prologue e Twin Server (o Twin Entry), entravano (ed entrano attualmente) in conflitto con la File Allocation Table (FAT) a 32 bit o in NTFS (Windows XP/Vista), per cui, non potendo riconvertire il sistema per risolvere il conflitto con i sistemi FAT32/NTFS, la Prologue S.A. ha deciso di arrestare lo sviluppo del sistema operativo, dedicandosi solo allo sviluppo del proprio linguaggio di programmazione ABAL++ (e suoi sviluppi) e metodo di archiviazione \"Criteria\"\nSinclair QL.\nQDOS per il Sinclair Quantum Leap (QL Disk Operative System)\nWeb operating system.\nAlcuni \"web operating systems\":\nSistemi operativi non esistenti realmente.\nSistemi operativi immaginari, mai realmente sviluppati:"}
{"id": "86524", "revid": "46291", "url": "https://it.wikipedia.org/wiki?curid=86524", "title": "Specie di Sophora", "text": "Elenco delle specie di \"Sophora\"."}
{"id": "86525", "revid": "113126300", "url": "https://it.wikipedia.org/wiki?curid=86525", "title": "Fahrenheit 451 (disambigua)", "text": ""}
{"id": "86532", "revid": "125952261", "url": "https://it.wikipedia.org/wiki?curid=86532", "title": "Marbury contro Madison", "text": "Marbury contro Madison \u00e8 stato un caso storico della Corte suprema degli Stati Uniti d'America che ha stabilito il principio del controllo di legittimit\u00e0 costituzionale (o \"revisione giudiziaria\"; \"judicial review\") negli Stati Uniti, il che significa che i tribunali americani hanno il potere di annullare leggi e statuti che ritengono violare la Costituzione degli Stati Uniti d'America. Deciso nel 1803, Marbury \u00e8 considerata la singola decisione pi\u00f9 importante nel diritto costituzionale americano.\nL'importante decisione della Corte ha stabilito che la Costituzione degli Stati Uniti \u00e8 una \u00ablegge reale\u00bb, non solo una dichiarazione di principi e ideali politici, e ha contribuito a definire il confine tra i rami del potere esecutivo e del potere giudiziario nella separazione dei poteri.\nIl fatto.\nIl caso ebbe origine all'inizio del 1801 nel contesto della rivalit\u00e0 politica e ideologica tra il Presidente degli Stati Uniti d'America John Adams e Thomas Jefferson. Adams aveva perso le elezioni presidenziali statunitensi del 1800 a favore di Jefferson e il 2 marzo 1801, appena un paio di giorni prima della fine del suo mandato come Presidente, Adams nomin\u00f2 diverse dozzine di sostenitori del Partito Federalista a posizioni di giudici distrettuali e giudici di pace (le cosiddette \u00abnomine di mezzanotte\u00bb) nel tentativo di frustrare Jefferson e i suoi sostenitori nel Partito Democratico-Repubblicano. Il Senato degli Stati Uniti ha rapidamente confermato le nomine di Adams, ma all'inaugurazione di Jefferson alcune delle autorizzazioni dei nuovi giudici non erano ancora state consegnate. Jefferson riteneva che le autorizzazioni non consegnate fossero nulle e ordin\u00f2 al suo nuovo Segretario di Stato, James Madison, di non consegnarle. Una delle autorizzazioni non consegnate apparteneva a William Marbury, un uomo d'affari del Maryland che era stato un forte sostenitore di Adams e dei federalisti. Alla fine del 1801, dopo che Madison aveva ripetutamente rifiutato di consegnargli la sua autorizzazione, Marbury intent\u00f2 una causa presso la Corte suprema chiedendo alla Corte di emettere un'ordinanza contingibile e urgente (\u00abwrit of mandamus\u00bb) per costringere Madison a consegnargli la sua autorizzazione.\nLa decisione.\nIl 24 febbraio 1803, la Corte suprema ha emesso una decisione unanime 4\u20130 contro Marbury. Il parere della Corte \u00e8 stato scritto dal Presidente della Corte suprema degli Stati Uniti d'America John Marshall, che ha strutturato l'opinione intorno a una serie di tre domande a cui ha risposto a sua volta:\nIl diritto di Marbury alla sua autorizzazione e la soluzione legale al problema.\nPer prima cosa, la Corte ha determinato che Marbury aveva in effetti legalmente diritto a ricevere la sua autorizzazione. Marshall ha ritenuto che fossero state seguite tutte le procedure appropriate: l'autorizzazione era stata adeguatamente firmata e sigillata. Madison aveva sostenuto che le autorizzazioni erano nulle se non consegnate, ma la Corte non era d'accordo, affermando che la consegna dell'autorizzazione era mera formalit\u00e0 e non un elemento essenziale per validare l'autorizzazione stessa. Poich\u00e9 l'autorizzazione di Marbury era valida, scrisse Marshall, il rifiuto di consegnarla da parte di Madison era una \u00abviolazione di un diritto legale acquisito\u00bb nei confronti di Marbury.\nPassando al secondo punto, la Corte ha affermato che la legge forniva a Marbury una soluzione per l'illegittimo rifiuto di Madison di consegnare l'autorizzazione. Marshall ha scritto che \u00ab\u00e8 una regola generale e indiscutibile, che dove c'\u00e8 un diritto, c'\u00e8 anche un rimedio con una causa o un'azione legale, ogni volta che quel diritto viene violato\u00bb. Questa regola deriva dalla massima del diritto romano \u00ab\"ubi jus, ibi remedium\"\u00bb (), che era ben radicata nel common law anglo-americano sin dai primi tempi.\nLa Corte ha quindi confermato che un'ordinanza contingibile e urgente (\u00abwrit of mandamus\u00bb) era la soluzione adeguata alla situazione di Marbury. La Corte ha ritenuto che, fintanto che il ricorso implicava un dovere obbligatorio nei confronti di una persona specifica, e non una questione politica lasciata alla discrezionalit\u00e0, i tribunali potevano approvare tale soluzione legale.\nCompetenza della Corte suprema, controllo di legittimit\u00e0 e disapplicazione.\nCi\u00f2 ha portato Marshall alla terza domanda la cui risposta dipendeva interamente da come la Corte avrebbe interpretato il testo del \"Judiciary Act\" del 1789, dal linguaggio fraintendibile. Il Congresso degli Stati Uniti aveva approvato il Judiciary Act per organizzare il sistema dei tribunali federali americani, dal momento che la Costituzione degli Stati Uniti autorizza solo una Corte suprema e lascia che il resto del potere giudiziario federale degli Stati Uniti risieda in \u00abcorti inferiori che il Congresso pu\u00f2 di volta in volta organizzare\u00bb. Marbury aveva sostenuto che il linguaggio della sezione 13 del Judiciary Act conferiva alla Corte suprema l'autorit\u00e0 di emettere ordinanze quando si trattava di casi che rientravano nella giurisdizione originale, e non solo in giurisdizione di appello. Alla fine, Marshall ha concordato con Marbury e ha interpretato la sezione 13 del Judiciary Act cos\u00ec da autorizzare la Corte a esercitare giurisdizione originale su casi riguardanti controversie sulle ordinanze.\nMa come ha sottolineato Marshall, ci\u00f2 significava che il Judiciary Act, una legge ordinaria, contraddiceva l'Articolo III della Costituzione degli Stati Uniti, una legge costituzionale, che istituisce il potere giudiziario degli Stati Uniti, causando quindi un conflitto nella gerarchia delle fonti. L'Articolo III afferma, infatti, che la Corte suprema ha giurisdizione originale solo sui casi in cui uno Stato federato degli Stati Uniti \u00e8 parte in una causa o in tutti i casi che riguardano ambasciatori, altri ministri e consoli pubblici. Nessuna di queste categorie riguardava il caso di Marbury, che era una controversia su un'ordinanza per ottenere l'autorizzazione a posizione di giudice di pace. Quindi, secondo la Costituzione, la Corte non aveva giurisdizione originale su un caso come quello di Marbury.\nIn sostanza, avendo la Corte interpretato il Judiciary Act cos\u00ec da conferirle giurisdizione originale su un caso dove non avrebbe potuto averla, una legge di grado inferiore provava ad imporsi su una legge di grado superiore. La Corte ha quindi dovuto stabilire che il Congresso non poteva ampliare la giurisdizione originale della stessa Corte rispetto a cos\u00ec come stabilito nella Costituzione e ha ritenuto che la parte pertinente della sezione 13 della legge ordinaria violasse l'Articolo III della Costituzione.\nLa Costituzione degli Stati Uniti non attribuisce esplicitamente il potere di controllo di legittimit\u00e0 costituzionale alla magistratura. Tuttavia, dopo aver stabilito che era in conflitto con la Costituzione, la Corte ha annullato la sezione 13 del Judiciary Act, effettuando il primo controllo di legittimit\u00e0 costituzionale nella storia degli Stati Uniti d'America. La Corte ha stabilito che i tribunali federali americani hanno il potere di invalidare le leggi del Congresso che non siano coerenti con la loro interpretazione della Costituzione, un'azione nota come \u00abdisapplicazione\u00bb.\nAppoggiandosi alla teoria dei poteri impliciti, Marshall ha fornito una serie di ragioni a sostegno del potere di controllo di legittimit\u00e0 della magistratura. In primo luogo, la Corte ha argomentato che la natura scritta della Costituzione stabilisce intrinsecamente tale potere, facendo riferimento a \"Il Federalista n. 78\" di Alexander Hamilton. In secondo luogo, la Corte ha dichiarato che decidere la costituzionalit\u00e0 delle leggi che applica \u00e8 una parte inerente al ruolo della magistratura americana. In terzo luogo, la Corte ha affermato che negare la supremazia della Costituzione sulle leggi ordinarie del Congresso significherebbe che \u00abi tribunali dovrebbero chiudere un occhio sulla Costituzione e curarsi solo della legge ordinaria\u00bb. Marshall ha affermato che la Costituzione pone limiti ai poteri del governo e che tali limiti sarebbero privi di significato a meno che non fossero soggetti a controllo di legittimit\u00e0 costituzionale cos\u00ec da assicurare che quegli stessi limiti fossero rispettati. Infine, Marshall ha argomentato che il controllo di legittimit\u00e0 \u00e8 implicito nella clausola di supremazia dell'Articolo VI della Costituzione degli Stati Uniti, poich\u00e9 dichiara che la legge suprema degli Stati Uniti \u00e8 la Costituzione e le leggi emanate \u00abin applicazione di essa\u00bb.\nDopo aver spiegato le proprie ragioni, Marshall ha concluso il parere della Corte riaffermando l'invalidit\u00e0 della sezione 13 del Judiciary Act e, quindi, l'incapacit\u00e0 della Corte di emettere l'ordinanza che avrebbe permesso a Marbury di ottenere la propria autorizzazione.\nConseguenze.\nL'effetto vincolante della decisione che perdura tutt'oggi \u00e8 derivato dalla posizione di vertice della Corte suprema che, con la sola forza del precedente nel common law, si impone su tutte le corti federali e dei singoli Stati federati della nazione. Ha stabilito l'autorit\u00e0 dei giudici di esaminare la costituzionalit\u00e0 delle leggi del Congresso e il potere della Corte suprema di esaminare la costituzionalit\u00e0 delle leggi federali e dei singoli Stati federati.\nIl dilemma politico.\nOltre alla mera questione giurisprudenziale, il caso \"Marbury contro Madison\" ha anche generato un difficile dilemma politico per John Marshall e la Corte suprema. Se la Corte si fosse pronunciata a favore di Marbury e avesse emesso un'ordinanza con cui obbligare Madison a consegnare l'autorizzazione di Marbury, Jefferson e Madison l'avrebbero probabilmente semplicemente ignorata, il che avrebbe fatto sembrare la Corte impotente, mettendo in dubbio le fondamenta della magistratura. D'altra parte, una chiara sentenza contro Marbury avrebbe dato a Jefferson e ai Democratici-Repubblicani una chiara vittoria politica sui Federalisti.\nMarshall ha risolto entrambi i problemi. In primo luogo, ha convinto la Corte che la trattenuta dell'autorizzazione di Marbury da parte di Madison fosse illegale, il che ha soddisfatto i federalisti. Allo stesso tempo, per\u00f2, la Corte non ha potuto concedere a Marbury l'ordinanza richiesta, il che ha soddisfatto Jefferson e i Democratico-Repubblicani."}
{"id": "86533", "revid": "879165", "url": "https://it.wikipedia.org/wiki?curid=86533", "title": "Sestante", "text": "Il sestante \u00e8 uno strumento utilizzato per misurare l'angolo di elevazione di un oggetto celeste sopra l'orizzonte. Tecnicamente la misura si effettua facendo allineare l'oggetto con l'orizzonte. La data e l'angolo di misura sono utilizzati per calcolare una specifica posizione su una mappa nautica o aeronautica e si usa per esempio traguardando a mezzogiorno il Sole per individuare la latitudine.\nLa scala di un sestante \u00e8 di 60\u00b0, pari ad 1/6 di circonferenza, mentre un ottante dispone di una scala pari ad 1/8 di circonferenza, o 45\u00b0. Questo dispositivo fu utilizzato fino al 1767, anno in cui fu pubblicata la prima edizione dell'almanacco nautico, carta sulla quale erano riportate le distanze lunari, che consentivano ai navigatori dell'epoca di individuare la data in relazione all'angolo tra il sole e la luna. Tuttavia quest'angolo qualche volta superava i 90\u00b0 rendendo impossibile l'utilizzo dell'ottante e spianando la strada all'utilizzo del sestante.\nStoria.\nAmedeo di Benedetto di Giovan Maria (Nobile dei Baroni di Reda) decifr\u00f2 un vecchio documento, che si ritiene fosse stato rinvenuto all'interno di una piramide egizia, che farebbe risalire a questa civilt\u00e0 l'utilizzo di un prototipo di sestante per orientarsi nel deserto tramite le stelle.\nPrincipio di funzionamento.\nIl sestante sfrutta il principio della doppia riflessione: se un raggio luminoso subisce una doppia riflessione sullo stesso piano, l'angolo di deviazione \u00e8 il doppio dell'angolo formato dalle superfici riflettenti.\nLa scala del sestante \u00e8 di 60\u00b0 reali ma \u00e8 graduata in maniera doppia in modo da leggere direttamente il doppio dell'angolo formato dai due specchi.\nFu Sir Isaac Newton lo scopritore del principio della doppia riflessione negli strumenti di navigazione, ma queste ricerche non furono mai pubblicate. Successivamente due uomini, indipendentemente l'uno dall'altro, riscoprirono il sestante attorno al 1730: John Hadley (1682-1744), matematico inglese, e Thomas Godfrey, (1704-1749), inventore americano. Il sestante sostitu\u00ec l'astrolabio, fino a quel tempo il principale strumento di navigazione.\nVantaggi.\nRispetto all'astrolabio il sestante ha il vantaggio che \u00e8 possibile \"traguardare\" un oggetto rispetto all'orizzonte, piuttosto che in relazione allo strumento, consentendo una misura pi\u00f9 precisa. Nel momento in cui l'orizzonte e l'oggetto celeste sono traguardati in realt\u00e0 sono fermi, anche se l'imbarcazione si sta muovendo. Questo avviene in quanto la collimazione dei due punti avviene tramite la riflessione di due specchi che sottraggono il moto causato dalla nave.\nL'osservazione in un sestante fa \"collimare\" due punti di vista: uno, attraverso lo specchio mobile, \u00e8 il cielo o un oggetto posto nella volta celeste, l'altro, attraverso lo specchio fisso, \u00e8 l'orizzonte. Attraverso una opportuna regolazione si porta l'immagine della parte bassa dell'oggetto celeste a toccare l'orizzonte. La misura si prende contemporaneamente all'ora e al giorno. Viene poi letto l'angolo di elevazione dalla scala, detta nonio e registrata con la data. La data e l'ora sono utilizzate per estrarre dalle effemeridi i dati dell'oggetto celeste, utili al calcolo.\nLa misurazione viene poi trasformata in una posizione mediante diverse procedure matematiche. Il metodo pi\u00f9 semplice consiste nel disegnare l'elevazione dell'oggetto traguardato su un globo sferico. L'intersezione di due o pi\u00f9 circoli di elevazione, riferiti a due o pi\u00f9 oggetti celesti, fornisce una precisa localizzazione.\nIl sestante \u00e8 uno strumento delicato. Se dovesse cadere, l'arco, che \u00e8 la parte pi\u00f9 importante, potrebbe piegarsi e di conseguenza comprometterne la precisione. \u00c8 tuttavia possibile rettificarlo con appositi strumenti di misura, o con ottiche di precisione. Gli specchi, invece, sono calibrati in parallelo mediante distanziatori di precisione posti sulla loro superficie.\nAnatomia di un sestante.\nIl \"braccio\" detto \"alidada\" muove lo \" specchio mobile\". L\"'Indicatore\" o \"linea di fede\" punta sul \"lembo o arco\" per mostrarne la misurazione. Lo \"specchio fisso\" \u00e8 solidale con l'armatura ed \u00e8 di vari tipi. Il telaio lega tutti i componenti. Solidale al telaio, opposto allo specchio fisso, c'\u00e8 il \"cannocchiale\".\nVi sono due tipi di sestante; danno entrambi buoni risultati, per cui \u00e8 solo questione di preferenze personali.\nIl \"sestante tradizionale\" ha uno specchio fisso a orizzonte parziale o mezzo-orizzonte. Divide il campo di visuale in due. La parte esterna \u00e8 trasparente ed \u00e8 visibile l'orizzonte. La parte interna \u00e8 riflettente ed \u00e8 visibile l'oggetto celeste da traguardare, riflesso anche dallo specchio mobile. Il vantaggio \u00e8 che sia l'orizzonte che l'oggetto celeste sono illuminati e quindi il pi\u00f9 possibile visibili. Questo viene utilizzato soprattutto di giorno con il sole, o ai crepuscoli con le stelle, quando l'orizzonte \u00e8 facile da vedere. Tuttavia \u00e8 necessario assicurarsi che la parte bassa dell'oggetto celeste tocchi l'orizzonte.\nIl \"sestante a orizzonte totale\" utilizza uno specchio semi-argentato che consente una visione totale dell'orizzonte. Questa caratteristica rende pi\u00f9 agevole osservare il momento in cui la parte inferiore dell'oggetto celeste tocca l'orizzonte.\n\u00c8 ovvio che, in entrambi i tipi, uno specchio di dimensioni pi\u00f9 grandi consente un maggior campo visuale e di conseguenza una ricerca pi\u00f9 agevole dell'oggetto celeste. I moderni sestanti possiedono specchi di 5\u00a0cm di diametro mentre nel secolo precedente raramente superavano i 2.5\u00a0cm.\nQuando l'orizzonte non \u00e8 visibile si utilizza un orizzonte artificiale: nel caso di nebbia, di notti senza luna, quando si osserva attraverso una finestra o quando l'orizzonte \u00e8 nascosto dietro alberi o edifici. I sestanti professionali montano orizzonti artificiali di solito costituiti da uno specchio che punta a una bolla d'aria situata in tubo pieno di fluido. Molti di essi possiedono anche filtri per traguardare il sole e ridurre gli effetti della nebbia.\nMolti tipi di sestante montano da 1 a 3 monoculari. Molti utenti professionisti preferiscono un singolo oculare che consente un ampio e luminoso campo di visuale utilizzabile anche di notte. Alcuni montano degli amplificatori monoculari per incrementare la luminosit\u00e0 soprattutto nel caso di notti senza luna. Altri preferiscono usare un orizzonte artificiale illuminato.\nI sestanti professionali sono in grado di misurare fino a 1 minuto di grado, pari 1/60 di grado. Con i pi\u00f9 precisi si possono effettuare misurazioni, tramite un nonio, fino a 0.2 minuti di grado. Dato che un minuto di grado di errore corrisponde a circa un miglio nautico, la maggiore precisione che si pu\u00f2 ottenere dalla navigazione celeste \u00e8 di circa 0.1 miglia nautiche che corrispondono a circa 200 iarde, pari a circa 186 metri.\nUn cambiamento di temperatura pu\u00f2 deformare l'arco del sestante creando delle imprecisioni. Molti navigatori lo collocano solitamente in una custodia a tenuta stagna, in grado di mantenerlo il pi\u00f9 possibile in equilibrio rispetto alla temperatura esterna.\nDi solito un telaio standard \u00e8 in grado di stabilizzare gli errori causati da un cambiamento di temperatura. Le manopole sono separate dall'arco e dal telaio che in questo modo non si deformano.\nI sestanti utilizzati ai tropici sono spesso dipinti di bianco per riflettere la luce del sole; in questo modo rimangono relativamente freschi. Quelli di alta precisione sono costruiti in una lega speciale chiamata invar, la cui propriet\u00e0 principale \u00e8 possedere un basso coefficiente di dilatazione termica. Sono stati persino costruiti dei sestanti al quarzo o di ceramica, soggetti ad una bassissima dilatazione termica. L'ottone ha una dilatazione termica minore dell'alluminio, ma quest'ultimo \u00e8 pi\u00f9 leggero e ci si affatica meno nell'utilizzarlo.\nI sestanti aerei sono attualmente fuori produzione, ma ai loro tempi possedevano particolari caratteristiche: un orizzonte artificiale e dei dispositivi meccanici in grado di memorizzare centinaia di misurazioni per traguardo per compensare le accelerazioni casuali del fluido dell'orizzonte artificiale. I sestanti aerei pi\u00f9 antichi possedevano un doppio traguardo visuale: uno standard e un altro concepito per la cabina di pilotaggio.\nIl sestante \"Bris\".\nSven Yrvind svilupp\u00f2 il suo sestante, chiamato \"Bris\", a basso costo, dotato di un equipaggiamento spartano e utilizzato per gli attraversamenti oceanici. Il \"Bris\" \u00e8 molto preciso, funziona ad intervallo fisso, pur essendo dotato di una tecnica costruttiva a basso impatto tecnologico. \u00c8 costituito da tre specchi stretti e piatti, rigidamente montati a forma di V. Quando il sole o la luna vengono traguardati attraverso la V, vengono suddivisi in otto immagini. Il Sestante \u00e8 piccolo, abbastanza robusto da essere tenuto in una custodia di 2\u00a0cm di raggio per 3\u00a0cm di altezza e appeso al collo con una cordicella.\nIl \"Bris\" si calibra su posizioni geografiche conosciute, con un buon orologio e un almanacco nautico. Il Sole e la luna possiedono la stessa ampiezza angolare se osservati dalla superficie della terra, pertanto possono essere utilizzati entrambi per la calibrazione.\nMentre si usa, si attende finch\u00e9 il bordo dell'immagine tocca l'orizzonte, poi si registra il tempo e si riduce la mira usando l'angolo registrato per quel bordo dell'immagine."}
{"id": "86534", "revid": "124165930", "url": "https://it.wikipedia.org/wiki?curid=86534", "title": "Homo sum, humani nihil a me alienum puto", "text": "\u00abHomo sum, humani nihil a me alienum puto\u00bb (pronuncia: \"\u00f2mo sum, um\u00e0ni n\u00ecil a m\u00e8 ali\u032f\u00e8num puto\") \u00e8 una frase in lingua latina che significa letteralmente: \u00abSono un essere umano, niente di ci\u00f2 ch'\u00e8 umano ritengo estraneo a me\u00bb (in parole pi\u00f9 semplici: \u00abNulla che sia umano mi \u00e8 estraneo\u00bb).\nLa frase \u00e8 di Publio Terenzio Afro che la us\u00f2 nella sua commedia \"Heautontimor\u00f9menos\" (\"Il punitore di s\u00e9 stesso\", v. 77) del 165 a.C.\nOrigine.\nCrem\u00e8te, invitato da Menedemo a non impicciarsi in affari che non lo riguardano, risponde all'esortazione con questa frase, che nel contesto della commedia si pu\u00f2 tradurre come \"Sono un essere umano, tutto ci\u00f2 ch'\u00e8 umano mi riguarda\".\nEsistono varie versioni della frase: spesso viene omessa la parte iniziale \"Homo sum\", e a volte vi \u00e8 anche l'ellissi del verbo \"puto\", che, anzi, viene spesso omesso anche nelle traduzioni. Inoltre, esiste la variante arcaica \"nil\" al posto di \"nihil\".\nNei contesti moderni la frase aggiunge al suo significato originale quello di \"non voglio lasciare da parte nulla, tutto quello che riguarda l'umanit\u00e0 e le sue realizzazioni \u00e8 in grado di destare interesse in me\".\nDiffusione nei secoli.\nCome altre citazioni e opere terenziane, la frase ebbe grande successo e ampia valutazione nei secoli dopo la fine di Terenzio. Un ruolo, seppur minore, ebbe in epoca cristiana (quando, osservando la delicatezza dei sentimenti, l'indulgenza e la comprensione dell'animo umano, si interpretarono i suoi scritti come precursori dell'arte dell'amore per il prossimo) e nel Medioevo, epoca in cui essi seguitarono a essere letti e interpretati. Ma il principale successo venne con l'Umanesimo e il Rinascimento, in cui si svilupp\u00f2 l'ideale della dignit\u00e0 umana e la citazione divenne portavoce dell\"humanitas\" appena sviluppatasi.\nUna celebre parafrasi del motto \u00e8 stata adottata da Roman Jakobson, dai molteplici interessi in ogni disciplina collegata con la linguistica: \"Linguista sum; linguistici nihil a me alienum puto\" (\u00absono un linguista, non considero a me estraneo nulla di linguistico\u00bb).\nUna parafrasi compare nel romanzo \"I fratelli Karamazov\" di F\u00ebdor Dostoevskij: \"Satana sum et nihil humanum a me alienum puto\", intendendo qui che Satana, usando assumere sembianze umane, \u00e8 costretto a subirne anche gli acciacchi tra cui, come nel caso specifico del testo, i reumatismi.\n\u201cI cani, cui nulla di quel che \u00e8 umano \u00e8 alieno, ostentavano disinvoltura procedendo a muso ritto, \u2026\u201d in \"Marcovaldo\" (1963) di Italo Calvino.\n\u00c8 l\u2019incipit de \"Le 120 giornate di Sodoma\" del Marchese de Sade, con cui probabilmente l\u2019autore voleva sottolineare come la depravazione e il sadismo siano parte dell\u2019essere umano."}
{"id": "86536", "revid": "21880", "url": "https://it.wikipedia.org/wiki?curid=86536", "title": "Tamerici", "text": ""}
{"id": "86539", "revid": "125120328", "url": "https://it.wikipedia.org/wiki?curid=86539", "title": "Serchio", "text": "Il Serchio \u00e8 uno dei principali fiumi della Toscana, il terzo della regione per lunghezza (111\u00a0km) dopo l'Arno e l'Ombrone, e il secondo per portata media alla foce (46,1\u00a0m\u00b3/s).\nOve si considerino per\u00f2 la regolarit\u00e0 di regime e le portate minime estive, il Serchio, con i suoi 11\u00a0m\u00b3/s (dei quali quasi met\u00e0 dovuti al fiume Lima), \u00e8 il maggiore della regione.\nIl corso del fiume.\nIl ramo principale del Serchio scende dalle pendici del monte Sillano (m. 1.864) e si riunisce al ramo denominato \"Serchio di Gramolazzo\" presso il comune di Piazza al Serchio.\nPercorre la Garfagnana da nord a sud, da Sillano fino a Gallicano, per poi continuare nella Media Valle costeggiando il territorio del comune di Barga e Bagni di Lucca. Attraversa quello di Borgo a Mozzano. Pi\u00f9 volte sbarrato artificialmente, in questo tratto riceve da destra l'Edron, il T\u00f9rrite Secca, il T\u00f9rrite di Gallicano, il Turrite Cava, il Pedogna e la Celetra; da sinistra la Covezza, il Fiume, il Castiglione, il Sillico, il Ceserana, la Corsonna, la Loppora, l'Ania, il Fegana e la Lima, il suo principale affluente che nasce dal Passo dell'Abetone raccogliendo le acque dell'Appennino Pistoiese nord occidentale con un volume medio di oltre 20 metri cubi al secondo.\nGiunto nella piana di Lucca - dopo aver attraversato o lambito le zone del morianese e del capannorese - dove raccoglie anche le acque del torrente Freddana, volge a ovest dove, attraverso la stretta di Ripafratta, entra in provincia di Pisa scorrendo nei comuni di San Giuliano Terme e Vecchiano; sulla sponda sinistra, a dieci chilometri dalla foce lambisce il paese di Pontasserchio, l'unico insieme a Piazza al Serchio a prendere il nome dal fiume, sovrastato dall'omonimo ponte a tre arcate che lo collega con Vecchiano. Poco prima di Pontasserchio in localit\u00e0 Rigoli, dalla sponda sinistra, riceve le acque del torrente-canale Ozzeri. Il Serchio termina il suo corso gettandosi nelle acque liguri-tirreniche, nella zona del Parco di San Rossore, pochi chilometri a nord di Pisa, fra la sponda destra di Marina di Vecchiano e la sponda sinistra sangiulianese.\nI suoi affluenti dopo la confluenza dei due rami.\nIn riva destra.\nin comune di Camporgiano\nin comune di Castelnuovo di Garfagnana\nin comune di Gallicano\nin comune di Borgo a Mozzano\nin comune di Lucca\nin comune di Vecchiano\nIn riva sinistra.\nin comune di San Romano in Garfagnana\nin comune di Castiglione di Garfagnana\nin comune di Pieve Fosciana\nin comune di Fosciandora\nin comune di Barga\nin comune di Coreglia Antelminelli\nin comune di Abetone Cutigliano\nin comune di San Marcello Piteglio\nin comune di Bagni di Lucca\nin comune di Borgo a Mozzano\nin comune di Lucca\nin comune di Capannori\nin comune di Lucca\nin comune di San Giuliano Terme\nIsole fluviali.\nSul Serchio si trovano alcune piccole isole che vengono sommerse in caso di piena. Queste isole oggi sono quasi tutte tra la localit\u00e0 di Marlia e quella di Nave, nel tratto che scorre a Nord della citt\u00e0 di Lucca; le dimensioni di questi bassi isolotti vanno da poco meno di due ettari al migliaio di metri quadrati. Anticamente fu molto importante, in Garfagnana, l'isola posta presso il paese di Gallicano, dato che in quel tratto il fiume era confine tra la Repubblica di Lucca e il Granducato di Toscana (territorio di Barga). L'isola di Gallicano dette luogo a varie contese ed \u00e8 rappresentata in varie mappe antiche. Oggi per\u00f2 quest'isola \u00e8 divenuta una penisola in quanto non pi\u00f9 separata dalla precedente riva sinistra del fiume. \nL'antico corso del fiume.\nIl fiume Serchio ha visto stravolgere il proprio corso innumerevoli volte durante i secoli.\nIn antichit\u00e0 si chiamava \"Auser\" e, prima di arrivare presso la citt\u00e0 di Lucca, divergeva in due rami all'altezza di San Pietro a Vico.\nIl primo ramo (il minore e dunque chiamato \"Auserculus\", cio\u00e8 \"piccolo Auser\") lambiva Lucca da nord, continuando la sua corsa presso Borgo Giannotti e fino alla zona di Montuolo, scorrendo lungo l'antico percorso dell'attuale strada statale 12 dell'Abetone e del Brennero.\nIl secondo ramo (il maggiore, che quindi portava il nome originale di \"Auser\") passava vicino alla periferia orientale della citt\u00e0 lucchese, scorrendo poi nelle zone di Lammari, Lunata e Capannori. All'altezza della Pieve San Paolo questo ramo subiva un'ulteriore ramificazione: una parte seguitava il suo corso a est verso Bientina, l'altra, passando a sud di Lucca e scorrendo verso ovest, si ricongiungeva al primo ramo nei pressi di Montuolo; in tal modo Lucca sorgeva su una grande isola fluviale.\nA seguito della caduta dell'Impero romano d'Occidente (476) e delle invasioni barbariche, cessarono i lavori di miglioramento e manutenzione dei canali del fiume, cosicch\u00e9 le acque tesero ad uscire con continuit\u00e0 dagli argini dei canali sino a minacciare l'incolumit\u00e0 dei cittadini, tanto che si verific\u00f2 un progressivo allontanamento della popolazione da quei luoghi.\nI problemi delle piene vennero in seguito risolti dal vescovo di Lucca San Frediano, in carica dal 561 al 589. Egli, esperto di idraulica, esegu\u00ec dei lavori per deviare il corso principale del fiume e convogliare le acque nel primo ramo (\"Auserculus\"), che lambiva la citt\u00e0 da nord. Da questo momento il poi, il nome del corso d'acqua sar\u00e0 Serchio, derivato di \"Auserculus\". Il fiume venne inoltre dirottato a Ripafratta ad ovest del Monte Pisano e fatto gettare direttamente in mare nei pressi di Pisa invece che confluire in Arno.\nNegli ultimi secoli il suo corso inferiore, a valle di Ripafratta in particolare, venne progressivamente rettificato, eliminando le numerose anse che ne rallentavano le piene e rendendo pi\u00f9 soggetti ad alluvioni i terreni circostanti (Filettole, Pontasserchio, Vecchiano, la grande ansa di Metato e Piaggia, Migliarino).\nLe ultime acque residue vennero infine raccolte in un canale minore detto \"Ozzeri\"; a mano a mano che le acque si ritiravano dal ramo a est, le terre tornarono ad essere fertili e rinacquero gli antichi villaggi abbandonati a causa dell'impaludamento durante il periodo delle piene, sia nella pianura di Lucca che in quella di Pisa.\nAlmeno fino agli anni '50 del XX secolo, per la sua ampia portata il fiume, nel suo basso corso aveva scali e approdi con traghetti (c.d. navi, barche).\nDalla sua foce, risalendo il corso fluviale si incontravano i seguenti scali e barche:\nAlluvioni.\nIl fiume Serchio, per la sua posizione e per la conformazione del territorio in cui scorre, \u00e8 storicamente esposto a repentine piene in seguito ad abbondanti precipitazioni.\nIl massimo storico assoluto del fiume risale al 2 ottobre 1836 quando venne raggiunto un picco di portata pari a 3.200\u00a0m\u00b3/s, mentre la pi\u00f9 rovinosa in assoluto fra le piene fu invece quella del 16 novembre 1812 che riusc\u00ec anche ad allagare la citt\u00e0 di Lucca. Altre piene notevoli nel XX secolo furono quella del 17 novembre 1940 che caus\u00f2 pesanti danni nell'Oltreserchio e quella del 19 novembre 1952 quando, per preservare Pisa, fu aperta una breccia nell'argine dalla parte di Nodica inondando i relativi territori. Infine quella del 9 novembre 1982 che raggiunse a Lucca i 2.200\u00a0m\u00b3/s.\nNell'ultima decade di dicembre 2009 il Serchio ha visto aumentare a dismisura la propria portata d'acqua (2.100\u00a0m\u00b3/s), sia a causa delle nevi disciolte da un generale innalzamento delle temperature, sia a causa di un periodo ininterrotto di pioggia. La notte del 25 dicembre l'eccessivo flusso idrico ha provocato il cedimento di un tratto di argine sia nella frazione di Santa Maria a Colle (comune di Lucca) che tra le frazioni di Nodica e Migliarino (comune di Vecchiano) causando una grave alluvione nei territori circostanti, dove campi e interi abitati sono stati allagati da acqua mista a fango, alta fino a 2 metri. Il vicino tratto dell'autostrada A12, all'altezza dell'uscita Pisa Nord e dello svincolo con l'autostrada A11, \u00e8 stato chiuso in quanto sormontato dall'ondata di piena e per pericolo di smottamenti, fino al 5 gennaio 2010. Si \u00e8 resa necessaria anche la limitazione del traffico veicolare lungo la Strada Statale Aurelia tra le localit\u00e0 di Madonna dell'Acqua e Viareggio. Le acque hanno anche raggiunto il vicino lago di Massaciuccoli ingrossandolo notevolmente oltre il livello di guardia.\nL'11 novembre 2012. dopo le incessanti piogge in tutta la Toscana, alle 8:00 il fiume Serchio ha registrato a Borgo a Mozzano una portata di 600\u00a0m\u00b3/s, mentre alla diga di Trombacco la portata era superiore ai 45\u00a0m\u00b3/s. L'ondata di maltempo ha anche causato allagamenti e smottamenti in tutta la periferia lucchese, isolando anche parte dell'abitato di Piazza al Serchio. Per precauzione sono anche state chiuse alcune strade che costeggiano o attraversano il fiume come la statale del Brennero e, sull'altra sponda, la provinciale Ludovica, presso Borgo a Mozzano, all'altezza del Ponte del Diavolo. La piena ha raggiunto il suo massimo alle 16:00 presso Avane e Filettole registrando un'altezza di 9,65\u00a0m e una portata di 1688\u00a0m\u00b3/s, non molto inferiore a quella dell'alluvione del 2009. Il fiume \u00e8 anche uscito dall'alveo alla Casina Rossa.\nStoria.\nAlla fine del III secolo a.C. il percorso del fiume fu seguito dalle truppe Romane nello sforzo di accerchiare e debellare gli ostinati Apuani che erano insediati sulle montagne circostanti.\nLa vallata del Serchio assunse a quel tempo la definizione di \"Forum Clodii\", oggi Garfagnana. La Valle del Serchio divenne per un lungo periodo l'unica alternativa viaria per recarsi da Pisa a Luni al tempo in cui i Romani, impediti lungo mare dalle \"Fossae Papirianae\" e sulle colline dalla guerriglia dei bellicosi Apuani, dovettero interrompere il percorso della Via Aurelia, svoltando verso Lucca per poi dirigersi verso la Val del Serchio, quindi verso la Val d'Aulella.\nIl detto toscano \"\u00e8 costato quanto il Serchio ai lucchesi\" distilla in poche parole due millenni di sforzi per regimentare il fiume, nonch\u00e9 gli immensi danni e le innumerevoli perdite subite per i suoi continui capricci.\nDal 1939 sul Serchio e nel tratto di mare di fronte alla foce del fiume fu utilizzato in addestramento e perfezionato il Siluro a Lenta Corsa o Maiale, arma adoperata dalla Regia Marina nella seconda guerra mondiale.\n\"... Al Serchio si era creata, in modo vero, profondo e sincero, quella banda di fratelli che costituiva un ideale dei giovani allievi dell'Accademia Navale ed essere uniti come consanguinei non era retorica, come non lo era il volere dare in ogni possibile modo tutto quello che si poteva ad un'Italia che amavamo sopra ogni cosa. La si cre\u00f2 quello \"spirito del Serchio\" che nessuno di noi ha mai potuto dimenticare...\"\nAmmiraglio Gino Birindelli (Tratto dal libro \"Vita di Marinaio\").\nStrade lungo il fiume.\nLa Strada statale 12 dell'Abetone e del Brennero lo costeggia gi\u00e0 a valle di Lucca, salendo fino a Chifenti frazione del Comune di Borgo a Mozzano sulla sponda sinistra mentre sulla sponda destra c'\u00e8 la strada provinciale Lodovica; da Chifenti a Castelvecchio Pascoli (Barga) \u00e8 la volta della ex statale 445 della Garfagnana oggi strada regionale toscana 445, poi attraverso il Ponte di Campia passa sulla sponda destra e quindi, fino alle origini, dalla strada per Capanne di Sillano e il passo della Pradarena."}
{"id": "86540", "revid": "466539", "url": "https://it.wikipedia.org/wiki?curid=86540", "title": "Teatro Duse (Genova)", "text": "Il teatro Duse \u00e8 un teatro italiano, con sede a Genova, intitolato all'attrice Eleonora Duse. Dal 2018 fa parte delle sale ufficiali del Teatro Nazionale di Genova.\nSituato a pochi metri da piazza Corvetto e da un altro teatro storico, il Politeama Genovese (anch'esso parte fino agli anni 1990 del teatro stabile, e poi gestito da una societ\u00e0 privata), il teatro Duse dispone di cinquecento posti. Fra le strutture stabili parte del Teatro Nazionale - ex Stabile di Genova (ente pubblico per gli spettacoli di teatro di prosa fondato nel 1951 e operativo dal 1955 sotto la direzione di Ivo Chiesa) - \u00e8 la pi\u00f9 antica.\nStoria.\nLa storia del teatro Duse risale al periodo fra gli anni quaranta e cinquanta, quando il capoluogo ligure era alla ricerca di nuovi spazi per dare vita ad una ripresa artistico-culturale dopo la seconda guerra mondiale; tale ricerca di spazi vedeva in concorrenza numerose compagnie concorrenti allora operanti sul territorio. La struttura prende il nome da una sala quasi omonima attiva nell'immediato secondo dopoguerra a piazza Tommaseo: il piccolo teatro Eleonora Duse, gi\u00e0 sede della compagnia filodrammatica Dicea.\nCome piccolo teatro, il Duse di piazza Tommaseo rimase in attivit\u00e0 nelle stagioni tra il 1947 e il 1950 con un proprio repertorio, mentre la compagnia sperimentale che fino allora lo occupava - trasferita ad altra sede - proseguiva la propria attivit\u00e0 sotto la guida dei maestri Giannino Galloni e Giulio Cesare Castello, fino ad assumere il nome di teatro d'arte della Citt\u00e0 di Genova e a trasformarsi in compagnia stabile.\nGrazie all'apporto di attori professionisti, poterono essere rappresentati nella nuova sala Postelegrafonici di piazza De Ferrari autori e testi di importanza quali la \"Mandragola\" di Niccol\u00f2 Machiavelli, \"Le notti dell'ira\" di Armand Salacrou e \"La questione russa\" di Kostantin Simonov. L'esperienza \"stabile\" ebbe peraltro vita breve e il gruppo, privo di sede, decise di rientrare nell'alveo del piccolo teatro Duse guidato dall'impresario Aldo Trabucco.\nUna possibilit\u00e0 per mettere d'accordo tutti, agli albori degli anni Cinquanta, sembr\u00f2 essere la disponibilit\u00e0 della nuova struttura - il teatro Duse di via Bacigalupo - realizzata proprio nelle adiacenze della sala Politeama Genovese gravemente danneggiata dai bombardamenti su Genova del 1941-42 e in via di ricostruzione. Ma divergenze di carattere artistico ostacolarono il decollo della nuova realt\u00e0. Occorrer\u00e0 infatti attendere il 1954 per avere l'inaugurazione del teatro Duse, con la rappresentazione dello spettacolo \"L'amo di Fenisa\" di Lope de Vega. E altri due anni dovranno trascorrere prima che, sotto la direzione di Ivo Chiesa, si potesse giungere al battesimo vero e proprio del teatro stabile della Citt\u00e0 di Genova - Eleonora Duse.\nNel marzo del 2018 \u00e8 entrato a far parte delle sale ufficiali del Teatro Nazionale di Genova.\nIl cartellone.\nNel corso delle diverse stagioni il teatro Duse ha visto calcare il proprio palcoscenico dalle maggiori compagnie di prosa italiane e, per lungo tempo, \u00e8 stato considerato - con le sue attivit\u00e0 culturali collaterali fatte di incontri, conferenze, letture e dibattiti - una sorta di \"Piccolo\", secondo soltanto al teatro milanese diretto da Paolo Grassi e Giorgio Strehler.\nFra i maggiori registi che hanno lavorato per questo teatro: Luigi Squarzina, Alessandro Fersen, Mario Ferrero ed Enrico Maria Salerno (spesso presente anche in veste di attore).\nFra gli interpreti: Tino Buazzelli, Alberto Lionello, Lina Volonghi (che nella sua citt\u00e0 natale ha portato in scena una versione dell'adattamento de \"La bocca del lupo\" di Remigio Zena), Evi Maltagliati, Valentina Fortunato, Tino Bianchi e Gianrico Tedeschi.\nIl teatro Duse propone un cartellone autonomo, articolato su un numero variabile di spettacoli da stagione a stagione, ma sempre oscillante intorno alle venti/venticinque rappresentazioni annue."}
{"id": "86541", "revid": "123204471", "url": "https://it.wikipedia.org/wiki?curid=86541", "title": "Susanna e i vecchioni (Artemisia Gentileschi Pommersfelden)", "text": "Susanna e i vecchioni \u00e8 un dipinto a olio su tela (170x119 cm) realizzato nel 1610 dalla pittrice italiana Artemisia Gentileschi. Fa parte della Collezione Graf von Sch\u00f6nborn, che si trova a Pommersfelden in Germania.\nStoria.\nIl quadro - firmato \"Artemisia Gentileschi \" e datato 1610, quando la pittrice aveva appena 17 anni - fu esibito dal padre Orazio come prova della maestria ormai raggiunta dalla figlia. Esso \u00e8 stato pertanto oggetto di controverse attribuzioni: molti hanno ritenuto che fosse sostanzialmente opera di Orazio, firmato col nome di Artemisia solo per scopi promozionali. Altri ne hanno messo in discussione la datazione (soprattutto quando si ipotizzava, per Artemisia, una data di nascita posteriore). Pi\u00f9 recentemente altri studiosi hanno ipotizzato che la stessa autrice del dipinto abbia retrodatato il dipinto come simbolo dell'inizio dell'oppressione subita da parte del padre e di Agostino Tassi.\nSono stati attribuiti ad Artemisia Gentileschi altri due quadri rappresentanti lo stesso episodio biblico: una tela datata 1649 e un altro quadro datato 1652, attribuitole nel 2004 dalla studiosa d'arte Adelina Modesti.\nDescrizione e stile.\nIl soggetto di \"Susanna e i vecchioni\" \u00e8, tra gli episodi dell'Antico Testamento, uno dei pi\u00f9 frequentemente rappresentati, specialmente nel XVI e XVII secolo. L'episodio al quale si riferisce l'opera \u00e8 narrato nel Libro di Daniele: la casta Susanna, sorpresa al bagno da due anziani signori che frequentavano la casa del marito, \u00e8 sottoposta a ricatto sessuale: o acconsentir\u00e0 di sottostare ai loro appetiti o i due diranno al marito di averla sorpresa con un giovane amante. Susanna accetta l'umiliazione di una ingiusta accusa; sar\u00e0 Daniele a smascherare la menzogna dei due laidi anziani. La rappresentazione di Susanna sorpresa ignuda dai vecchioni ha apparentemente intenti moralistici, ma \u00e8 spesso un pretesto per soddisfare la \"pruderie\" di committenti che si compiacciono di soggetti di nudo femminile.\nOra la critica pare aver superato i tanti dubbi attributivi e considera il quadro (anche quando siano presenti modesti aiuti del padre) non solo una dimostrazione del livello eccelso delle precoci capacit\u00e0 pittoriche di Artemisia, ma anche della ricerca di una sua autonomia rispetto ad Orazio. Pur rimanendo nella scia del realismo caravaggesco, Artemisia sembra qui guardare anche alle novit\u00e0 portate a Roma da Annibale Carracci. Pare che la pittrice abbia scelto di ritrarre la protagonista in una posa alquanto avvitata per mostrare il proprio virtuosismo. Il corpo di Susanna risulta realistico anche in particolari come il ventre e il seno, solitamente idealizzati da artisti a lei contemporanei. Tale effetto \u00e8 stato ottenuto grazie alla sottile ombreggiatura operata sul nudo.\nColpisce sul piano stilistico l'essenzialit\u00e0 del quadro. Rispetto ad altri di soggetto analogo, non vi sono ancelle attorno a Susanna, n\u00e9 vasche o ruscelli per le abluzioni, n\u00e9 fronde che nascondono i due guardoni. La scena \u00e8 tenuta dai soli tre protagonisti disposti in modo marcatamente piramidale. I due anziani sono appoggiati ad una balaustra e confabulano tra loro, sorpresi nel momento esatto in cui formulano la proposta lasciva. Nel dipinto appaiono come un'unica massa scura che grava esattamente sopra la testa della giovane donna, che risulta oppressa. La sensazione di intrappolamento viene aumentata grazie al muro compatto alle sue spalle. Artemisia descrive in questo modo il disagio psicologico di Susanna, che, sopraffatta dall'evento, non cerca neppure di nascondere le forti e generose forme del suo corpo (inconfondibilmente dipinte da Artemisia), ma tende le mani quasi a voler allontanare da s\u00e9 la molestia dei due.\nInfluenze.\nLa storica dell'arte Mary Garrard ha fatto notare come la posa di Susanna possa essere ispirata alla figura di Adamo nella cacciata dal paradiso, dipinta da Michelangelo nella Cappella Sistina. Il tratto naturalistico e audace dell'opera \u00e8 frutto dello studio di Artemisia delle opere di Caravaggio, nonostante egli non abbia mai ritratto nudi. Le delicate ombreggiature del quadro e la meticolosit\u00e0 nel dipingere certi dettagli (ad esempio l'incrinatura nel gradino a destra di Susanna) sono affini allo stile del padre Orazio, che potrebbe averla aiutata nel completamento dell'opera.\nInterpretazione.\nUna dubbia lettura dell'opera della Gentileschi, che privilegiava la sua biografia rispetto alla qualit\u00e0 artistica, aveva voluto vedere nella Susanna una sorta di auto-rappresentazione della propria condizione di giovane donna quotidianamente insidiata da uomini lascivi. Il quadro precede lo stupro subito da Artemisia ad opera di Agostino Tassi, che collaborava in quel periodo con Orazio per la realizzazione della loggetta della sala del Casino delle Muse a Palazzo Pallavicino Rospigliosi. Anche per questo \u00e8 stata avanzata l'ipotesi che l'uomo con i capelli scuri (troppo giovane per essere chiamato \"vecchione\") si possa identificare proprio con Agostino Tassi."}
{"id": "86543", "revid": "1494169", "url": "https://it.wikipedia.org/wiki?curid=86543", "title": "CGI", "text": ""}
{"id": "86544", "revid": "438", "url": "https://it.wikipedia.org/wiki?curid=86544", "title": "Common gateway interface", "text": ""}
{"id": "86545", "revid": "119967225", "url": "https://it.wikipedia.org/wiki?curid=86545", "title": "Premio alla memoria Irving G. Thalberg", "text": "Il Premio alla memoria Irving G. Thalberg (\"Irving G. Thalberg Memorial Award\") \u00e8 una categoria dei Premi Oscar assegnata periodicamente (non necessariamente ogni anno) a \"produttori creativi, i cui lavori riflettono delle continue produzioni cinematografiche di alto livello\".\nIl premio prende il nome dal leggendario direttore della \"Divisione Produzione\" della Metro-Goldwyn-Mayer, Irving Thalberg, che diede vita alla reputazione della compagnia nelle scelte di produzione di film sofisticati. Il trofeo assegnato consiste in un busto di Thalberg e non nella solita statuetta degli Oscar. \nAnni senza consegna.\nNon sono stati dati premi negli anni: 1941, 1946, 1948, 1950, 1955, 1956, 1958, 1960, 1961, 1963, 1965, 1969, 1970, 1972-1975, 1979, 1981, 1983-1986, 1989, 1990, 1993, 1994, 1996, 1998, 2002-2009, 2012-2018, 2020, 2021."}
{"id": "86549", "revid": "347132", "url": "https://it.wikipedia.org/wiki?curid=86549", "title": "Repubblica Cisalpina", "text": "La Repubblica Cisalpina fu uno Stato dell'Italia settentrionale, che si estese principalmente nelle odierne regioni Lombardia ed Emilia-Romagna e, marginalmente, in Veneto e in Toscana.\nLo Stato mut\u00f2 dapprima il proprio nome in Repubblica Italiana (1802-1805) e quindi Regno d'Italia (1805-1814).\nIstituzione.\nLa Repubblica Cisalpina fu una repubblica sorella sotto il controllo giacobino, conseguenza diretta degli sconvolgimenti susseguitisi alla Rivoluzione francese in territorio italiano.\nLo Stato venne istituito il 29 giugno 1797 dal generale corso Napoleone Bonaparte con la cosiddetta Campagna d'Italia (1796-1797), e comprendeva inizialmente i territori dello Stato di Milano, la Repubblica Cispadana che raccoglieva l\u2019antico Ducato di Modena e il Ducato di Massa, e i vecchi domini di terraferma veneziani di Bergamo e di Crema, mentre dopo la pubblicazione della Costituzione si aggiunsero le Legazioni pontifice di Bologna, Ferrara e Ravenna il 27 luglio.\nL'Arciducato d'Austria riconobbe formalmente la Repubblica Cisalpina con il trattato di Campoformio il 17 ottobre 1797, permettendo l'annessione dello Stato del Mantovano, dei territori veneziani tra l'Oglio e il Benaco e della Valtellina, confini che furono ratificati il 15 novembre. Il trattato sanc\u00ec anche il passaggio della Repubblica di Venezia dalla Francia all'Austria, eccetto per le numerose isole ioniche che formavano parte dello Stato da Mar.\nLa capitale della Repubblica Cisalpina fu stabilita a Milano.\nEstensione ed economia.\nIl territorio della repubblica nella sua massima estensione era formato anche da territori veneti, tra cui la parte di Verona a ovest del fiume Adige e Rovigo.\nLo Stato nel 1797 si estendeva su una superficie di e aveva una popolazione di 3 milioni e 240\u00a0000 abitanti, suddivisa in venti dipartimenti. La capitale era Milano, in quanto centro pi\u00f9 importante e popoloso (circa abitanti nel 1765). Il paese era economicamente prospero e si basava su un'agricoltura di tipo cerealicolo con forti presenze nella sericoltura e nella zootecnica; l'attivit\u00e0 artigianale tradizionale era solida e lo sviluppo dell'industria serica fiorente.\nRapporti con la Svizzera.\nGrazie alle relazioni di spesa del ministero degli Esteri, apprendiamo che la Repubblica aveva ambasciate a Parigi, Madrid, Vienna, Napoli, Firenze, Zurigo, Genova, Torino e Parma, un consolato a Livorno e due agenti straordinari alle trattative fra la Francia e l\u2019Impero.\nI rapporti con la Svizzera (allora trasformata nella Repubblica Elvetica) furono in particolare difficili a causa delle pretese egemoniche della Repubblica Cisalpina, volte a creare uno Stato nazionale di lingua e cultura italiane sul modello francese compreso tra la Repubblica Subalpina controllata da Napoleone e la territorio veneto assegnato agli Asburgo. Quindi l'obiettivo era quello di conquistare i territori svizzeri di lingua italiana a sud delle Alpi, riuscendo per\u00f2 ad annettere solo la Valtellina appartenente alla Repubblica delle Tre Leghe. Fu tentato anche un colpo di mano per l'annessione di Lugano il 15 febbraio 1798 (partito da Campione d'Italia e fallito per l'intervento dei Volontari Luganesi), ma con il trascorrere del tempo e con la nascita della Repubblica Elvetica le pretese si ridussero a due tentativi di occupazione del Mendrisiotto. Il Mendrisiotto fu occupato una prima volta nel 1798, quando Antonio Isidoro Rusca fu inviato a Milano come segretario della commissione incaricata di negoziare l'annessione di Mendrisio alla Repubblica Cisalpina, e una seconda volta tra il 1810 e il 1813, in seguito a una temporanea occupazione da parte delle truppe del Regno d'Italia del generale Achille Fontanelli, che ne reclamava l'annessione con il pretesto di reprimervi il contrabbando fra Svizzera e Regno d'Italia.\nForma istituzionale.\nLa forma istituzionale dello Stato ricalcava molto quella francese, trattandosi di una cosiddetta repubblica direttoriale.\nIl territorio venne diviso in dipartimenti gestiti da un'amministrazione centrale di cinque membri, e nei quali venivano eletti i giudici di pace, i magistrati e gli elettori, uno ogni duecento abitanti aventi diritto di voto. Questi ultimi eleggevano due consigli: quello dei Seniori e quello dei Giuniori. Il primo era composto da quaranta a sessanta membri e aveva il compito di approvare le leggi e promuovere eventuali variazioni della Carta Costituzionale; il secondo, invece, era formato da ottanta a centoventi membri e aveva il compito di proporre le leggi. I compiti comuni di entrambi i consigli erano l'approvazione dei trattati, la scelta di un Direttorio e la determinazione dei tributi.\nIl Direttorio era formato da cinque ministri e rappresentava il potere esecutivo. L'autorit\u00e0 suprema rimaneva il comandante delle truppe francesi in Lombardia.\nVenne anche adottato il calendario e l'era francese.\nL'8 luglio 1797 venne emanata la Costituzione cisalpina, di contenuto moderato, modellata su quella francese del 1795. Il testo si apriva con il proclama di Napoleone e con la dichiarazione dei diritti e dei doveri dell'uomo, seguiti dai 378 articoli. Il titolo I elencava la divisione del territorio in dipartimenti, il titolo II parlava della cittadinanza, il titolo III regolava le elezioni primarie, il titolo IV i grandi elettori cui era affidata la generalit\u00e0 delle nomine politiche, il titolo V riguardava il potere legislativo del Gran Consiglio e del Consiglio dei Seniori, il titolo VI il potere esecutivo del Direttorio, il titolo VII disegnava gli organi dell'amministrazione locale, il titolo VIII riguardava il potere giudiziario rappresentato dai tribunali civili e penali con la Cassazione e l'Alta Corte, il titolo IX comandava la forza armata della guardia nazionale e dei soldati, il titolo X parlava delle scuole e il titolo XI delle tasse, il titolo XII riguardava le relazioni internazionali, mentre chiudevano il testo il titolo XIII sulla revisione costituzionale e il titolo XIV che raccoglieva varie disposizioni generali.\nA capo del Direttorio furono posti uomini politici locali come il duca Gian Galeazzo Serbelloni e Francesco Melzi d'Eril, mentre nel corpo legislativo vennero nominati personaggi noti come i letterati Pietro Verri e Giuseppe Parini e scienziati come Alessandro Volta. L'amministrazione locale fu affidata ai distretti gestiti ciascuno da un Municipio, suddiviso in un Consiglio deliberativo e un Ufficio esecutivo, eletto per ogni anno per met\u00e0 dei suoi membri. Le citt\u00e0 sopra i 100.000 abitanti, in particolare Milano e Bologna, furono suddivise in quattro amministrazioni municipali di circondario raccordate da un dicastero centrale. I Comuni sotto i tremila abitanti, svuotati delle loro principali funzioni tradizionali, non rimanevano individuati che nelle assemblee popolari e nel singolo agente municipale, membro della municipalit\u00e0 distrettuale, nominato d\u2019ufficio dal Direttorio per emergenza bellica.\nLa seconda Costituzione venne nuovamente imposta dai francesi, stavolta ad opera dell\u2019ambasciatore Trouv\u00e9 il 1\u00ba settembre 1798, tramite un golpe di stampo conservatore volto ad ottenere risparmi per le finalit\u00e0 belliche. I dipartimenti scesero da venti a undici, e i loro amministratori da cinque a tre, gli elettori divennero uno ogni quattrocento abitanti, il Consiglio dei Giuniori venne riportato a ottanta membri, e il Consiglio degli Anziani a quaranta, e la soglia dei Comuni che potevano mantenere una propria amministrazione municipale fu elevata a diecimila abitanti. Ovviamente, con l\u2019occasione si rinominarono d\u2019ufficio tutte le autorit\u00e0 pubbliche. Il generale Brune volle che il 27 ottobre si convocassero nelle chiese prepositurali di ogni distretto le assemblee primarie per l\u2019approvazione della Costituzione.\nMembri del Direttorio.\n29 giugno 1797 - 1\u00ba settembre 1798 I Direttorio\"nominato da Napoleone su proclama dell\u201911 messidoro V\"\n1\u00ba settembre 1798 - 29 aprile 1799 II Direttorio \"nominato dall\u2019ambasciatore Trouv\u00e9 su proclama del 14 fruttidoro VI\"\nMinistri.\n\"Nomina di Napoleone con proclama del 12 messidoro V\"\nIl tricolore.\nLa Repubblica Cisalpina resta importante in quanto eredit\u00f2 il tricolore della Repubblica Cispadana. \u00c8 lo stesso tricolore dell'attuale Repubblica Italiana, nato quindi sull'onda delle idee giacobine e napoleoniche che venivano dalla Francia.\nLe bandiere di queste repubbliche sono conservate al Museo del Tricolore di Reggio Emilia.\nDa notare che il tricolore della Repubblica Cisalpina venne modificato durante la Repubblica Italiana del 1802 perch\u00e9 era troppo simile a quello francese e considerato troppo rivoluzionario.\nTrattato di alleanza.\nFormalmente la Repubblica Cisalpina era uno stato indipendente alleato della Francia, ma il trattato di alleanza sottoscritto l\u20198 ventoso VI, alias 21 febbraio 1798, praticamente sanciva la sudditanza della neo-repubblica a quella francese, similmente a quanto accaduto alla Repubblica Batava.\nI termini del trattato, infatti, erano a favore della Francia che avrebbe mantenuto il controllo della polizia e un presidio militare di ben venticinquemila uomini a spese della repubblica stessa, la quale avrebbe dovuto formare, equipaggiare e mantenere anche una sua forza armata di trentamila uomini che avrebbe partecipato alle campagne napoleoniche.\nUn secondo trattato, collegato al primo, stabiliva il libero commercio fra le due repubbliche e l\u2019adesione cisalpina al blocco continentale contro l\u2019Inghilterra.\nReazioni al trattato.\nIl 4 marzo 1798 il Direttorio cisalpino present\u00f2 il trattato al consiglio dei Giuniori per la ratifica; il consiglio, nettamente sfavorevole ai termini del trattato, temporeggi\u00f2 per alcuni giorni, ma a seguito delle minacce del generale Louis Alexandre Berthier approv\u00f2 il trattato. Ben diversa fu la reazione del consiglio dei Seniori che, pur esprimendo profonda gratitudine alla Francia, bocci\u00f2 il trattato in quanto il nuovo stato non sarebbe stato in grado di fare fronte alle onerose spese imposte. Questa posizione scaten\u00f2 la rabbia dell'esercito e del Direttorio parigino; i Seniori vennero accusati di tenere discorsi sediziosi e il generale Berthier minacci\u00f2 di imporre un governo militare sulla regione. Al generale Louis Alexandre Berthier venne sostituito Guillaume Marie Anne Brune, che appena arrivato destitu\u00ec alcuni Giuniori e Seniori e ottenne infine che fosse approvato il trattato. L'8 giugno 1798 ci fu la ratifica.\nLa seconda Repubblica.\nLa Repubblica venne sciolta in seguito alle sconfitte patite dalla Francia ad opera degli eserciti austro-russi (Guerre napoleoniche della seconda coalizione) nell'aprile del 1799. La Lombardia fu affidata a una \"Commissione imperiale\" guidata dal barone mantovano Federico Cocastelli, commissario dell\u2019armata austriaca, sotto cui vennero attivate una \"Direzione generale delle regie finanze\" e una \"Direzione generale di contabilit\u00e0\". L\u2019intero apparato era infatti finalizzato alla raccolta dei fondi per le spese belliche: una \"Delegazione generale delle province lombarde\", con un rappresentante dei nobili di ciascuna provincia incluse Crema, Bergamo e Brescia rendendo peraltro evidente il doppio gioco tedesco, restaurare nei loro antichi territori ma conquistare in quelli altrui, venne istituita sotto la guida del Regio delegato milanese Francesco Nava con la sola finalit\u00e0 di non creare tensioni col patriziato in materia fiscale. Le politiche repressive non si fecero attendere: una \"Regia commissione generale di polizia\" fu incaricata di individuare i giacobini e gli anti-cattolici, che vennero poi mandati a processo sommario davanti alla \"Regia commissione giudiziaria per l'esame de' delitti di lesa maest\u00e0\". L\u2019intero sistema giuridico cisalpino, compreso quello provvisorio transpadano, furono abrogati con sovrano decreto del 29 giugno.\nLa Repubblica venne ricostituita in seguito alla nuova Campagna d'Italia (1800) di Napoleone divenuto nel frattempo console: il 30 maggio Cocastelli batt\u00e9 in ritirata delegando una \"Reggenza provvisoria\" che il 2 giugno accolse le vittoriose armate francesi diventando \"Amministrazione provvisoria della citt\u00e0 di Milano\". Il 28 pratile VIII Bonaparte decise che il governo della repubblica fosse affidato sotto sorveglianza francese a una \"Commissione straordinaria di governo\" di nove membri, rendendo chiaro che anche nella Cisalpina avrebbe avuto corso il nuovo regime moderato transalpino chiudendo definitivamente il periodo rivoluzionario giacobino. Il potere sulle leggi fu assegnato semplicemente a una \"Consulta legislativa\" di 50 membri nominata da Napoleone il 5 messidoro; tra i primi suoi atti, oltre alla coniazione della prima moneta della repubblica, si segnal\u00f2 il contro annullamento di tutte le leggi dell\u2019occupazione austriaca e il ristabilimento di quelle cisalpine, tranne quelle fiscali e religiose a riprova del nuovo corso borghese e pi\u00f9 filo clericale del generale corso. Il 3 vendemmiale IX anche la Cisalpina fu affidata come la Francia ad un triumvirato, il \"Comitato di governo\", composto da Giovanni Battista Sommariva, Sigismondo Ruga e Francesco Visconti. Al vertice del dipartimento della guerra venne designato Giovan Battista Bianchi d\u2019Adda, a quello degli affari interni e esteri Francesco Pancaldi, Ambrogio Soldini fu nominato ispettore generale del dipartimento delle finanze, mentre a Smancini venne attribuito quello della polizia e giustizia. Nel frattempo, a far data dal 1\u00ba vendemmiale IX Napoleone decret\u00f2 che il territorio della repubblica fosse ampliato ad ovest annettendogli il Novarese, che la Lombardia aveva perso nelle varie guerre del Settecento: il 6 brumaio venne quindi creato il Dipartimento dell'Agogna. Ci fu poi il trattato di Lun\u00e9ville del 9 febbraio 1801 che port\u00f2 a un nuovo assetto territoriale dell'Italia, tra cui il ripristino della Repubblica Piemontese con il nome di Repubblica Subalpina. La Repubblica Cisalpina fu definitivamente ripristinata includendo i territori della ex-Repubblica Veneta fino all\u2019Adige sottratti al dominio austriaco. A questo punto Bonaparte decise di dare un assetto definitivo alle sue conquiste, e con legge del 21 brumaio X venne nominata una consulta da riunirsi a Lione per stabilire una nuova Costituzione moderata e censitaria.\nRepubblica Italiana.\nIl 26 gennaio 1802 alla Consulta di Lione viene sancita la nascita della Repubblica Italiana con capitale Milano e Napoleone presidente. Francesco Melzi d'Eril fu, invece, nominato vicepresidente.\nLa nuova repubblica auspicava liberarsi dalla forte presenza napoleonica, ottenere la piena indipendenza e unire la penisola sotto un unico stato. Il governo di Melzi d'Eril era molto oculato e si proponeva la creazione di un'amministrazione moderna e di un esercito nazionale, per cui fu introdotta anche la coscrizione obbligatoria. Melzi d'Eril si era circondato di uomini capaci e fidati come Ferdinando Marescalchi, Giuseppe Prina e Alessandro Trivulzi. \nLa situazione internazionale era tuttavia fermamente stabilita in tutt\u2019altro senso.\nLa breve vita della Repubblica Italiana si concluse tre anni dopo, il 18 marzo 1805, quando Napoleone proclam\u00f2 il Regno d'Italia incoronandosi re con la Corona Ferrea."}
{"id": "86554", "revid": "1300584", "url": "https://it.wikipedia.org/wiki?curid=86554", "title": "Nero", "text": "Il nero \u00e8 un colore con luminosit\u00e0 teoricamente nulla, senza tinta (per cui \u00e8 detto \"colore acromatico\").\n\u00c8 un colore primario in quanto non creabile dal nulla.\nPi\u00f9 precisamente \u00e8 dato dalla sintesi sottrattiva di tutti i colori dello spettro visibile (o di tre colori primari, ad esempio rosso, verde e blu oppure ciano, magenta e giallo). Da questo punto di vista, pu\u00f2 essere considerato l'opposto del bianco, anch'esso senza tinta, ma dato dalla sintesi additiva di tutti i colori dello spettro visibile (o di tre colori primari). In questo senso, si dice comunemente che il bianco \u00e8 dato dalla \"combinazione di tutti i colori\", mentre il nero \u00e8 dato dall'\"assenza di colore\".\nEtimologia.\n\"Nero\" proviene dal latino \"n\u012dger\", che ha lo stesso significato.\nPercezione.\nNegli esseri umani.\nIl nero corrisponde all'impressione visiva che viene sperimentata quando nessuna luce visibile raggiunge l'occhio.\nColorazione.\nPigmenti e coloranti.\nI pigmenti che assorbono la luce piuttosto che rifletterla danno luogo al \"nero\". Possono essere ottenuti anche per mescolanza sottrattiva di diversi pigmenti che, complessivamente, assorbano tutta la luce di ogni colore. La sostanza artificiale pi\u00f9 nera che si conosce \u00e8 Blackest black, che assorbe il 99,995% della radiazione luminosa.\nCombinazioni con altri colori.\nNell'ambito del web, miscelando attraverso miscelazione sottrattiva il colore \"nero\" (inteso come colore la cui codifica esadecimale \u00e8 #000000) con altri colori, si ottengono le seguenti combinazioni:\nLe combinazioni della tabella precedente sono valide solo \"a video\" e i colori risultanti sono ottenuti a partire dal codice del colore, ovvero attraverso un procedimento matematico da cui si ottiene il codice del colore che \u00e8 la combinazione \"teorica\" dei primi due colori.\nNel caso della pittura, della stampa e in altri ambiti in cui il colore nero non \u00e8 ottenuto su uno schermo elettronico, bens\u00ec attraverso l'utilizzo di un pigmento o colorante, il colore che ne risulta pu\u00f2 essere pi\u00f9 o meno differente a seconda delle sostanze utilizzate, dal supporto e della proporzione dei due colori iniziali.\nLa miscelazione del nero con gli altri colori fornisce dei risultati differenti da quelli indicati sopra nel caso in cui si utilizzino tecniche di miscelazione additiva.\nSimbolismo.\nIl nero spesso simboleggia ambiguit\u00e0, segretezza, e ci\u00f2 che non si conosce.\nNell'arte.\nNell'Occidente il nero \u00e8 spesso usato nella pittura, nella letteratura e nei film per evocare un senso di paura o per rappresentare la morte."}
{"id": "86555", "revid": "1272592", "url": "https://it.wikipedia.org/wiki?curid=86555", "title": "Manicheismo", "text": "Il manicheismo fu una religione fondata dal profeta iraniano Mani all'interno dell'Impero sasanide. Predicava un'elaborata cosmologia dualistica che descriveva la lotta tra il bene e il male rappresentati il primo dalla luce e dal mondo spirituale e, il secondo, dalle tenebre e dal mondo materiale; attraverso un continuo processo all'interno della storia umana, la luce viene gradualmente rimossa dal mondo materiale e restituita al mondo spirituale da cui proviene e influisce in ogni aspetto dell'esistenza e della condotta umana.\nSi diffuse rapidamente nelle regioni di lingua aramaica e fra il terzo e il settimo secolo fu una delle religioni pi\u00f9 diffuse al mondo e arrivando fino all'estremo oriente della Cina e nella parte occidentale dell'Impero Romano. \nEssa si diffuse molto rapidamente nell'Impero sasanide e, grazie allo spirito missionario dei suoi seguaci, si diffuse sia a Occidente nell'Impero Romano, a cominciare dalla Siria e l'Egitto per diffondersi a Roma, nel Nord Africa e poi in tutto l'Impero, sia a Oriente nelle regioni dell'Asia centrale, popolate da trib\u00f9 turche, fino all'India, alla Cina e alla Siberia.\nDivenne quindi il principale antagonista del cristianesimo prima della diffusione dell'Islam nella competizione per sostituirsi al paganesimo. Sopravvisse pi\u00f9 a lungo in oriente e probabilmente scomparve dopo il XIV secolo nel sud della Cina. La maggior parte degli scritti originali del Manicheismo sono andati perduti, ma sono sopravvissute numerose traduzioni e alcuni testi frammentari.\nTrov\u00f2 raramente supporto e tolleranza dai governi e fu frequentemente e duramente perseguitato in ogni dove dai governi e dalle altre religioni.\nIn Occidente scomparve verso il V secolo, nel Medio oriente verso il X secolo, mentre sopravvisse pi\u00f9 a lungo in Estremo Oriente (XIV secolo) anche per la capacit\u00e0 di adattarsi e di mascherarsi con le credenze locali.\nDiversi piccoli gruppi continuano oggigiorno a praticare il Manicheismo.\nIn Occidente le leggi contro i manichei furono utilizzate per secoli per combattere eresie cristiane basate su un dualismo di origine gnostica (si veda Manichei medievali).\nAltre caratteristiche rilevanti sono:\nIl manicheismo fonde in modo originale elementi cristiani di derivazione giudaico-cristiana (Elcasaiti) e gnostica, in particolare di Bardesane e di Marcione, assieme a una riformulazione del dualismo zoroastriano e di elementi della morale e dell'organizzazione simile a quella dei buddisti.\nOrganizzazione.\nLa Chiesa manichea era suddivisa tra eletti, che avevano preso i voti, e uditori, che non avevano preso i voti ma partecipavano comunque. Questa suddivisione era gi\u00e0 comune ai tempi del primo cristianesimo. \nLa Chiesa era guidata da Mani e poi dai suoi successori che risiedevano a Babilonia e, successivamente, a Samarcanda. Il Capo della Chiesa era aiutato da dodici \"Maestri\" o \"Apostoli\", e quindi da settantadue \"Vescovi\" o \"Diaconi\" e da trecentosessanta \"Presbiteri\" o \"Intendenti\". Queste cariche erano riservate solo agli uomini.\nGli Eletti, che potevano anche essere donne, svolgevano funzioni di predicatori, scribi, cantori e addetti alle fondazioni pie. Gli Uditori provvedevano al sostentamento degli Eletti. Le elemosine, nella misura di un settimo o un decimo di quanto posseduto, erano il pilastro di funzionamento della Chiesa manichea.\nNon vi \u00e8 traccia di edifici per il culto manichei eccetto un tempio, ora buddista, sopravvissuto in Cina ma la Chiesa poteva dotarsi di monasteri nei quali gli Eletti potevano studiare ed essere preparati alla vita di missione.\nAlla base della dottrina insegnata da Mani c'\u00e8 un dualismo radicale e assoluto, metafisico ed etico, che pervade macrocosmo e microcosmo.\nGli Eletti.\nGli Eletti erano tenuti a osservare rigorosamente cinque comandamenti:\nQueste norme vengono espresse anche parlando di \"sigilli\", precetti e divieti che riguardano la bocca, le mani e il grembo.\nGli Eletti dovevano rispettare le regole dei digiuni e delle preghiere, non avere fissa dimora ma dedicarsi alla predicazione del messaggio di speranza e di pace.\nNon potevano inoltre svolgere opere manuali, compresa la preparazione del cibo. Questo compito era svolto dagli Uditori che venivano assolti per tale crimine.\nIl pasto degli Eletti viene trasformato cos\u00ec in cerimonia religiosa con il suo corredo di preghiere ed inni. Il pasto viene quindi reinterpretato come un mezzo per liberare la Luce che \u00e8 imprigionata nella materia.\nGli Uditori.\nOltre a provvedere al sostentamento degli Eletti, gli Uditori, per avvicinarsi alla Salvezza, dovevano rispettare dieci comandamenti (le varie formulazioni giunteci non sono sempre uniformi), che vietavano di:\nGli Uditori erano tenuti a quattro momenti di preghiera al giorno (alba, mezzogiorno, tramonto, notte) e ad alcuni periodi di digiuno. Le preghiere di Uditori ed Eletti erano rivolte al Sole di giorno e alla Luna di notte.\nIl culto e i riti.\nLa principale festa dei manichei \u00e8 \"Bema\" (dal greco, il \"palco\", la \"cattedra\", il \"trono\") in ricordo della passione di Mani e dell'ascesa al cielo della sua particella di Luce.\nLa festa si svolgeva all'equinozio di primavera ed era preceduta da trenta giorni di digiuno e da una veglia con preghiere e canti nella notte precedente.\nAll'alba con i primi raggi del sole, l'inno all'Aurora glorificava il ritratto di Mani posto su un trono sollevato da cinque scalini. La Cerimonia prevedeva la recitazione di preghiere, la confessione generale, la lettura del Vangelo di Mani e dell'ultima lettera scritta dal carcere \"Lettera del Sigillo\" e infine inni e canti di gioia per la trionfale ascensione.\nLa confessione, sia privata che pubblica, settimanale, annuale o in occasione del \"Bema\" rientrava fra gli obblighi gli Eletti e degli Uditori. Gli Eletti si confessavano tra loro, e poi confessavano gli Uditori, il luned\u00ec.\nLa musica trova ampio utilizzo nelle cerimonie manichee come mezzo di elevazione e liberazione della Luce; alla musica degli strumenti a corda e a fiato si aggiunge il canto, da semplici cantilene a canti corali.\nNumerosi gesti rituali usati dai manichei come la stretta delle mani destre, il bacio della pace, la prosternazione e la genuflessione e l'imposizione delle mani sono presenti anche in altre tradizioni religiose.\nLa morale.\nSecondo Mani \"virtuoso\" \u00e8 proteggere e salvare la luce che \u00e8 imprigionata nella materia e quindi in ogni essere vivente.\nLa salvezza viene raggiunta con la morte dopo aver completato il processo di liberazione della Luce che ciascuno ha in s\u00e9. Se il processo non \u00e8 completato, la particella di Luce sar\u00e0 travasata in altre catene corporee.\nCi\u00f2 comporta l'astensione dall'atto sessuale in quanto protrae la prigionia della luce in un altro essere e l'astensione dall'uccisione della vita in ogni forma, anche per gli animali e le piante per non far soffrire la luce che \u00e8 in loro.\nNorme cos\u00ec rigide hanno comportato l'individuazione di una doppia morale: l'adozione piena delle norme morali da parte di un gruppo ristretto di religiosi, chiamati \"Eletti\" o \"Perfetti\" e un'interpretazione pi\u00f9 elastica per tutti i credenti, chiamati \"Uditori\" o \"Catecumeni\", tenuti solo ad avvicinarsi alla salvezza.\nLe due comunit\u00e0 avevano uno stile di vita completamente diverso e pochi eventi comuni come la preparazione dei pasti da parte degli Uditori, la confessione e il versamento delle elemosine.\nElementi comuni con il Cristianesimo.\nNel manicheismo si ritrovano alcuni elementi comuni con il Cristianesimo in quanto Mani fu profondamente influenzato da varie formulazioni del Cristianesimo diffuse in Siria e Mesopotamia nel III secolo.\nMani pretende di aver ricevuto le sue conoscenze esoteriche da una speciale rivelazione e non ammette influenze umane nella formazione dei suoi insegnamenti.\nI suoi primi oppositori, i battisti giudaizzanti presso i quali era vissuto fino a 24 anni, lo accusano di aver \"mangiato pane greco\" probabilmente riferendosi al contatto con la predicazione di Paolo attraverso l'interpretazione di Marcione i cui insegnamenti si erano largamente diffusi in Siria e Mesopotamia. Mani diceva di essere un \"Apostolo di Cristo\" e di aver ricevuto la sua rivelazione in modo simile a Paolo.\nL'influenza di Marcione su Mani \u00e8 profonda anche se non accettata. La sua separazione del Dio Padre e di Ges\u00f9 Cristo dal Dio Creatore sar\u00e0 ripresa da Mani nella sua epica dei due regni. Anche l'interpretazione del ruolo salvifico di Cristo e gli argomenti utilizzati dai manichei contro l'Antico Testamento hanno aspetti che rimandano a Marcione.\nAltre influenze si possono riscontrare nella organizzazione dei credenti in Perfetti (o Eletti) e Uditori e nella attenzione posta nel fissare un preciso canone delle sacre scritture.\nMani \u00e8 stato inoltre influenzato dall'insegnamento di Bardesane, specialmente per quanto riguarda la cosmogonia ed in particolare la concezione attiva dell'Oscurit\u00e0, che non \u00e8 solo mancanza di Luce ma una forza invadente e contaminante. Per entrambe l'universo visibile \u00e8 stato creato da elementi che sono stati corrotti dall'Oscurit\u00e0 e che devono essere purificati.\nEfrem il Siro riconobbe in Marcione e Bardesane importanti elementi formativi di Mani.\nComunque centrale all'insegnamento di Mani \u00e8 la lotta epica tra i regni della Luce e dell'Oscurit\u00e0, un pauroso racconto di avidit\u00e0, lussuria e cannibalismo, che non \u00e8 parte degli insegnamenti di Marcione ed \u00e8 molto pi\u00f9 elaborata e drammatica della metafisica di Bardesane.\nQuesta concezione pu\u00f2 essere stata influenzata dal movimento gnostico, un movimento molto eterogeneo ritenuto eretico e avversato anche dai neo-platonici. Tra gli gnostici la scuola meglio identificabile \u00e8 quella di Valentino, setta che \u00e8 documentata in Siria e Mesopotamia fino al IV secolo. Si ritrovano in Mani numerosi dettagli mitologici derivati da Valentino come gli Archeoni, gli Eoni, i Sigizi, il Demiurgo...\nCredenze manichee trovano inoltre corrispondenza in testi apocrifi di ispirazione gnostica: ad esempio la credenza manichea che Cristo sia stato crocifisso in ogni roccia ed ogni albero trova una corrispondenza nel \"Vangelo di Tommaso\", la \"Croce di Luce\" dei manichei viene discussa negli \"Atti di Giovanni\". Mani conosceva inoltre l\"'Inno della Perla\" incluso negli \"Atti di Tommaso\".\nStoria.\nIl manicheismo \u00e8 caratterizzato dallo spirito missionario.\nContemporaneamente ai numerosi viaggi di Mani, suoi fedeli andarono predicando, in piccoli gruppi, oltre l'Impero sasanide sia ad occidente verso il regno di Palmira e l'Impero Romano che verso oriente verso i territori delle trib\u00f9 turche dell'Asia centrale, l'India e la Cina.\nQuanto segue \u00e8 ricavato dai testi di Gnoli e di Lieu.\nManicheismo nell'Impero sasanide e nel mondo musulmano.\nDopo morte di Mani (277) il re Bahram I (o anche Bahram, Vahram o Vararane (273-277)) inizia le persecuzioni dei manichei in tutto il territorio dell'impero sasanide.\nLa persecuzione prosegue durante il regno di Bahram II (277-293) e il gran sacerdote zoroastriano Kartir Hangirpe raggiunge l'apice del suo potere; in questo periodo (291 o 292) viene ucciso Sisin (o Sisinnios) successore di Mani alla guida della Chiesa manichea. A Sisinnios succede Innaqios.\nIn seguito i manichei godono di un periodo di tolleranza durante il regno di Narseh (293-302) per l'appoggio del vassallo \"Amr b Adi\" o \"Amaro\", in copto, signore di Hira, ma la persecuzione riprende sotto il regno di Ormisda II (303-309) e continua sotto Sapore II (309-379), per ripetersi pi\u00f9 volte sotto altri re sasanidi.\nNon si hanno praticamente pi\u00f9 notizie dei manichei fino al 580 quando inizia in Transoxiana lo scisma dei Denewar, gli \"osservanti della vera religione\", guidati da Sad Ohrmezd si separano dalla Chiesa manichea di Babilonia fino a circa al 730. Durante questo intervallo in Iran si ha, nel 531, la repressione dei seguaci Mazdak da parte del re Cosroe I Anoshakraw\u0101n (531-579).\nNel 661 cade l'Impero sasanide per mano dei musulmani che instaurano a Damasco il califfato omayyade (661-750); durante il califfato i manichei godono di un periodo di tranquillit\u00e0.\nLe cose cambiano con l'avvento del califfato abbaside (750-1258). Tutte le sette dualistiche inclusi i cristiani gnostici e marcioniti, i manichei e mazdakiti subiscono repressioni da parte dei musulmani.\nLa persecuzione inizia in particolare con il califfo al-Mahdi (775-785); in questo periodo (760) il capo della comunit\u00e0 manichea al-Dayhuri, di origine africana, si adopera per comporre dissidi nella comunit\u00e0 mesopotamica provocati dai seguaci di Mihr e Miqlas. La persecuzione continua con i califfi al-Hadi (785-786) e H\u0101r\u016bn al-Rash\u012bd (786-809) e durante il califfato di al-Ma\u02bem\u016bn (813-833) prende vita un animato dibattito teologico volto alla confutazione del manicheismo.\nDopo un periodo di tranquillit\u00e0, il califfo al-Muqtadir (908-932) riprende la persecuzione dei manichei tanto che nel 932 essi trasferirono la loro sede principale da al-Mada'in (presso Bagdad) a Samarcanda, segno dell'importanza della migrazione dei manichei verso oriente.\nPiccole comunit\u00e0 sopravvissero a lungo in Mesopotamia: al-Biruni incontra manichei a Baghdad attorno al 1000.\nManicheismo ad Occidente (Impero romano d'Oriente e d'Occidente).\nL'apostolo Patteg raggiunse Roma verso il 280 ed era stato in Egitto nel 244 e 251 assieme al discepolo Adda dopo aver ottenuto buoni risultati nel Regno di Palmira con la conversione della sorella della regina Zenobia.\nIl manicheismo si diffuse ad Alessandria e in tutto l'Egitto, ed in particolare nella regione di Fayum dal 290, e successivamente nell'Africa settentrionale con centro Cartagine. Epifanio di Salamina (\"Haereses\", LXVI, I) segnala la presenza degli apostoli manichei e il loro successo in Giudea nel 274.\nPrima del 296 il proconsole d'Africa Giuliano aveva scritto all'imperatore che i manichei minavano la pace della popolazione e provocavano danno alle citt\u00e0. Diocleziano (Alessandria, 31 marzo 296) comand\u00f2 al Proconsole di perseguitarli, definendoli \"setta sordida ed impura recentemente venuta dalla Persia, da distruggere fin dalla radice\" (\"stirpitus amputari\"). I suoi capi e propagatori avrebbero dovuto essere bruciati insieme ai loro libri; la massa dei fedeli decapitata e le persone che simpatizzavano per loro condannate alle miniere; tutti i loro beni avrebbero dovuto essere confiscati.\nL'editto di Diocleziano combatte la religione manichea in quanto originata in un impero nemico, ed ha quindi rilevanti motivazioni politiche, comunque l'editto sar\u00e0 alla base di una serie di successivi editti imperiali e interventi papali che continuano fino alla legislazione di Giustiniano che lo recepisce. La legge di Giustiniano sar\u00e0 utilizzata contro tutte le sette cristiane dualiste fino al XIV secolo.\nNel periodo tra gli imperatori Costantino I (312) e Teodosio I (382) si hanno varie segnalazioni circa la presenza e le persecuzioni di credenti manichei nell'Impero romano. Papa Milziade segnala (\"Liber Pontificalis\") che nel 312 esistevano a Roma monasteri manichei, Ilario di Poitiers segnala nel 354 la diffusione del manichei nella Francia del Sud ma questa notizia potrebbe anche riguardare la presenza di Priscillianisti, una setta cristiana dualista. Gli imperatori Valentiniano I (372) e Graziano, sebbene in generale tolleranti verso le varie sette religiose, perseguitarono i manichei. Efrem il Siro (378) riporta la notizia della diffusione dei manichei nella Mesopotamia dei suoi giorni ed in particolare Edessa, dove il manicheismo fu praticato fino al 450.\nAgostino di Ippona divenne manicheo nel 374, e fu \"Uditore\" prima di convertirsi al cristianesimo tra il 383 e il 387. I numerosi testi di Sant'Agostino forniscono notizie su vari \"Perfetti\" manichei presenti in Nord Africa: per secoli l'opera di Sant'Agostino \u00e8 stata la principale fonte sul manicheismo. Agostino confut\u00f2 Fausto di Mileve in un'opera di 33 libri. Il 28 e 29 agosto 392, Agostino confut\u00f2 anche un certo Fortunato in una discussione pubblica tenuta nei Bagni di Sossio. Successivamente, il 7 dicembre 404, Agostino disput\u00f2 con Felice, un presbitero manicheo. Invece, negli ultimi 25 anni della sua vita Agostino non scrisse altro contro il manicheismo, il che suggerisce che in quel periodo l'importanza della setta sia diminuita.\nNel 382 con l'editto di Teodosio I la religione cristiana diviene la religione di Stato dell'Impero romano, ma gi\u00e0 nel 381 un editto di Teodosio aveva privato i manichei dei diritti civili e li aveva dichiarati incapaci di disposizioni testamentarie. La repressione dei manichei venne rafforzata dall'editto di Valentiniano II (389) che confisc\u00f2 i loro beni, annull\u00f2 i loro testamenti, e li esili\u00f2. Onorio, primo imperatore romano del solo Impero d'Occidente nel 405, reiter\u00f2 gli editti dei suoi predecessori, mult\u00f2 tutti i governatori di citt\u00e0 o province che si dimostravano negligenti nell'eseguire i suoi ordini, invalid\u00f2 tutti i loro contratti, li dichiar\u00f2 banditi come criminali pubblici.\nNegli anni dal 384 al 388 si svilupp\u00f2 a Roma una setta particolare di manichei chiamata dei Martari, che, sostenuti dal capo del gruppo romano, un ricco uomo di nome Costanzo, tent\u00f2 di creare una sorta di monastero per gli Eletti. La nuova setta trov\u00f2 durissima opposizione fra i suoi correligionari.\nL'elenco di interventi contro i manichei continua fino agli inizi del VI secolo, con editti di Imperatori e interventi di Papi:\nNell'impero di Occidente non si hanno notizie di manichei successive alla fine del V secolo, anche se essi si erano diffusi in Dalmazia, Italia e Francia e Spagna.\nFuori dall'Impero, i Vandali ariani conquistarono l'Africa, e Unerico (477-484), re dei Vandali, perseguit\u00f2 i manichei che tentavano di prendere vesti ariane.\nNell'Impero romano d'Oriente il manicheismo raggiunse lo zenit tra il 375 e il 400, ma poi declin\u00f2 rapidamente. Intorno al 404 Giulia, una nobile donna antiochena, tent\u00f2 con la sua ricchezza e la sua cultura di convertire la citt\u00e0 di Gaza al manicheismo, Ma senza successo. Altre notizie ci giungono da vescovi e scrittori cattolici: a Gerusalemme, il vescovo Cirillo (315-387) ebbe molti convertiti manichei fra i suoi catecumeni e Nilo da Rossano (910-1004) riporta, da fonte non nota, di sette segrete manichee nel Sinai fino al 430.\nNel 527 Giustino I e Giustiniano I decretarono la pena di morte, non solo contro i manichei che persistevano nella loro eresia, ma anche contro i convertiti dal manicheismo che rimanevano in contatto con i loro precedenti correligionari, o che non li denunciavano immediatamente ai magistrati. Pesanti sanzioni penali furono similmente decretate contro tutti gli ufficiali dello Stato che non denunciavano i loro colleghi, se erano manichei, e contro tutti quelli che possedevano libri manichei. Fu una guerra di sterminio all'interno dei confini dell'Impero, ebbe apparentemente successo.\nAncora alla fine del VI secolo, papa Gregorio I vedeva l'Africa come un covo di manichei. Lo stesso avvertimento fu ripetuto da papa Gregorio II (701), ma questi avvertimenti riguardano pi\u00f9 propriamente i Manichei medievali che sono cristiani e nulla hanno a che fare con la religione di Mani.\nManicheismo ad Oriente (Asia Centrale, India e Cina).\nIl manicheismo si diffuse rapidamente ad est della Persia, tanto che, nell'anno 1000 lo storico arabo al-Biruni scrisse: \"La maggioranza dei turchi orientali, gli abitanti della Cina e del Tibet ed un certo numero in India professano la religione di Mani\", ma anche in Oriente le persecuzioni contro i manichei fanno parte della storia della Chiesa.\nIl primo contatto con l'India avviene nel primo viaggio di Mani (240) il quale raggiunge Rew Ardasir, quindi Deb nel delta dell'Indo e il regno di Turan dove converte il re di religione buddista. Una generazione dopo la morte di Mani i suoi seguaci si erano stabiliti sulla Costa di Malabar e gli avevano dato il nome di \"Minigrama\", ovvero \"Insediamento di Mani\".\nNon si hanno praticamente pi\u00f9 notizie dei manichei fino al 580 quando inizia in Transoxiana lo scisma dei Denewar, gli \"osservanti della vera religione\", guidati da Sad Ohrmezd si separano dalla Chiesa manichea di Babilonia fino a circa al 730.\nMentre si hanno frammentarie notizie della presenza dei manichei in Cina:\nLe missione manichee hanno successo nel modo delle trib\u00f9 turche dell'Asia centrale:\nNell'840, la caduta dell'impero uiguro provocata dai Kirghizi ha come conseguenza il rapido declino del manicheismo e, nell'843, un editto imperiale cinese lo proscrive.\nUna nuova fioritura della \"Santa Chiesa\" si ha con la formazione di un regno uiguro con capitale Qoco nel Turkestan cinese (850 circa).\nNel 932 i manichei trasferiscono la loro sede principale dalla Persia a Samarcanda, sotto la protezione della trib\u00f9 turca dei Tuguzguz che li proteggono dal Principe di Chorazan.\nNel 1250 circa i Mongoli pongono fine alla signoria uigura di Qoco: gruppi di manichei continuano per secoli la loro attivit\u00e0, integrati nella societ\u00e0 cinese con attivit\u00e0 finanziarie e mercantili sulla Via della Seta ma anche prendendo vesti taoiste e buddiste ed in societ\u00e0 segrete.\nNel 1292 Marco e Maffeo Polo incontrano dei manichei a Fuzhou nella Cina meridionale.\nAlcuni piccoli gruppi professano ancora oggi il manicheismo nella provincia cinese meridionale del Quanzohu.\nManichei e manichei medievali.\nNumerose eresie antiche e medievali furono classificate dagli inquisitori come manichee. Si tratta delle eresie dei Priscillianisti (Spagna e Gallia), Tondrachiani (Armenia), Pauliciani (Siria), Bogomili (Bisanzio e Bulgaria), Patari o Patereni (in Italia settentrionale, Bosnia e Dalmazia) e dei Catari o Albigesi (specialmente nella Francia meridionale e Italia centro-settentrionale).\nTutti questi eretici chiamavano s\u00e9 stessi \"buoni cristiani\"; i loro testi sacri erano un sotto-insieme del Nuovo Testamento e non vi \u00e8 traccia tra i loro testi di libri manichei e la loro religione non aveva relazione con il manicheismo.\nIl termine \"manicheo\", o in scritti pi\u00f9 recenti \"neo-manicheo\", \u00e8 da intendersi come sinonimo di \"dualista\". A seguito dei numerosi editti imperiali e papali essere manicheo era da intendersi come reato sia per le autorit\u00e0 politiche che religiose; reato che poteva comportare la condanna al rogo e la requisizione dei beni in base alla legislazione consolidata da Giustiniano.\nLe fonti.\nPer un'elencazione estesa delle fonti antiche e ritrovate di recente vedi alla voce Mani (teologo)\nInfluenza odierna.\nIl valore che questa religione ha assunto, nonostante tutto, nel pensiero umano \u00e8 grande, tanto che ancora oggi si sente parlare spesso di \"manicheo\"; infatti la forte risposta che il manicheismo d\u00e0 all'interrogativo arduo dell'origine del male e dell'esistenza di un altro principio co-eterno a quello divino ma malvagio ha segnato la nostra cultura, con questa forte ricerca di spiritualit\u00e0, che poi ha dato i suoi frutti nel pensiero medioevale, a scapito della materialit\u00e0.\nInoltre, anche l'idea della dicotomia bene-male \u00e8 profondamente connaturata nel nostro pensiero, tanto da essere considerata ostacolo per molte riflessioni, dal momento che la cultura occidentale non \u00e8 stata efficace come quella orientale nel fondere questi due principi (Yin e Yang) in un'unit\u00e0 non separata, n\u00e9 separabile, ma si \u00e8 concentrata nell'esaltare e prediligere il principio positivo del divino e quindi, ad esempio, dell'anima a scapito del corpo. In tal senso, nonostante si sia perso l'aspetto soteriologico e molti dei caratteri eclettici derivati da religioni orientali e medio-orientali come Buddismo e Zoroastrismo, un germe del pensiero manicheo \u00e8 rimasto nel pensiero occidentale moderno.\nNel linguaggio comune, manicheo indica oggi una concezione basata su giudizi formulati da una contrapposizione radicale di principi opposti. "}
{"id": "86559", "revid": "228587", "url": "https://it.wikipedia.org/wiki?curid=86559", "title": "Petronio (disambigua)", "text": ""}
{"id": "86565", "revid": "1872770", "url": "https://it.wikipedia.org/wiki?curid=86565", "title": "Jean B\u00e9raud", "text": "Biografia.\nJean B\u00e9raud nacque a San Pietroburgo con la sorella gemella Melania, poich\u00e9 suo padre, scultore, lavorava probabilmente alle opere della cattedrale di Sant'Isacco. Nel 1853 suo padre mor\u00ec e il giovane B\u00e9raud rientr\u00f2 a Parigi con la madre, Genevi\u00e8ve Eug\u00e9nie Jacquin, e le tre sorelle.\nDopo gli studi al liceo Condorcet di Parigi, segu\u00ec la via dell'arte e fu allievo di L\u00e9on Bonnat all'\u00c9cole des beaux-arts. Fu ammesso al \"Salon\" per la prima volta nel 1872, ma conobbe il successo solamente nel 1876, grazie al suo quadro \"Il ritorno dalla sepoltura\".\nDivenne quindi uno dei principali pittori e testimoni della vita parigina durante la \"Belle \u00c9poque\", ma realizz\u00f2 anche circa 200 ritratti.\nNel 1890 fond\u00f2 la \"Soci\u00e9t\u00e9 nationale des beaux-arts\", assieme a Rodin, Joseph Meissonnier e Puvis de Chavannes, e ben presto ne fu eletto vicepresidente.\nB\u00e9raud fu un attento osservatore. Il suo stile \u00e8 caratterizzato da un vivo realismo, che gli permise di rappresentare con acume e talvolta con fine ironia l'ambiente ovattato della borghesia parigina, i piccoli mestieri, l'ambientazione dei bistrot e le scene quotidiane nelle strade della citt\u00e0.\nB\u00e9raud fu uno dei testimoni di Marcel Proust nel duello svoltosi a Meudon contro Jean Lorrain nel febbraio del 1897 a causa di un articolo giudicato ingiurioso su \"Les Plaisirs et les Jours\".\nRicevette le insegne di Cavaliere della Legion d'Onore nel 1887, per poi essere promosso Ufficiale nel 1894. \nB\u00e9raud non si spos\u00f2 mai e non ebbe figli. Mori a Parigi all'et\u00e0 di 86 anni e venne sepolto nel Cimitero di Montparnasse, Divisione 1."}
{"id": "86567", "revid": "1795", "url": "https://it.wikipedia.org/wiki?curid=86567", "title": "Peer2Peer", "text": ""}
{"id": "86568", "revid": "129019", "url": "https://it.wikipedia.org/wiki?curid=86568", "title": "Premio umanitario Jean Hersholt", "text": "Il premio umanitario Jean Hersholt \"(Jean Hersholt Humanitarian Award)\" \u00e8 una particolare categoria dei premi Oscar assegnata periodicamente (non necessariamente tutti gli anni) per contributi eccezionali a cause umanitarie.\nIl premio prende il nome dall'attore Jean Hersholt, che \u00e8 stato presidente del Motion Picture Relief Fund per diciotto anni. Il trofeo \u00e8 una statuetta come gli altri normali Oscar. Tra i vincitori figurano produttori, registi, sceneggiatori ed attori. Al contrario degli altri Oscar viene generalmente consegnato nel mese di febbraio."}
{"id": "86570", "revid": "123724177", "url": "https://it.wikipedia.org/wiki?curid=86570", "title": "Elettromagnete", "text": "L'elettromagnete, chiamato anche elettrocalamita, \u00e8 un elemento elettrotecnico costituito da un nucleo in materiale ferromagnetico (di solito ferro dolce) su cui \u00e8 avvolto un solenoide, ovvero una bobina di molte spire di filo elettrico. Lo scopo dell'elettromagnete \u00e8 di generare un campo magnetico da una corrente elettrica e si differenzia per questo dall'induttore, dove il fenomeno dell'induttanza \u00e8 sfruttato per accumulare energia.\nIl primo elettromagnete fu costruito nel 1824 dall'ingegnere britannico William Sturgeon (1783 - 1850), come diretta conseguenza delle relazioni tra correnti e magnetismo scoperte pubblicate da Hans Christian \u00d8rsted del 1820. Un ruolo fondamentale nello studio e nello sviluppo di questo dispositivo elettrico si deve al fisico statunitense Joseph Henry . \nCaratteristiche.\nL'intensit\u00e0 del campo magnetico generato pu\u00f2 essere calcolata con le regole dell'induzione magnetica ed essenzialmente:\nPer quanto riguarda la forza sviluppata dal campo magnetico, la sua intensit\u00e0 diminuisce con il quadrato della distanza tra le parti, per questo l'elettromagnete \u00e8 efficace solo a breve distanza.\nSe la bobina \u00e8 alimentata con una corrente variabile, il campo magnetico \u00e8 a sua volta variabile e cos\u00ec la forza prodotta.\nQuesto \u00e8 alla base del funzionamento dei comuni altoparlanti magnetodinamici.\nNel calcolo degli elettromagneti a correnti variabili si deve tenere conto anche dell'effetto dell'induttanza alle diverse frequenze.\nInoltre, per evitare la formazione di correnti parassite nel nucleo, questo \u00e8 realizzato con sottili lamierini piuttosto che un blocco compatto, esattamente come nel trasformatore.\nAlte intensit\u00e0 di campo.\nIn alcune applicazioni, come l'accelerazione particelle elementari, levitazione magnetica, risonanza magnetica nucleare ed altro, \u00e8 necessario avere a disposizione campi magnetici di intensit\u00e0 eccezionale.\nPer questo scopo si utilizzano due categorie di elettromagneti:\nSuper elettromagneti classici.\nSi tratta di elettromagneti costruiti con normali conduttori, ma per produrre campi intensi si devono superare alcuni problemi:\nPer i motivi elencati gli elettromagneti non superconduttori sono adatti dove siano richiesti campi magnetici impulsivi, non permanenti.\nElettromagneti superconduttori.\nQuesti dispositivi si basano sul fenomeno della superconduttivit\u00e0 per cui alcuni metalli perdono completamente la loro resistenza elettrica a temperature prossime allo zero assoluto, venendo cos\u00ec a mancare la perdita di energia per effetto Joule. Alcune leghe sono in grado di presentare lo stesso fenomeno a temperature pi\u00f9 pratiche, intorno ai 100 K. Questi elettromagneti sono costituiti da una o pi\u00f9 spire di cavo superconduttore immerse in un liquido refrigerante, nelle quali vene indotta una elevatissima corrente, che poi permane per lungo tempo producendo un campo magnetico costante. L'intensit\u00e0 massima di campo magnetico producibile \u00e8 di\ndiversi tesla, di solito fino a 15 o 20.\nIl limite principale di questi sistemi \u00e8 il campo magnetico stesso, che oltre una certa soglia provoca la scomparsa dell'effetto superconduttore.\nMagneti superconduttori sono usati in acceleratori di particelle come l'LHC del CERN.\nApplicazioni.\nIl campo magnetico pu\u00f2 essere impiegato:\nElettromagneti applicati alle chiusure tecniche.\nIntorno al 1980, il campo magnetico derivante da un Elettromagnete cominci\u00f2 ad essere utilizzato in edilizia e, pi\u00f9 esattamente, nel campo dei serramenti di sicurezza.\nUn'azienda svizzera cominci\u00f2 a produrre un'elettrocalamita, di dimensioni e peso molto contenuti, che alimentata a bassa tensione (12 Vdc - 24 Vdc) sviluppava un campo magnetico capace di resistere ad una forza di alcune migliaia di newton. \nQuesto elettromagnete veniva inserito in un carter di alluminio affinch\u00e9 potesse essere fissato al montante di un telaio di una porta. Sull'anta della porta stessa veniva fissata una piastra di ferro trattato che doveva essere attratta dall'elettromagnete. \nIn questo modo la porta sarebbe stata tenuta chiusa dall'elettromagnete quando alimentato ma si sarebbe sicuramente aperta in mancanza di alimentazione.\nQuesta applicazione ebbe subito un grande successo nel campo delle uscite di emergenza perch\u00e9 garantiva una sicurezza contro l'effrazione senza utilizzare delle parti meccaniche ma, allo stesso tempo, assicurava l'apertura della porta, senza l'intervento umano, in caso di mancanza di corrente.\nL'evoluzione di questo sistema ha portato il settore edile ad utilizzare massicciamente l'elettromagnete come elemento di chiusura elettrico. Oggi viene utilizzato in svariati modi a seconda delle dimensioni, degli utilizzi, dei profili e del tipo di porta. Associato ad un sensore ad effetto Hall, il campo magnetico sviluppato dall'elettromagnete d\u00e0 un segnale di stato dell'anta che lo rende particolarmente idoneo nel settore del controllo degli accessi.\nLa maggior parte degli elettromagneti di questo tipo sono costituiti da materiali isoperm."}
{"id": "86571", "revid": "599013", "url": "https://it.wikipedia.org/wiki?curid=86571", "title": "Rugby Monza 1949", "text": "LAssociazione sportiva dilettantistica Rugby Monza 1949 \u00e8 una societ\u00e0 rugbistica italiana di Monza.\nCostituita nel 1949 come A.S. Rugby Monza, milit\u00f2 nella massima divisione nazionale per quattro volte nella seconda met\u00e0 degli anni cinquanta, dalla stagione 1956-57 a quella 1959-60.\nStoria.\nIl 5 settembre 1949 un gruppo di ragazzi appassionati della palla ovale fondarono l'Associazione Sportiva Rugby Monza, iscrivendo la prima formazione al campionato nazionale di serie C il 9 ottobre. In occasione del primo incontro ufficiale che ebbe sede a Milano, la squadra indoss\u00f2 per la prima volta una divisa di colore bianco e rosso, i futuri colori sociali del club.\nNel 1951 lo Sport Club Mirabello, societ\u00e0 di hockey su pista, accolse il rugby nel proprio sodalizio e l'A.S. Monza Rugby integr\u00f2 il nero ai propri colori sociali. In quegli anni inizi\u00f2 ad allenare Adriano Chiolo, al quale ancora oggi \u00e8 intitolato il centro sportivo da sempre casa del club rugbistico.\nNel 1952 la formazione venne promossa in serie B e dopo quattro stagioni centr\u00f2 l'accesso in serie A classificandosi in 2\u00aa posizione nel campionato di serie B 1955-56. Durante la prima stagione in massima serie, la \"CIF Petroli Monza\" arriv\u00f2 quarta nel girone B dietro a e ed . Poi il 5\u00ba posto nel girone C del 1957-58; nel 1958-59 la squadra disput\u00f2 la prima parte di stagione regolare piazzandosi seconda nel girone A, ma senza ripetersi durante il girone di ritorno, mancando di una posizione l'accesso ai play-off scudetto. Il 1959-60 fu l'ultima stagione di massima divisione, culminata con la retrocessione in serie B.\nDagli anni sessanta il club disput\u00f2 stagioni altalenanti tra serie B e C; nel 1968 l'A.S. Monza Rugby sospese l'attivit\u00e0 sportiva pur rimanendo affiliata alla Federazione Italiana Rugby. Tre anni pi\u00f9 tardi, nel 1971-72 il club iscrisse nuovamente la squadra in serie C, centrando immediatamente la promozione. Il campionato 1974-75 fu l'ultimo in serie B. Dalla seconda met\u00e0 degli anni settanta i \"Biancorossi\" militarono tra serie C/C1, C2 (poi divenuta serie D).\nIl 1989 fu l'anno in cui la mancanza di fondi port\u00f2 ad un esodo di massa di giocatori ed allenatori al Velate Rugby. Nel 1993 il club venne rifondato da Fabio Davino e Carlo Gaudino, iscrivendo il nuovo assetto societario A.S.D. Rugby Monza 1949 alla serie C2 sotto la gestione del presidente Antonio Rivolta.\nSettore femminile.\nNel settembre 2002 venne costituita una squadra femminile, che fu iscritta al campionato di serie A nella stagione 2003-04 agli ordini di Carlo Gaudino. Dopo dieci stagioni in serie A, nel 2013-14 la formazione si aggiudic\u00f2 il primo scudetto superando in finale il per 29-12.\nAttualmente, nel club \u00e8 presente anche una formazione femminile juniores."}
{"id": "86576", "revid": "6392", "url": "https://it.wikipedia.org/wiki?curid=86576", "title": "Elettrocalamita", "text": ""}
{"id": "86577", "revid": "729019", "url": "https://it.wikipedia.org/wiki?curid=86577", "title": "Colin Meads", "text": "Ha indossato la maglia della Nazionale neozelandese per la prima volta il 25 maggio 1957 contro l'Australia (25-11 per i neozelandesi).\nLa sua ultima presenza con la nazionale avvenne il 14 agosto 1971 contro i British Lions (14-14)."}
{"id": "86578", "revid": "125997773", "url": "https://it.wikipedia.org/wiki?curid=86578", "title": "Francesco De Gregori", "text": "Fra i pi\u00f9 importanti cantautori italiani di sempre, nelle sue canzoni si incontrano musicalmente sonorit\u00e0 varie, dal rock alla canzone d'autore, con a volte riferimenti anche alla musica popolare, mentre nelle liriche c'\u00e8 un ampio uso della sinestesia e della metafora, spesso di non immediata interpretazione, con passaggi di ispirazione intimista, letterario-poetica ed etico-politica in cui trovano spazio riferimenti all'attualit\u00e0 e alla storia.\n\u00c8 spesso definito cantautore e poeta, sebbene egli preferisca essere identificato semplicemente come \"artista\". \u00c8 inoltre uno tra gli artisti con il maggior numero di riconoscimenti da parte del Club Tenco, con sei Targhe Tenco e un Premio Le parole della musica.\nBiografia.\nFiglio del bibliotecario Giorgio e dell'insegnante di lettere Rita Grechi, ricevette il nome di Francesco in memoria di suo zio paterno, ufficiale degli Alpini e successivamente partigiano vicecomandante delle Brigate Osoppo, ucciso a Porz\u00fbs nel 1945 dai partigiani comunisti delle Brigate Garibaldi.\nPer via della professione del padre, crebbe a Pescara fino circa ai dieci anni per poi tornare a Roma; frequent\u00f2 il liceo classico \"Virgilio\" e a 15 anni, nel 1966, insieme a suo padre e a suo fratello Luigi, di sette anni pi\u00f9 anziano, si rec\u00f2 a Firenze per prestare soccorso alla popolazione colpita dall'alluvione.\nIl 1966 fu anche l'anno in cui inizi\u00f2 a suonare la chitarra (il primo brano che impar\u00f2 a suonare fu \"Il ragazzo della via Gluck\" di Celentano); la sua prima composizione originale, sempre di quel periodo, \u00e8 un brano che racconta la storia di un disoccupato che sale sul Colosseo per avere un lavoro, ma scivola e muore.\nGli inizi: il Folkstudio.\n\u00c8 grazie al fratello che il giovane Francesco inizia a esibirsi in pubblico: Luigi infatti, con il nome d'arte di Ludwig, suona ogni settimana al Folkstudio, presentando canzoni tradizionali statunitensi e propri brani. Un giorno, agli inizi del 1969, Francesco fece ascoltare al fratello una canzone che aveva appena scritto, intitolata \"Buonanotte Nina\", i cui accordi erano presi da una canzone di Fabrizio De Andr\u00e9 ma eseguiti nella sequenza inversa. Luigi la impar\u00f2 e la cant\u00f2 al Folkstudio con successo (anni dopo la incider\u00e0 nel suo primo LP, Accusato di libert\u00e0), per cui propose al fratello di cantarla la domenica successiva, cosa che Francesco fece.\nAl Folkstudio De Gregori conosce molti musicisti, tra cui Caterina Bueno, Antonello Venditti, Mimmo Locasciulli, Giovanna Marinuzzi (con la quale avr\u00e0 un breve \"flirt\" citato anni dopo nella canzone \"Niente da capire\"), Ernesto Bassignano, Edoardo De Angelis e Giorgio Lo Cascio.\nPer un breve periodo d\u00e0 vita, insieme a quest'ultimo, a un duo - Francesco e Giorgio - che per molti versi si rif\u00e0 a Simon and Garfunkel; il loro repertorio comprende canzoni di Bob Dylan e Leonard Cohen.\nSempre con Lo Cascio e con la collaborazione di Antonello Venditti ed Ernesto Bassignano, Francesco si esibisce al Folkstudio in uno spazio del programma denominato \"I giovani del folk\"; la stessa sigla verr\u00e0 poi usata dai quattro per le esibizioni nel resto d'Italia. Il quartetto \u00e8 ricordato anche da Antonello Venditti nei celebri versi \"Io mi ricordo quattro ragazzi con la chitarra, e un pianoforte sulla spalla\" che aprono la canzone \"Notte prima degli esami\".\nSuonando al Folkstudio, De Gregori conosce Caterina Bueno, alla quale anni dopo dedicher\u00e0 la canzone \"Caterina\" (contenuta nell'LP Titanic); la cantante toscana cerca un chitarrista per quell'estate e Giovanna Marini le propone proprio De Gregori, che accetta; ne nasce la prima tourn\u00e9e del giovane cantante romano in Toscana. Degno di nota \u00e8 il fatto che la Bueno stessa insistesse per dividere la paga di ogni concerto in tre tra lei e i suoi due chitarristi.\n\"Theorius Campus\" con Antonello Venditti.\nAlla fine del 1971 De Gregori e Lo Cascio ottengono un'audizione con la It di Vincenzo Micocci: sono indirizzati a questa etichetta da Giovanna Marini, alla quale avevano chiesto di metterli in contatto con I dischi del sole (cosa non possibile per il repertorio della casa discografica, molto politicizzato rispetto a quello dei due cantautori).\nDurante il provino realizzano una lacca con quattro canzoni: \"Il partigiano\" (cover in italiano di \"The partisan\" di Leonard Cohen) e \"Dolce signora che bruci\" cantate insieme, \"Ho cercato di dirti\" cantata da Lo Cascio e \"Signora Aquilone\" cantata da De Gregori, e Micocci, colpito dai brani, propone loro un contratto discografico. Da ricordare che la versione incisa in quest'occasione di \"Signora Aquilone\" presenta il testo originale, cos\u00ec come veniva cantato da De Gregori dal vivo, e cio\u00e8 con il verso \u00ablui mi disse \"fratello, \u00e8 cattivo come Dio\u00bb che verr\u00e0 cambiato in \u00ab\u00e8 antico come Dio\u00bb.\nMa, ancora prima di iniziare, il sodalizio artistico si scioglie: come racconta lo stesso Lo Cascio nel suo volume su De Gregori, i due avevano alcune divergenze sulla realizzazione degli arrangiamenti, per\u00f2 il pretesto per la separazione fu un viaggio premio in Ungheria (ottenuto come retribuzione per la registrazione di uno special televisivo magiaro realizzato a casa di Nanni Loy), a cui Lo Cascio rinuncia (perch\u00e9 in quel periodo sta organizzando il matrimonio); De Gregori propone il viaggio a Venditti (che ha anche lui firmato con la It all'insaputa dei due amici) che accetta, e durante il viaggio i due decidono di costituire un duo (scrivendo insieme la canzone \"In mezzo alla citt\u00e0\"), e realizzano l'album \"Theorius Campus\", pubblicato nel giugno del 1972, in cui De Gregori include una canzone, \"La casa del pazzo\", con la musica scritta da Lo Cascio.\nIl titolo del disco \u00e8 in realt\u00e0 anche il nome del duo (non essendo presenti sulla copertina i nomi dei due cantautori): esso raccoglie alcuni brani gi\u00e0 presentati al Folkstudio, tra i quali \"Signora aquilone\" e \"Dolce signora che bruci\" di De Gregori, \"La casa del pazzo\" di De Gregori/Lo Cascio, \"Roma capoccia\", \"Sora Rosa\" e \"Ciao uomo\" di Venditti. L'album \u00e8 stato ristampato negli anni successivi anche con il nome di \"Roma capoccia\".\nNel 1972 De Gregori inizia a collaborare con Edoardo De Angelis sia per i suoi primi due album da solista (\"Alice non lo sa\" e \"Francesco De Gregori\") sia per il lancio dei giovani colleghi della It come Amedeo Minghi, per il quale scrivono alcuni testi, altri sono di Carla Vistarini, dell'album di debutto del 1973 (\"Amedeo Minghi\"). Assieme a Minghi scrivono anche \"Il mio mondo, il mio giardino\" per Marisa Sannia. Sono questi gli anni in cui avviene il primo incontro di persona con Lucio Dalla.\nL'esordio solista e gli anni settanta.\nSpinto dai meccanismi della promozione musicale (perch\u00e9 l'idea fu, in effetti, del cantautore), partecipa alla popolare manifestazione Un Disco per l'Estate con la canzone \"Alice\", classificandosi all'ultimo posto: l'operazione per\u00f2 d\u00e0 i suoi frutti e permette al suo disco d'esordio di avere una minima visibilit\u00e0. \"Alice non lo sa\" \u00e8 quindi il titolo del primo album da solista di De Gregori, che esce nel 1973.\n\u00c8 un disco molto discusso dalla critica per la sua vena ermetica. Il De Gregori di questo esordio appare come una presenza fragile (rappresentata fra l'altro da un modo di cantare ancora delicato e sognante) ma partecipe delle emozioni che lo coinvolgono.\nLa voce flebile e insieme penetrante intona parole sfuggenti ma al contempo evocative: la storia del XX secolo sembra far da sfondo tanto alle canzoni che pi\u00f9 espressamente fanno a essa riferimento (\"1940\" e pi\u00f9 ancora \"Saigon\"), quanto alle canzoni di carattere pi\u00f9 esistenziale (\"La casa di Hilde\"). De Gregori inizia, poi, a utilizzare uno dei suoi \"clich\u00e9\" pi\u00f9 riusciti, il ritratto femminile (\"Alice\", \"Irene\"). Un album molto particolare, musicalmente leggero e insieme complesso, che per\u00f2 non trova consenso tra il pubblico.\nDalla IT, De Gregori passa alla Casa madre RCA Italiana (con un contratto da lire al mese), che pubblica l'album seguente, semplicemente intitolato \"Francesco De Gregori\". All'assenza di un titolo specifico, si \u00e8 spesso sopperito riferendosi a esso come all\"album della pecora\". La copertina (opera di Gordon Fagetter, batterista dei Cyan Three e primo marito di Patty Pravo) ritrae infatti un tipico agnello pasquale con le gambe raccolte a reggere un lungo bastone, che reca in cima, ben visibili, le iniziali di Francesco De Gregori.\nIl disco continua a presentare, sulla linea del precedente, testi estremamente complessi e introspettivi, essendo nel contempo ancora pi\u00f9 sperimentale. D'altra parte, gli arrangiamenti sono decisamente pi\u00f9 curati e anche l'esecuzione risulta pi\u00f9 riuscita. Spiccano le canzoni \"Bene\", \"Souvenir\", \"Dolce amore del Bahia\", \"Chiss\u00e0 dove sei\", la pi\u00f9 intimista \"Giorno di pioggia\" e due classici: \"Cercando un altro Egitto\" (forse il bozzetto pi\u00f9 evidente dell'ermetismo degregoriano) e, soprattutto, \"Niente da capire\". De Gregori considerava all'epoca questo il suo disco peggiore: \u00abDopo aver firmato il contratto con la RCA, siamo nel '74, feci il disco con la Pecora, che secondo me \u00e8 il disco pi\u00f9 brutto che ho fatto\u00bb.\nIl successo.\nIl grande successo arriva con \"Rimmel\" del 1975, uno dei dischi pi\u00f9 venduti del decennio, contenente tra gli altri l'omonimo \"Rimmel\", \"Pablo\" (scritta insieme a Lucio Dalla), \"Quattro cani\" e \"Pezzi di vetro\".\nAl disco collabora Renzo Zenobi (presente anche nei due long playing precedenti), che cura diverse parti solistiche di chitarra; cos\u00ec De Gregori racconta la collaborazione: \nNello stesso anno, De Gregori produce l'album di debutto di Zenobi, \"A Silvia\".\nNel frattempo, nel corso del 1974, aveva intrapreso una collaborazione con Fabrizio De Andr\u00e9 (conosciuto dopo che il cantautore genovese aveva ascoltato al Folkstudio De Gregori cantare \"La cacca di Piero\", una parodia della celebre \"La guerra di Piero\"), prima per la traduzione di \"Desolation Row\" di Bob Dylan (incisa dal cantautore genovese nel suo album \"Canzoni\", con De Gregori stesso tra i musicisti), quindi per la realizzazione del successivo \"Volume 8\", con brani inediti in parte scritti in tandem. Per l'occasione De Gregori trascorre un periodo in Gallura, ospite nella villa del collega. De Andr\u00e9 registra, primo fra i due, il brano \"Le storie di ieri\" (precedentemente scartata dall'artista romano, quindi ripresa per \"Rimmel\"), mentre dal lavoro a due nascono canzoni come \"Oceano\" (che sarebbe l'enigmatica risposta di De Gregori al perch\u00e9 Alice guarda i gatti, domanda che gli era stata fatta dal figlio di De Andr\u00e9, Cristiano), \"La cattiva strada\", \"Dolce Luna\" e \"Canzone per l'estate\".\nNelle note riportate in occasione dell'uscita dell'album \"Amore nel pomeriggio\", De Gregori ha raccontato come la collaborazione con Fabrizio De Andr\u00e9 (scomparso da due anni al momento dell'uscita del disco) fosse abbastanza singolare: i due non si incontravano quasi mai perch\u00e9 mentre De Gregori lavorava all'album di giorno, De Andr\u00e9, alzandosi molto tardi, faceva la sua parte nottetempo.\nAlla fine del 1975 De Gregori, assieme a Claudio Baglioni, si rende protagonista di un breve concerto improvvisato nella piazza romana del Pantheon, durante il quale hanno suonato pezzi di repertorio vario (dai Beatles a Bob Dylan, a Simon and Garfunkel), con le custodie delle chitarre aperte nella piazza, gremita di turisti. Vistisi quasi del tutto ignorati dai passanti, provano a eseguire pezzi del proprio repertorio, ma il risultato non cambia. Commentando l'episodio, e sottolineando la delusione provata, Baglioni dichiarer\u00e0 pi\u00f9 tardi: \u00abA me ci vollero un paio di giorni per riprendermi, a Francesco, che \u00e8 pi\u00f9 vanitoso, almeno un paio di settimane\u00bb.\nA \"Rimmel\" segue \"Bufalo Bill\" (1976), album in cui prosegue la collaborazione con Dalla (coautore della musica di \"Giovane esploratore Tobia\") e in cui partecipa Ivan Graziani (non accreditato in copertina), alla chitarra nella \"title track\".\nLa contestazione al Palalido di Milano.\nNella primavera del 1976 De Gregori intraprese una nuova \"tourn\u00e9e\", che part\u00ec da Pavia il 1\u00ba aprile; la seconda tappa era in previsione il giorno successivo al Palalido di Milano con due concerti, uno pomeridiano e uno serale; nel corso di quest'ultimo alcuni ragazzi appartenenti ai collettivi politici studenteschi \u2014 tra cui Gianni Muciaccia, leader e bassista del gruppo musicale Kaos Rock, e Nicoletta Bocca, figlia del giornalista Giorgio Bocca \u2014 salirono a pi\u00f9 riprese sul palco, interrompendo il concerto, per leggere al pubblico un comunicato contro l'arresto, avvenuto a Padova, di un militante della sinistra extraparlamentare, e per contestare il cantante, accusandolo di autoproclamarsi di sinistra e al contempo di praticare uno stile di vita lussuoso e strumentalizzare i temi cari alla sinistra per arricchirsi.\nDopo avere eseguito sottotono e di malavoglia qualche altra canzone, alle 22:30 De Gregori, secondo la ricostruzione di Mario Luzzatto Fegiz sul Corriere della Sera, chiuse l'esibizione, ma i contestatori, minacciando ulteriori tumulti, lo spinsero con una pistola a tornare sul palco ed a rispondere in pubblico alle loro domande. De Gregori fu sottoposto a una lunga serie di domande e accuse, in cui gli vennero dette frasi come \u00abQuanto hai preso stasera?\u00bb, \u00abSuicidati come Majakovskij\u00bb, \u00abSe sei un compagno, non a parole ma a fatti, lascia qui l'incasso\u00bb, \u00abVai a fare l'operaio e suona la sera a casa tua\u00bb. Dopo circa venti minuti di \"interrogatorio\", in un clima definito di \u00abdelirante farsa\u00bb, la polizia fece irruzione nel Palalido e lanci\u00f2 fumogeni, disperdendo i contestatori. De Gregori disse: \u00abNon canter\u00f2 mai pi\u00f9 in pubblico. Stasera mancava solo l'olio di ricino, poi la scena sarebbe stata completa\u00bb..\nIn una lettera a \"Muzak\" dell'aprile 1976, riferendosi all'accaduto, De Gregori scrisse che i suoi contestatori, a suo giudizio, avevano commesso \u00abun grave errore politico [...] che non pu\u00f2 che consolidare l'universo musicale consueto, ricaccia a destra autori e gruppi potenzialmente disponibili a iniziative di sinistra, incentiva i concerti a tremila lire\u00bb \u2014 il prezzo dei concerti di quella \"tourn\u00e9e\" di De Gregori si aggirava tra le e le lire \u2014 \u00abgli schieramenti polizieschi e i servizi d'ordine privati presi a nolo dai grossi impresari\u00bb, aggiungendo che manifestazioni come quella di cui fu fatto oggetto \u00abfanno oggettivamente il gioco della cultura del potere e della musica tranquillizzante\u00bb, oltrech\u00e9 essere strumentalizzati dalla stampa scandalistica e cosiddetta \u00abindipendente\u00bb. Riguardo infine al suo stile musicale, afferm\u00f2 che \u00absarebbe demagogico \u2026 scrivere canzoni, ad esempio, come Ivan Della Mea o Paolo Pietrangeli, autori che peraltro stimo e rispetto\u00bb. Pi\u00f9 tardi, nel 1990, in un'intervista a \"Ciao 2001\", De Gregori disse di avere \u00abla sensazione che quei ragazzi (\u2026) in realt\u00e0 mi amassero (\u2026) loro erano i fuochisti della nave (\u2026) erano i diseredati. E io ero e sono dalla loro parte\u00bb.\nAll'episodio di Milano si ispirarono diversi cantautori, a partire da Roberto Vecchioni con la pressoch\u00e9 contemporanea \"Vaudeville (Ultimo mondo cannibale)\" (1977) (\u00abE spararono al cantautore / in una notte di giovent\u00f9 / gli spararono per amore /per non farlo cantare pi\u00f9 / gli spararono perch\u00e9 era bello / ricordarselo com'era prima / alternativo, autoridotto / fuori dall'ottica del sistema\u00bb); nel 1987 fu Edoardo Bennato a rievocare il clima di quella serata e di tutto quel periodo, in \"Era una festa\" (dall'album \"OK Italia\"): \u00abFrancesco forse non se lo aspettava / vedeva intorno a s\u00e9 solo ragazzi come lui / gli dicono \"Compagno sei in errore / la tua avventura adesso si conclude / noi invece andiamo avanti e non ci fermeremo mai\u00bb). Anche Luciano Ligabue, nella canzone \"Nel tempo\", (dall'album \"Arrivederci, mostro!\" del 2010) cita l'accaduto (\u00abC'ero nel settantasette / a mio modo e col mio passo, / il processo a De Gregori\u2026\u00bb).\nNonostante il paventato ritiro, gi\u00e0 nell'autunno del 1976 De Gregori torn\u00f2 sul palco per una serie di concerti, tenendo un basso profilo: un mini-tour nell'Italia di provincia a Palermo, Caltanissetta, Siracusa, Teramo e La Spezia tra novembre e dicembre con una formazione rinnovata che vedeva Michele Ascolese alle chitarre, suo fratello Gianpaolo alla batteria, Peppe Caporello alle tastiere e Fabrizio Cecca al basso. Terminato tale tour, De Gregori si prese un anno intero di lontananza dalle scene.\nLa ripresa artistica e la collaborazione con Lucio Dalla.\nIl 10 marzo 1978 si sposa con Alessandra Gobbi, una sua compagna di liceo (testimone di nozze l'allora segretario FGCI Walter Veltroni), e pochi mesi dopo nascono i due gemelli Marco e Federico. In quell'anno torna sulla scena con il riuscito \"De Gregori\", album contenente la famosa canzone \"Generale\". L'8 luglio dello stesso anno, in occasione della promozione del disco, De Gregori tiene allo Stadio Flaminio di Roma un concerto con Lucio Dalla, organizzato proprio da Walter Veltroni che riscuote successo con ben quarantamila spettatori presenti, e fa da preludio alla fortunata tourn\u00e9e che i due artisti terranno l'anno successivo.\nNel dicembre del 1978 De Gregori e Dalla pubblicano il 45 giri \"Ma come fanno i marinai\". Il brano, anche firmato assieme, sarebbe nato in modo abbastanza casuale, come racconta il cantautore romano: \u00abLa canzone, forse la gente non ci crede, \u00e8 nata a pranzo, quando, dopo il caff\u00e8, ci siamo messi a suonare insieme\u00bb.\nA esso fa seguito qualche mese dopo \"Banana Republic\", imponente tourn\u00e9e (prontamente documentata da un film e da un disco con copie vendute) che i due cantautori, accompagnati dalle rispettive band abituali e con azzeccati duetti, tengono nell'estate del 1979 registrando il tutto esaurito negli stadi e palasport italiani, all'insegna di una rinnovata stagione della musica dal vivo nella penisola. Il grande successo del tour derivava dal fatto che per la prima volta la musica d'autore sbarcava negli stadi, misurandosi direttamente con il grande pubblico; il seguito popolare che ne deriv\u00f2, infatti, fu senza precedenti per la musica italiana, rivoluzionando il modo stesso di intendere il rapporto tra cantautore e pubblico, facendo di Dalla e De Gregori una sorta di primissime e \"atipiche\" rockstars.\nIn questo senso i due artisti anticiparono sia le oceaniche adunate nei concerti di Claudio Baglioni, sia le grandi kermesse di rocker nostrani, quali Vasco Rossi e Ligabue. Il disco \"live\" presenta dieci canzoni, alcune cantate singolarmente, altre in coppia. Il brano d'apertura, \"Banana Republic\", \u00e8 la \"cover\" di una canzone americana di Steve Goodman, riadattata in italiano da De Gregori. Altra \"cover\" del disco \u00e8 la canzone di Paolo Conte \"Un gelato al limon\", pubblicata lo stesso anno dal cantautore astigiano e riadattata dal duo in una strana e divertente versione ritmica, assai vicina alle sonorit\u00e0 rock.\nC'\u00e8 anche spazio per intonare l'inizio di \"Addio mia bella Napoli\", canzone napoletana cantata tra gli altri dal tenore Enrico Caruso, prima di concludere con la gi\u00e0 citata \"Ma come fanno i marinai\". Dalla partecipa anche all'album \"Viva l'Italia\" del 1979, che De Gregori pubblica in autunno, e che si fa forte dell'omonima canzone, destinata a diventare una delle pi\u00f9 celebri del cantautore. Nel 1980 la collaborazione tra i due cantautori ha un'appendice: collaborano infatti all'album \"Una citt\u00e0 per cantare\" di Ron, sia scrivendo con il cantautore pavese alcune canzoni (di De Gregori sono il testo di \"Nel deserto\" e l'intero brano \"Mannaggia alla musica\"), sia cantando insieme nell'ultima strofa della title-track. Dopodich\u00e9 i due si allontanano, fatta eccezione per un'incursione di Dalla a un concerto di De Gregori al palasport di Torino il giorno di compleanno del cantautore bolognese.\nGli anni ottanta.\nNel 1980 De Gregori ha la sua unica esperienza (solamente come autore) al Festival di Sanremo: scrive infatti il testo di \"Mari\u00f9\", su musica di Ron, che viene presentata alla manifestazione da Gianni Morandi.\nI successi di \"Titanic\" e \"La donna cannone\".\nDopo una pausa di quasi tre anni torna sul mercato nel 1982 con l'album \"Titanic\", a cui segue il successo dell'EP \"La donna cannone\", uscito l'anno successivo e contenente tre brani composti per il film \"Flirt\" di Roberto Russo, con Monica Vitti (si tratta della title track e degli strumentali \"Flirt #1\" e \"Flirt #2\").\nOrmai annoverato da critica e pubblico tra i maggiori cantautori italiani e soprannominato \"Il Principe\", prosegue la sua carriera negli anni successivi pubblicando lavori come \"Scacchi e tarocchi\" (1985) - che vede la collaborazione con Ivano Fossati e che comprende il noto brano \"La storia\" (inciso l'anno precedente da Gianni Morandi) e \"A Pa\"', dedicato a Pier Paolo Pasolini - e, passato alla CBS, \"Terra di nessuno\" (1987), contenente, fra le altre, \"Mim\u00ec sar\u00e0\".\nIl 26 giugno 1989 allo Stadio Braglia di Modena De Gregori partecipa a un concerto insieme a Joan Baez e Tracy Chapman in favore di un fondo costituito dalla Regione Emilia-Romagna per la costruzione di un ospedale in Armenia in cui De Gregori e la Baez hanno cantato assieme anche \"The Boxer\", di Simon &amp; Garfunkel.\nNonostante le delusioni politiche dovute alla caduta del comunismo e alla crisi del PCI, il suo partito, l'impegno politico e sociale di De Gregori sembrano farsi ancora pi\u00f9 radicati: in \"Mira Mare 19.4.89\" (il titolo coincide con la data di uscita dell'album), un lavoro che tiene insieme l'impegno civile e la poesia, la cronaca e la letteratura, De Gregori parla di mafia, droga, aborto; \"Non voglio trovare antidoti\" dice \"ma solo lanciare un allarme\".\nQuesti ultimi due album ottengono la Targa Tenco come migliori dischi nei rispettivi anni. A questo periodo risale anche l'inizio della collaborazione con Zucchero Fornaciari, per il quale scrive il testo del brano \"Diamante\", contenuto in \"Oro, incenso e birra\" del 1989.\nGli anni novanta.\nI primi album live, \"Canzoni d'amore\" e \"Il bandito e il campione\".\nNel 1990 la nuova casa discografica pubblica contemporaneamente tre album dal vivo con registrazioni risalenti al biennio precedente: Catcher in the Sky, Niente da capire e Musica leggera. Due anni dopo esce un nuovo disco di studio \"Canzoni d'amore\", che, nonostante il titolo, contiene solo una canzone, \"Bellamore\", strettamente legata al concetto di amore verso una donna; in realt\u00e0 quasi tutte le canzoni si riferiscono alla propria patria. \"Tutto pi\u00f9 chiaro che qui\" \u00e8 una canzone dedicata a suo padre.\nNel 1993 De Gregori pubblica un altro live, \"Il bandito e il campione\", comprendente l'omonimo brano, scritto dal fratello Luigi Grechi, unico inedito in studio, e due cover, \"Vita spericolata\" di Vasco Rossi e \"Sfiorisci bel fiore\" di Enzo Jannacci; a questo segue un ulteriore live, Bootleg, in cui incide per la prima volta \"Mannaggia alla musica\" e in cui omaggia Lucio Dalla, cantando la sua \"Anidride solforosa\" in duo con Angela Baraldi (che all'epoca apriva i concerti del cantautore). Il bandito e il campione \u00e8 un successo e l'album vende centinaia di migliaia di copie, trascinato dalla title-track da cui prender\u00e0 spunto anche la Rai nella sua fiction \"La leggenda del bandito e del campione\". In seguito De Gregori dir\u00e0 riguardo a suo fratello: \"In verit\u00e0 volevo fare un favore a mio fratello, ma il favore l'ha fatto lui a me\".\nNel 1995 colabora nuovamente con Zucchero Fornaciari scrivendo il testo della canzone \"Pane e sale\" inclusa nell'album \"Spirito DiVino\".\nLa svolta di \"Prendere e lasciare\".\nNel 1996, dopo quattro anni dall'ultima pubblicazione di inediti, De Gregori pubblica \"Prendere e lasciare\", con gli arrangiamenti curati da Corrado Rustici. Questo fu un album abbastanza sfortunato, non tanto per il successo (che fu comunque buono) ma soprattutto perch\u00e9 fu vittima di svariate critiche ed eventi collaterali, come il caso nato da \"Prendi questa mano zingara\". \"Prendere e lasciare\" segn\u00f2 una definitiva svolta di De Gregori verso la musica rock (gi\u00e0 accennata con Canzoni d'amore) e venne criticato anche dalla Chiesa per il singolo \"L'agnello di Dio\", accusando De Gregori di servirsi di Dio come strumento per fare mercato.\nL'anno seguente l'artista romano pubblica il doppio live \"La valigia dell'attore\", da cui \u00e8 tratto il brano omonimo (uno dei tre inediti di studio del disco, assieme a \"Dammi da mangiare\" e a \"Non dirle che non \u00e8 cos\u00ec\", cover di \"If You See Her, Say Hello\" di Bob Dylan). \"La valigia dell'attore\" si aggiudicher\u00e0 nel 1998 la Targa Tenco come miglior canzone dell'anno e \"Non dirle che non \u00e8 cos\u00ec\" verr\u00e0 inserita in un disco di cover internazionali di canzoni dello stesso Bob Dylan.\nLa notte di capodanno tra il 1997 e il 1998 De Gregori \u00e8 protagonista di un concerto assieme all'amico Lucio Dalla andato in onda su Rai Uno in diretta da Piazza dell'Unit\u00e0 ad Assisi, in cui Dalla apre il concerto cantando \"La donna cannone\" del cantante romano mentre De Gregori canta \"Tutta la vita\" di Dalla con un arrangiamento \"rollingstoniano\". Il concerto \u00e8 chiuso dai due che insieme cantano \"Cosa sar\u00e0\".\nIl nuovo millennio.\n\"Amore nel pomeriggio\" e le collaborazioni di 2002 e 2003.\nNel 2001 De Gregori pubblica \"Amore nel pomeriggio\", in cui collaborano agli arrangiamenti artisti quali Franco Battiato (per \"Il cuoco di Sal\u00f2\") e Nicola Piovani (per \"Natale di seconda mano\"). Il disco ottiene la Targa Tenco come miglior opera dell'anno a pari merito con \"Canzoni a manovella\" di Vinicio Capossela. Il 28 dicembre 2001 \u00e8 ospite allo show di Ron su Rai Due in cui canta \"Battere e levare\". Nel 2002 intraprende un'importante tourn\u00e9e a quattro con Ron, ritrovato dopo pi\u00f9 di 20 anni, Fiorella Mannoia e Pino Daniele, esibendosi con ottimi riscontri di pubblico e critica nei pi\u00f9 bei luoghi italiani. Da questi concerti sar\u00e0 ricavato il doppio album live \"In tour\". Conclusa questa esperienza, sempre nel 2002 pubblica insieme a Giovanna Marini un disco di canti popolari e sociali italiani, \"Il fischio del vapore\", ottenendo una inaspettata affermazione di vendite e la Targa Tenco nella categoria interpreti.\nNel 2003 viene pubblicata la biografia \"Quello che non so, lo so cantare\", edita da Giunti e scritta da Enrico Deregibus.\nSempre nel 2003, De Gregori partecipa al film di Bob Dylan \"Masked and anonymous\", in cui canta la gi\u00e0 citata cover \"Non dirle che non \u00e8 cos\u00ec\". Nelle note illustrative della colonna sonora di \"Masked and anonymous\", Dylan lo definisce \"la leggenda della musica leggera italiana\". Nello stesso anno De Gregori scrive il testo di \"Io e mio fratello\", su musica di Antonello Venditti, i due amici/nemici la cantano insieme. La canzone finisce nel disco di Venditti Che fantastica storia \u00e8 la vita. Il 1\u00ba maggio partecipa per la prima volta al Concerto del Primo maggio. Il 12 novembre 2004 esce \"Parole e canzoni\" (libro pi\u00f9 DVD), curato da Vincenzo Mollica per \"Einaudi Stile Libero\", che raccoglie l'opera del cantautore dai 20 ai 50 anni.\n\"Pezzi\" e i lunghi tour di concerti.\nIl cantautore romano ritorna nel marzo 2005 con un album di inediti, \"Pezzi\", che si aggiudica nuovamente la Targa Tenco come miglior album dell'anno, mentre \"Gambadilegno a Parigi\" viene votata come miglior canzone dell'anno dai lettori del quotidiano La Stampa. La promozione dell'album riporta De Gregori sulla scena: partecipa infatti per la prima volta al Festivalbar e a Top of the Pops, esibendosi anche al Concerto del Primo Maggio. \"Pezzi\", considerato uno degli album di De Gregori pi\u00f9 vicini allo stile di Bob Dylan, \u00e8 il 26\u00ba disco pi\u00f9 venduto in Italia nel 2005\nIl 2 luglio 2005 ha l'onore di essere il primo musicista di tutto il mondo a iniziare il Live8. Infatti, per il fuso orario italiano, l'inizio della manifestazione avrebbe dovuto essere alle 15, ma a De Gregori viene concesso di iniziare un quarto d'ora prima. Il cantante romano apre la manifestazione in diretta mondiale con \"L'agnello di Dio\", seguito da \"La donna cannone\"; infine chiude la sua esibizione cantando una versione riarrangiata de \"La storia\".\nNel febbraio 2006, a soli undici mesi dall'uscita di \"Pezzi\", tempo molto breve per gli standard dell'autore, De Gregori pubblica un nuovo album, \"Calypsos\", con nove brani inediti, dalle sonorit\u00e0 pi\u00f9 dolci e melodiche rispetto a quelle contenute negli ultimi album, che invece erano tutti orientati verso il rock con suoni pi\u00f9 duri; tornano anche le canzoni d'amore, con tonalit\u00e0 raccolte, simili ai suoni dei primi anni, il De Gregori morbido e riflessivo da sentire in poltrona. Tra queste \"Cardiologia\" (brano in cui, a pi\u00f9 di 30 anni di distanza da \"Pezzi di vetro\", il cantautore torna a usare la frase \"Ti amo\") e \"Per le strade di Roma\", un ritratto impietoso della Roma del terzo millennio, archetipo dell'Italia dei nostri tempi, che molti vedono come ispirato a \"Streets of Philadelphia\", pubblicato nel 1994 da Bruce Springsteen. Il titolo del cd prende il nome dalla dea Calipso, la ninfa del mare che, per amore, trattenne Ulisse nell'isola di Ogigia per sette anni. Un nome dal profumo esotico e misterioso, quello della ninfa, che ricorda le sonorit\u00e0 raccolte, acustiche e tenere delle nuove canzoni.\nNel novembre del 2006 la Sony pubblica una tripla antologia che raccoglie i suoi brani pi\u00f9 rappresentativi e che contiene, oltre alla celebre \"Diamante\" (pezzo scritto per Zucchero Fornaciari e incluso nel suo album \"Oro, incenso e birra\"), un \"demo\" del 1979 di \"Mannaggia alla musica\", scritta originariamente per Ron e gi\u00e0 presente in versione live nell'album \"Bootleg\", e il \"b-side\" del singolo \"Viva l'Italia\", la celebre \"Banana Republic\", cantata in studio, senza Lucio Dalla. Il 6 novembre 2006 il suo concerto all'Alcatraz di Milano \u00e8 organizzato e trasmesso in televisione da All Music.\nNell'autunno 2007 esce un nuovo CD-DVD live dal titolo \"Left &amp; Right - Documenti dal vivo\" che racconta per suoni e immagini il tour invernale portato in giro per gli stadi italiani. Tra la fine del 2007 e i primi mesi del 2008 De Gregori \u00e8 in tour teatrale. Nel corso dello spettacolo sono proposte due nuove canzoni: \"Finestre rotte\", un rock-blues molto vibrato, \"Celebrazione\" e \"Per brevit\u00e0 chiamato artista\", titolo ripreso dalla definizione legale presente sul suo primo contratto firmato con la IT, che sono contenute nell'album \"Per brevit\u00e0 chiamato artista\", pubblicato il 23 maggio e presentato il giorno successivo nella trasmissione \"Che tempo che fa\", condotta da Fabio Fazio su Rai 3.\nSempre nel 2008 il cantautore Mango incide una reinterpretazione de \"La donna cannone\" nel suo album \"Acchiappanuvole\". Il 30 settembre 2010 a Lampedusa sul palco della manifestazione O' Sci\u00e0 si esibisce sulla spiaggia della \"Guitgia\" a Lampedusa da solo alla chitarra o al pianoforte con alcuni famosi brani come \"La donna cannone\", \"Generale\", \"La storia\" e \"Rimmel\", cantata insieme a Claudio Baglioni. I due cantautori, coetanei ed entrambi romani, un tempo amici e compagni di viaggio, non avevano mai duettato sullo stesso palco in quarant'anni di carriera.\n\"Work in Progress\" e la \"seconda giovinezza\" degli anni 2010.\nDalla fine del primo decennio degli anni duemila per De Gregori comincia un periodo di ringiovanimento all'insegna del ritorno alle sue origini: la collaborazione con Lucio Dalla, il tour nei piccoli locali, un disco dalle sonorit\u00e0 nuove e le molte partecipazioni a trasmissioni radiofoniche e televisive e ad album di altri cantanti. Il De Gregori di oggi \u00e8 il musicista adulto che canta e scrive \"del bene e del male di vivere\" con sorprendente serenit\u00e0 cos\u00ec come nel docufilm \"Finestre rotte\" di Stefano Pistolini girato durante l'estate 2011 e pubblicato nel 2012 in cui il cantante, un tempo schivo e riservato, si lascia riprendere in molti momenti personali che talvolta non hanno a che vedere con il mondo musicale a cui appartiene.\nLa nuova collaborazione con Dalla.\nIl 2010 si apre con la notizia (data proprio il 2 gennaio) di un nuovo concerto insieme di Francesco De Gregori con Lucio Dalla, a oltre trent'anni dai fasti di Banana Republic, al Vox Club di Nonantola, con la denominazione \"Work in progress\". In realt\u00e0, Dalla gi\u00e0 da tempo nutriva il desiderio di tornare a cantare con l'amico e collega romano, e nel 2009, a Repubblica Radio TV, alla domanda sulla possibilit\u00e0 di un loro riavvicinamento si era detto del tutto favorevole.\nIl concerto, che in breve tempo diventa tutto esaurito in prevendita apre un'altra serie di concerti insieme che vengono annunciati proprio in occasione della data di Nonantola, in programma nel maggio successivo a Milano e Roma, cinque date di fila per ogni citt\u00e0 sempre sold-out; nel corso della serata i due presentano, oltre alle canzoni note, un inedito intitolato \"Non basta saper cantare\" e annunciano l'uscita, in occasione del tour, di un prossimo album condiviso, sempre intitolato \"Work in Progress\" con ventinove tracce che raccontano l'intera storia musicale dei due cantautori. Nell'album sono contenuti anche tre inediti: \"Non basta saper cantare\", \"Gran turismo\" e \"Gigol\u00f2\", canzone originariamente scritta da Julius Brammer e tradotta in italiano dai due artisti. Non compare in scaletta \"Ma come fanno i marinai\", canzone simbolo del precedente tour, che \u00e8 inizialmente riproposta dal duo al Vox Club di Nonantola. La decisione di non cantare pi\u00f9 il brano \u00e8 del tutto simbolica, in quanto l'intento dei due artisti, lungi dall'effettuare qualsiasi operazione nostalgica, non \u00e8 quello di riproporre semplicemente il vecchio tour, bens\u00ec di riscrivere \"ex novo\", un'altra significativa pagina della loro carriera.\nIl 24 giugno del 2009, a trent'anni esatti dalla loro prima tappa di \"Banana Republic\", durante il concerto di Dalla a piazza Castello di Solferino, per celebrare il centocinquantesimo anniversario della fondazione della croce rossa, si era presentato sul palco Francesco De Gregori, che dopo aver cantato alcune canzoni aveva duettato con l'amico cantando \"Santa Lucia\". La scelta di cantare assieme \"Santa Lucia\" forse non \u00e8 casuale. Dalla, infatti, nello stesso concerto di Nonantola e in seguito durante il programma \"Due\", ha affermato che \"Santa Lucia\" \u00e8 la canzone di De Gregori da lui preferita e senza dubbio una delle pi\u00f9 belle canzoni del dopoguerra, ricordando di essersi commosso durante il suo primo ascolto, e, siccome in quel mentre stava guidando da solo in autostrada, dovette accostare per metabolizzare l'emozione. Tale duetto sar\u00e0 prodromico alla loro futura e nuova collaborazione.\nIl 22 marzo 2010 Dalla e De Gregori conducono la nuova trasmissione televisiva di Rai 2, intitolata \"Due\", durante la quale si esibiscono singolarmente e in duetto, tra cover e brani dei loro repertori. Il \"Work in Progress Tour\" ha ufficialmente inizio nella primavera dello stesso anno e fa tappa non pi\u00f9 negli stadi, come trent'anni prima, ma nelle piazze e nei luoghi di tutta Italia. Esso continuer\u00e0 per tutto il 2010 e buona parte del 2011 con oltre 100 date quasi sempre sold-out.\nIl 1\u00ba maggio 2011 il duo suona al Concerto del Primo Maggio a Roma come degna cornice del tour ed \u00e8 punta di diamante dell'evento tanto da avere uno spazio di tempo il doppio pi\u00f9 lungo di quelli per altri artisti. Saliranno sul palco, condividendo per l'ultima volta le proprie canzoni, la sera del 20 maggio 2011 a Saint Vincent, atto conclusivo di un tour durato, eccezionalmente, per pi\u00f9 di un anno.\nCollaborazioni e \"Sulla strada\".\nAd aprile 2012 De Gregori ha pubblicato l'album dal vivo \"Pubs and Clubs - Live @ the Place\", uscito inizialmente su iTunes e registrato durante il concerto tenuto il 15 dicembre 2011 presso il The Place di Roma, trasmesso in streaming su YouTube e seguito da circa persone. Successivamente \u00e8 uscito un altro album dal vivo, \"Vola vola vola\", contenente registrazioni di musiche e canti popolari realizzati con Ambrogio Sparagna in cui nei brani \"Ipercarmela\" e \"Santa Lucia\" duetta con Maria Nazionale, celebre cantante napoletana.\nIl 31 luglio, attraverso l'esclusiva sezione \"Dock of the Bay\" del sito web dell'artista, \u00e8 apparso un videoclip del brano \"Sulla Strada\", singolo apripista del diciannovesimo album in studio di De Gregori; ad ottobre \u00e8 stato pubblicato l'album \"Angeli e fantasmi\" del fratello Luigi Grechi, in cui De Gregori suona l'armonica a bocca in \"Senza regole\"; \u00e8 inoltre presente un brano composto da De Gregori, \"La strada \u00e8 fiorita\".\nNel mese di novembre 2012 \u00e8 stato pubblicato il diciannovesimo album in studio \"Sulla strada\", contenente nove brani, tra cui due duetti con Malika Ayane (\"Ragazza del '95\" e \"Omero al Cantagiro\") e altri due brani che hanno visto la partecipazione di Nicola Piovani, che scrive gli archi e dirige l'orchestra in \"Passo d'uomo\" e \"Guarda che non sono io\". Il disco a marzo 2013 \u00e8 stato certificato disco d'oro dalla FIMI per le oltre copie vendute.\n2013-2014: la musica e altre attivit\u00e0.\nNel 2012 alla Mostra del cinema di Venezia viene presentato alle \"Giornate degli Autori\" un film-documentario diretto da Stefano Pistolini intitolato \"Finestre Rotte\" sul De Gregori attuale, non biografico, attraverso un'estate di concerti come quella 2011 e una serie di conversazioni ai quattro angoli dell'Italia. Tra i colleghi musicisti che compaiono nel film, oltre ai fedelissimi Ambrogio Sparagna e Giovanna Marini, anche Cristina Don\u00e0 e Vasco Brondi (in arte Le luci della centrale elettrica), che avevano suonato con De Gregori sul palco del Traffic Festival di Torino dell'anno precedente davanti a circa persone.\nTra il 2012 e il 2013 il cantante si cimenta alla conduzione di alcuni programmi radiofonici. Il 12 dicembre 2012 De Gregori si \u00e8 trasformato per un giorno nel direttore di Radio Capital, selezionando la programmazione musicale, conducendo alcune interviste sugli argomenti pi\u00f9 svariati e cantando alcune canzoni accompagnato da chitarra e mandolino. Dal 7 all'11 gennaio 2013 De Gregori \u00e8 invece conduttore d'eccezione per una settimana del programma radiofonico \"Hollywood Party\" in onda su Radio Tre in coppia con Steve Della Casa.\nIl 2 febbraio 2013 De Gregori inaugura una nuova e inaspettata collaborazione esibendosi al Palais di St Vincent (Ao) in compagnia del gruppo valdostano L'Orage e proponendo al pubblico una rilettura in chiave folk-rock di una dozzina dei suoi brani. Il 20 dello stesso mese la casa editrice Emons ha prodotto un audiolibro sul romanzo \"Cuore di tenebra\" di Joseph Conrad, letto dall'artista.\nIl 4 aprile 2013 durante il \"De Gregori Day\" in occasione del suo sessantaduesimo compleanno, De Gregori \u00e8 ospite al Circolo dei Lettori di Torino in compagnia di Steve Della Casa e Gabriele Ferraris dove presenta in diretta streaming \"Sulla Strada \u2013 Photo Edition\" comprendente anche i testi dell'ultimo album \"Sulla strada\" e la nuova raccolta intitolata \"Oggi\" disponibile solo su iTunes che raggiunge presto le prime posizioni degli album pi\u00f9 venduti. Il 28 maggio 2013 De Gregori apre la \"Partita del cuore\" cantando allo Juventus Stadium \"Ragazza del '95\", tratta dall'ultimo album \"Sulla strada\". La stessa canzone viene cantata il 3 giugno 2013 al Foro Italico di Roma in occasione dei \"Wind Music Awards 2013\" trasmessi su Rai Uno durante i quali De Gregori viene premiato per le oltre copie vendute dell'ultimo album. Infine il 13 giugno 2013 sul canale YouTube del cantautore romano esce il video ufficiale di \"Ragazza del '95\" in una versione leggermente diversa da quella contenuta in \"Sulla strada\", senza l'apporto di Malika Ayane. Il 30 giugno Francesco partecipa anche al Summer Festival 2013 in Piazza del Popolo a Roma mentre continua il suo tour estivo per tutta la penisola.\nNel 2013 \"TV Sorrisi e Canzoni\" ha ripubblicato come \"Storytelling\" i 7 album e 2 DVD usciti tra il 2002 e il 2013, con \"Sulla strada\" in versione deluxe e 9 brani inediti in download dal sito ufficiale del cantautore romano volti a comporre l'album inedito \"Unplugged 2.0\". Dopo aver annunciato un periodo di allontanamento temporaneo dalle scene, tra il 2013 e il 2014 De Gregori \u00e8 ospite di diversi programmi in televisione: il 15 dicembre \u00e8 ospite alla trasmissione condotta da Fabio Fazio \"Che tempo che fa\" in cui ha cantato \"Titanic\", \"Falso movimento\", \"Finestre rotte\" e \"Rimmel\", mentre l'11 gennaio \u00e8 il primo ospite del nuovo programma denominato \"Sogno e son desto\", condotto da Massimo Ranieri, con cui ha duettato in \"La valigia dell'attore\" e in \"Viva l'Italia\" dopo che questo l'ha introdotto cantando \"La leva calcistica della classe '68\".\nIl 27 febbraio 2014 De Gregori riceve il \"LA Italia - Excellence Award\" da Steven Zaillian e da Siedah Garrett al Chinese Theatre di Hollywood, in cui si \u00e8 anche esibito accompagnato dal suo chitarrista Paolo Giovenchi dopo la proiezione del docufilm sul cantante denominato \"Finestre rotte\" di Stefano Pistolini e del web-movie \"Dress Rehearsal Backstage\" di Niccol\u00f2 Bello. In un'intervista inoltre il cantautore afferma di aver apprezzato molto il film di Paolo Sorrentino in corsa per l'Oscar al miglior film straniero \"La grande bellezza\" e di stare lavorando a un disco con venti pezzi vecchi ricantati e risuonati. A maggio, ad anticipare l'uscita del nuovo album, esce in prevendita sul sito del cantautore il libro \"Guarda che non sono io\", racconto fotografico di 40 anni di carriera del cantautore.\nIl ritorno in scena.\nDopo un anno di lontananza dal pubblico, il 12 settembre esce nelle radio \"Alice\" (cantata assieme a Luciano Ligabue), singolo ad anticipare \"Vivavoce\", nuovo album in uscita il 12 novembre con 28 pezzi rivisitati. Il video ufficiale della radio era gi\u00e0 andato in onda in televisione qualche giorno prima durante uno speciale sul rocker di Correggio, preceduto da un'intervista ai due. Inoltre vengono annunciati un tour europeo a novembre e nuove date a primavera nei palasport e nei teatri italiani a formare il \"Vivavoce Tour\".\nContemporaneamente alla pubblicazione in radio de \"La donna cannone\", secondo singolo estratto dal nuovo album, il 10 novembre viene pubblicato \"Vivavoce\", presentato al pubblico e alla stampa in una puntata speciale di \"The Flight\" alla radio RTL 102.5. Per la promozione dell'album, il cantante sceglie un \"Instore Tour\" per le librerie \"Feltrinelli\", accompagnato da famosi ospiti (Giorgio Panariello a Milano, Checco Zalone a Bari, Nino D'Angelo a Napoli, Mario Sconcerti a Firenze e molti altri), le cui date sono intervallate dai concerti di un contemporaneo tour europeo e da un fitto calendario di partecipazioni a programmi radiofonici e televisivi come X Factor.\nA dicembre De Gregori firma la colonna sonora del nuovo film \"Sei mai stata sulla Luna?\" di Paolo Genovese che l'estate successiva gli vale un Nastro d'argento e una candidatura ai David di Donatello, mentre poco tempo dopo tiene sotto la neve un concerto la notte di capodanno a Cosenza dall'1 alle 3 di notte. L'11 marzo 2015, pochi giorni prima dell'inizio del \"Vivavoce Tour\" viene pubblicata dalla casa editrice Emons pubblica un altro audiolibro con la voce del cantautore romano cio\u00e8 la lettura di \"America\", di Franz Kafka.\nIl tour prosegue tutto l'anno, portando De Gregori a duettare tra gli altri anche con Luciano Ligabue nella tappa di Milano al Forum di Assago in ordine in \"Non dovete badare al cantante\", \"Atlantide\", \"Alice\" e \"Il muro del suono\", a Roma in piazza del Campidoglio in \"Viva l'Italia\" in occasione delle commemorazioni per il 25 aprile e all'Arena di Verona, e ad aprire il concerto di Bob Dylan il primo luglio a Lucca. Il tour si chiude il 22 settembre con un concerto-evento sold out in prevendita all'Arena di Verona denominato \"Rimmel2015\" in cui viene ricantato davanti a persone interamente \"Rimmel\" per festeggiare i 40 anni dell'album insieme a molti importanti ospiti tra cui Luciano Ligabue, Checco Zalone, Fedez, Elisa, Malika Ayane, L'Orage, Fausto Leali, Renzo Zenobi e Giuliano Sangiorgi.\nNel frattempo, in estate, \u00e8 stato annunciato un nuovo disco di traduzioni di canzoni di Bob Dylan, intitolato \"De Gregori canta Bob Dylan - Amore e furto\" e pubblicato il 30 ottobre. Da esso sono stati estratti i singoli \"Un angioletto come te\", uscito il 2 ottobre, \"Mondo politico\", uscito l'8 gennaio 2016, e \"Come il giorno\", uscito il 25 marzo 2016. Nella primavera di quest'ultimo anno De Gregori ha intrapreso il tour \"Amore e furto Tour\", che lo ha visto esibirsi nei club e teatri d'Italia. Durante l'ultima tappa del tour a Taormina \u00e8 stato registrato il disco dal vivo \"Sotto il vulcano\", uscito nel 2017.\nNel marzo 2016 \u00e8 stato pubblicato il nuovo album di duetti di Ron, \"La forza di dire s\u00ec\", in cui De Gregori canta con il collega il brano \"I ragazzi italiani\", scritta nel 1979 dal cantautore insieme a Lucio Dalla e allo stesso Ron; nello stesso anno ha partecipato come cantante agli album di Enzo Avitabile, Fausto Leali ed Edoardo De Angelis, di cui produce \"Il cantautore necessario\" cantando in \"La casa in riva al mare\" di Lucio Dalla.\nIl 2 dicembre 2016 esce \"Backpack\", cofanetto che riunisce 32 suoi dischi accompagnati da un libro scritto da Enrico Deregibus, mentre nel 2017 \u00e8 la volta di un nuovo disco dal vivo, \"Sotto il vulcano\".\nIl 2017 trascorre per la prima parte lontano dalle scene, fino alla programmazione in autunno di una serie di concerti in Europa e Stati Uniti tra alcune delle pi\u00f9 rinomate location mondiali, tra cui il Bataclan di Parigi, lo Shepherd's Bush Empire di Londra per la seconda volta a distanza di qualche anno e la Town Hall di New York, per la prima volta oltreoceano per un concerto proprio in oltre quaranta anni di carriera. Il tutto accompagnato da una formazione inedita mai realmente provata se non in qualche piccolo concerto nazionale precedente al tour, in cui spicca l'assenza totale della batteria e di molti altri strumenti. Tale inedita formazione viene proposta anche al pubblico nazionale durante il tour estivo del 2018. Dal tour internazionale viene ricavato un film documentario dal titolo \"Vero dal vivo\". Nel frattempo De Gregori partecipa all'album di inediti \"Diari aperti\" di Elisa duettando con la cantante friulana in \"Quelli che restano\", brano interamente scritto e composto dalla cantautrice di Monfalcone e uscito il 14 settembre 2018, e prende parte al concerto-evento dell\u2019amico Antonello Venditti all'Arena di Verona, celebrativo dei 40 anni dell'album \"Sotto il segno dei pesci\" del cantante romano.\nNel 2019 \u00e8 tornato a collaborare con Zucchero Fornaciari nell'album \"D.O.C.\" nel brano \"Tempo al tempo\".\nIl 10 dicembre 2021 ha pubblicato in duetto con Gianna Nannini la cover di \"Diamante\", brano scritto dallo stesso De Gregori ed incisa originariamente da Fornaciari."}
{"id": "86580", "revid": "729019", "url": "https://it.wikipedia.org/wiki?curid=86580", "title": "Grant Fox", "text": "Biografia.\nGi\u00e0 studente alla Auckland Grammar School, dove ebbe come vicepreside e allenatore di rugby il futuro C.T. degli \"All Blacks\" Graham Henry, la carriera di club Grant Fox \u00e8 interamente legata all'Auckland, club nel quale milit\u00f2 per 11 stagioni realizzandovi pi\u00f9 di 2\u00a0700 punti, e del cui staff tecnico fece parte in seguito (coinvolto sia nell'attivit\u00e0 provinciale che in quelle della franchigia, gli Auckland Blues, nel Super Rugby).\nFox esord\u00ec con la maglia degli \"All Blacks\" a Buenos Aires contro l' il 26 ottobre 1985, e prese parte all'edizione inaugurale della Coppa del Mondo, disputata nel 1987 proprio in Nuova Zelanda, e che la Nazionale di casa vinse in finale contro la ; in tale torneo Fox si mise in luce anche come miglior marcatore della competizione, con 126 punti in 6 gare (21 piazzati, 1 \"drop goal\" e 30 trasformazioni) e 17 punti personali nella finale.\nPrese anche parte, successivamente, all'edizione 1991 in Inghilterra: per lui 44 punti in 4 gare e il terzo posto finale.\nLa sua ultima presenza internazionale, che coincise anche con il ritiro assoluto dall'attivit\u00e0, fu il 31 luglio 1993 ad Auckland contro .\nNel 2005, per rendere omaggio al contributo dato al gioco del rugby, la International Rugby Hall of Fame ammise Fox nella galleria dei migliori giocatori di ogni epoca."}
{"id": "86581", "revid": "767487", "url": "https://it.wikipedia.org/wiki?curid=86581", "title": "Ricomincio da capo", "text": "Ricomincio da capo (\"Groundhog Day\") \u00e8 un film commedia del 1993 diretto da Harold Ramis, interpretato da Bill Murray e Andie MacDowell.\nTrama.\nPhil Connors \u00e8 un meteorologo televisivo dal carattere scorbutico ed egoista. Un giorno Phil deve recarsi controvoglia nella piccola citt\u00e0 di Punxsutawney, in Pennsylvania, per fare un reportage sulla tradizionale ricorrenza del \"Giorno della marmotta\" (festa celebrata negli Stati Uniti e in Canada il 2 febbraio). Qui per\u00f2 rimane intrappolato in un circolo temporale: ogni mattina, alle 06.00 in punto, viene svegliato dalla radio che trasmette sempre lo stesso brano musicale (\"I Got You Babe\" di Sonny &amp; Cher), e da allora la giornata trascorre inesorabilmente allo stesso modo della precedente. Gli eventi si ripetono esattamente uguali ogni giorno, e lui ben presto impara a sfruttarli per passare una giornata stravagante, spendere soldi, conquistare donne. Ma ogni tentativo di sedurre la bella collega Rita fallisce invariabilmente.\nAlla lunga questa vita ripetitiva lo porta per\u00f2 alla depressione e a tentare continuamente il suicidio, nei modi pi\u00f9 strani, ma il giorno dopo si risveglia comunque, sempre nel \"Giorno della marmotta\". Durante uno di questi giorni Phil si confida con Rita che, comunque scettica, gli offre il consiglio di dedicare questa vita intrappolata ad aiutare il prossimo. Phil capisce cos\u00ec che non pu\u00f2 in un singolo giorno - ovviamente - aiutare tutti, ma pu\u00f2 migliorare se stesso. Scopre cos\u00ec i suoi talenti e capisce i bisogni altrui, il che lo rende un uomo apprezzato e amato, insomma, un uomo migliore. Alla fine tutto ci\u00f2 lo porta a uscire dall'incantesimo, e a trovare finalmente il vero amore.\nProduzione.\nNel 1990 circa, Danny Rubin, dopo aver completato e venduto la sceneggiatura di \"Occhi per sentire\", si trasfer\u00ec da Chicago a Los Angeles per diventare uno sceneggiatore professionista. Il suo agente gli sugger\u00ec di preparare un copione \"di richiamo\" da portare alle riunioni con i vari produttori. Rubin abbozz\u00f2 l'idea centrale di quello che sarebbe diventato \"Ricomincio da capo\" mentre era seduto in un cinema. Si era chiesto: \"se una persona potesse vivere per sempre, se una persona fosse immortale, come cambierebbe con il passare del tempo?\" Da l\u00ec part\u00ec l'idea di un uomo che rivive lo stesso giorno all'infinito. Pensando a questo, la prima cosa che venne in mente a Rubin fu che un uomo cos\u00ec esperto, avrebbe potuto far valere le sue conoscenze superiori per \"rimorchiare\" le ragazze, e ci\u00f2 indirizz\u00f2 il tono del film verso la commedia.\nRubin sottopose la sceneggiatura a circa cinquanta produttori differenti. Anche se molti studi cinematografici espressero interesse per il progetto, rifiutarono il copione non ritenendosi in grado di produrre il film. Alla fine il copione capit\u00f2 nelle mani di Richard Lovett della Creative Artists Agency, che lo fece arrivare a Harold Ramis nel 1991, il quale si offr\u00ec di produrre e dirigere la pellicola.\nNella prima stesura del copione, Rubin non voleva svelare al pubblico come Phil rimaneva invischiato nel loop temporale, e quindi la storia iniziava \"in medias res\", con Phil che ogni mattina si svegliava al suono di \"I Got You Babe\" sapendo gi\u00e0 cosa lo aspettava, provocando cos\u00ec curiosit\u00e0 nello spettatore; la spiegazione della situazione sarebbe stata affidata a una voce fuori campo. Inoltre, anche Rita avrebbe confessato di essere intrappolata in un loop temporale.\nQuando per\u00f2 Ramis si interess\u00f2 al progetto, lo studio fece pressioni per chiedere alcuni cambiamenti al copione e un ricorso a tecniche narrative meno inconsuete, costringendo Rubin a riscrivere l'intero copione sotto la supervisione di Ramis. La seconda versione della sceneggiatura mostrava la ragione per la quale Phil restava intrappolato nel loop temporale. In questa versione, Phil scaricava bruscamente la fidanzata Stephanie durante le prime scene del film. La ragazza, abbandonata e umiliata, usando un rito voodoo su un orologio rotto (che segnava le 5 e 59) gettava una maledizione sull'uomo; veniva inoltre specificato che Phil avrebbe trascorso ben 10.000 anni intrappolato nel loop temporale, e che sarebbe stato il bacio con Rita a spezzare la maledizione. Secondo Rubin per\u00f2, queste scene esplicative nulla aggiungevano al film, e quindi in accordo con Ramis decise di eliminarle.\nCast.\nIl regista Harold Ramis aveva inizialmente contattato prima Tom Hanks e poi Michael Keaton per il ruolo del protagonista, ma entrambi rifiutarono la parte. Alla fine fu Bill Murray, che Ramis conosceva molto bene avendo gi\u00e0 lavorato diverse volte con lui in passato, ad accettare il ruolo.\nIl film rappresenta il debutto al cinema dell'attore Michael Shannon nel piccolo ruolo di Fred, il ragazzo che si deve sposare quel giorno.\nLocation.\nIl bed and breakfast nel quale il personaggio di Bill Murray alloggia nel film era in realt\u00e0 un'antica villa, vecchia ben 114 anni. Nell'ottobre del 2008 l'antico edificio \u00e8 stato acquistato da una coppia di Milwaukee, nell'intento di ristrutturarlo per intero e trasformarlo in un vero bed &amp; breakfast a cinque camere.\nRiprese.\nLa pellicola non venne girata a Punxsutawney, troppo distante da strade statali e dunque difficilmente accessibile da parte della troupe, bens\u00ec nella cittadina di Woodstock, nell'Illinois. Le riprese iniziarono il 16 marzo 1992, e proseguirono fino a maggio. La maggior parte delle scene furono girate in un clima estremamente rigido per la stagione, con temperature spesso sotto lo zero, e con nevicate fino a maggio inoltrato.\nDurante il periodo delle riprese, Murray stava attraversando un periodo di grave crisi coniugale e molti membri della troupe ricordano che sul set aveva un atteggiamento assente. L'attore non voleva interpretare il personaggio in maniera sfacciatamente comica, contro il parere del regista che voleva soprattutto sfruttare le sue innate doti di attore comico. Per soddisfare parzialmente le richieste di Murray, Ramis mand\u00f2 l'attore a New York per lavorare al copione direttamente con Rubin. L'attore Stephen Tobolowsky cos\u00ec descrisse i cambiamenti apportati alla sceneggiatura: \u00abQuando ottenni la parte, era ancora solo un mediocre film di Bill Murray [...] Fu solo in seguito mentre giravamo che tutto si aggiust\u00f2 e il film non solo divenne buono, non solo divenne un grande film, ma si trasform\u00f2 in un classico\u00bb.\nMentre lavorava con Rubin, Murray si rifiut\u00f2 di parlare con Ramis, e quando l'attore torn\u00f2 a Woodstock per completare le riprese, il rapporto tra i due si era definitivamente deteriorato. Alla fine delle riprese, l'amicizia di lunga data e il rapporto lavorativo tra Ramis e Murray termin\u00f2 bruscamente, senza nessuna spiegazione pubblica. Eccezion fatta per qualche parola scambiata durante un \"bar mitzvah\", i due uomini non si parlarono pi\u00f9 per circa vent'anni. Fu solo dietro suggerimento di Brian Doyle-Murray, e dopo aver saputo che Ramis era gravemente ammalato, che Bill Murray tent\u00f2 una riconciliazione.\nAccoglienza.\nAlla sua uscita nelle sale cinematografiche, \"Ricomincio da capo\" fu un moderato successo al botteghino, ma con il passare degli anni il film si \u00e8 guadagnato lo status di cult movie presso critica e pubblico. Nel 2006 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel giugno 2008 il film \u00e8 stato inserito alla posizione numero 8 nella categoria fantasy della classifica AFI's 10 Top 10.\nNei paesi di lingua inglese, il titolo originale del film (\"Groundhog Day\") \u00e8 diventato un'espressione comune per indicare un giorno noioso e ripetitivo.\nRemake.\nNel 2004 \u00e8 stato distribuito il remake italiano del film, intitolato \"\u00c8 gi\u00e0 ieri\" ed interpretato da Antonio Albanese. Il protagonista del film viene svegliato ogni mattina dalla radiosveglia da cui esce la voce di Linus.\nSempre nel 2004 \u00e8 stato prodotto anche un remake tedesco, il film per la TV \"Ricomincio da capo\" (\"Liebe in der Warteschleife\") diretto da Denis Satin."}
{"id": "86586", "revid": "767487", "url": "https://it.wikipedia.org/wiki?curid=86586", "title": "Flower of Scotland", "text": "Flower of Scotland (in gaelico scozzese \"Fl\u00f9r na h-Alba\"; in scots \"Flouer o Scotland\"; in italiano \"Fiore di Scozia\") \u00e8 una composizione folk considerata tra gli inni non ufficiali della Scozia insieme a \"Scotland the Brave\" e \"Scots Wha Hae\".\nIl brano commemora la battaglia di Bannockburn del 1314 dove l'armata scozzese comandata da Roberto I sconfisse l'esercito inglese di Edoardo II.\nQuesta canzone fu composta da Roy Williamson, componente del gruppo musicale folk The Corries, nel 1967 e venne adottata dagli sportivi scozzesi negli anni settanta. Buckingham Palace ne permise l'uso negli eventi sportivi, nonostante sia una canzone profondamente anti-inglese, e attualmente viene suonata prima degli incontri internazionali di calcio dal 1993, sostituendo Scotland the Brave (che nel 1980 sostitu\u00ec God Save The Queen, dovuto ai fischi da parte della Tartan Army) e rugby dal 1990.\nDa segnalare una cover dell'inno eseguita dal gruppo Folk-Power Metal Alestorm, presente sul loro debut album Captain Morgan's Revenge"}
{"id": "86589", "revid": "373458", "url": "https://it.wikipedia.org/wiki?curid=86589", "title": "Football", "text": "Football \u00e8 un termine inglese che identifica un generico gioco di squadra con una palla di forma sia sferica che sferoidale (volgarmente \u201covale\u201d). Deriva dal rugby"}
{"id": "86598", "revid": "1982", "url": "https://it.wikipedia.org/wiki?curid=86598", "title": "Giorgio Ambrosoli", "text": "Nominato commissario liquidatore della Banca Privata Italiana e delle attivit\u00e0 finanziarie del banchiere Michele Sindona, fu assassinato l'11 luglio 1979 da un sicario ingaggiato dallo stesso Sindona.\nBiografia.\nOrigini e formazione.\nNato da una famiglia borghese di forte impronta cattolica e conservatrice, figlio dell'avvocato Riccardo Ambrosoli (impiegato all'ufficio legale della Cassa di Risparmio delle Province Lombarde) e Piera Agostoni, dopo aver ricevuto \"un'educazione fondata su una robusta fede cattolica\", frequentando il Liceo - Ginnasio Alessandro Manzoni di Milano, Ambrosoli si lega a un gruppo di studenti monarchici e finisce per militare nell'Unione Monarchica Italiana. Seguendo le orme del padre, nel 1952, si iscrive alla facolt\u00e0 di Giurisprudenza dell'Universit\u00e0 degli Studi di Milano e, dopo il conseguimento della laurea nel 1958, con una tesi in diritto costituzionale sul Consiglio Superiore della Magistratura e l'esame da procuratore, inizia l'attivit\u00e0 professionale nello studio dell'avvocato Cetti Serbelloni.\nNel 1962 sposa, nella chiesa di San Babila a Milano, Anna Lorenza Gorla, per tutti Annalori. Dal matrimonio nasceranno tre figli: Francesca (nel 1968), Filippo (1969-2009) e Umberto (nel 1971). Dopo alcuni anni di attivit\u00e0, nel 1964, inizia a specializzarsi nel settore fallimentare delle liquidazioni coatte amministrative e viene chiamato a collaborare con i commissari liquidatori della Societ\u00e0 Finanziaria Italiana.\nIl crack della Banca Privata.\nNel settembre 1974 fu nominato dall'allora governatore della Banca d'Italia Guido Carli commissario liquidatore della Banca Privata Italiana, guidata sull'orlo del crack finanziario dal banchiere siciliano Michele Sindona, al fine di esaminarne la situazione economica prodotta dall'intricato intreccio tra la politica, alta finanza, massoneria e criminalit\u00e0 organizzata siciliana.\nI sospetti sulle attivit\u00e0 del banchiere siciliano nascono gi\u00e0 nel 1971, quando la Banca d'Italia, attraverso il Banco di Roma, inizia a investigare sulle attivit\u00e0 di Sindona nel tentativo di evitare il fallimento degli istituti di credito da lui gestiti: la Banca Unione e la Banca Privata Finanziaria. L'allora governatore Guido Carli, chiaramente motivato dalla volont\u00e0 di non provocare il panico nei correntisti, decide quindi di accordare un prestito a Sindona, anche in virt\u00f9 della benevolenza dell'amministratore delegato dell'istituto romano Mario Barone. Quest'ultimo fu cooptato come terzo amministratore, modificando appositamente lo statuto della banca stessa, che ne prevedeva solo due: nel caso specifico, Ventriglia e Guidi.\nTale prestito fu accordato con tutte le modalit\u00e0 e transazioni necessarie e fu incaricato il direttore centrale del Banco di Roma, Giovanbattista Fignon, di occuparsi della vicenda. Le banche di Sindona vennero fuse e prese vita la Banca Privata Italiana di cui Fignon divenne vicepresidente ed amministratore delegato. Contro tutte le aspettative, Fignon and\u00f2 a Milano a rivestire la carica e comprese immediatamente la gravit\u00e0 della situazione. Stese numerose relazioni, ricostru\u00ec le operazioni gravose e il sistema societario messi in piedi da Sindona e dai suoi collaboratori e ne ordin\u00f2 l'immediata sospensione. In effetti Sindona, falsificando le scritture contabili e usando la Fasco AG come uno schermo per le sue avventure finanziarie, aveva usato indebitamente la liquidit\u00e0 depositata presso le due Banche milanesi (Banca unione e Banca privata finanziaria) che all'epoca in cui venne nominato Ambrosoli erano state da poco fuse - anche se solo sul piano formale - nella Banca privata italiana, come mostra la Prima relazione del commissario liquidatore redatta da Ambrosoli nel 1975.\nNel settembre del 1974, Fignon consegn\u00f2 a Giorgio Ambrosoli la relazione sullo stato della Banca. Fignon continu\u00f2 nel suo operato, tanto da essere citato anche nelle agende dell'avvocato Ambrosoli, che nulla poteva immaginare di ci\u00f2 che sarebbe seguito. Ci\u00f2 che emerse dalle investigazioni indusse, nel 1974, a nominare un commissario liquidatore che venne individuato nella figura di Giorgio Ambrosoli.\nLe minacce e le pressioni.\nIn questo ruolo, Ambrosoli assunse la direzione della banca e si trov\u00f2 ad esaminare tutta la trama delle articolatissime operazioni che il finanziere siciliano aveva intessuto, principiando dalla controllante societ\u00e0 \"Fasco\", l'interfaccia fra le attivit\u00e0 palesi e quelle occulte del gruppo. Nel corso dell'analisi svolta dall'avvocato emersero le gravi irregolarit\u00e0 di cui la banca si era macchiata e le numerose falsit\u00e0 nelle scritturazioni contabili, oltre alle rivelazioni dei tradimenti e delle connivenze di ufficiali pubblici con il mondo opaco della finanza di Sindona.\nContemporaneamente a questa opera di controllo Ambrosoli cominci\u00f2 ad essere oggetto di pressioni e di tentativi di corruzione. Queste miravano sostanzialmente a ottenere che avallasse documenti comprovanti la buona fede di Sindona. Se si fosse ottenuto ci\u00f2 lo Stato Italiano, per mezzo della Banca d'Italia, avrebbe dovuto sanare gli ingenti scoperti dell'istituto di credito. Sindona, inoltre, avrebbe evitato ogni coinvolgimento penale e civile.\nAmbrosoli non cedette, sapendo di correre notevoli rischi. Nel 1975 indirizz\u00f2 una lettera alla moglie in cui scrisse:\nNel corso dell'indagine emerse, inoltre, la responsabilit\u00e0 di Sindona anche nei confronti di un'altra banca, la statunitense Franklin National Bank, le cui condizioni economiche erano ancora pi\u00f9 precarie. L'indagine, dunque, vide coinvolta non solo la magistratura italiana, ma anche l'FBI. Ai tentativi di corruzione fecero presto seguito minacce esplicite. Malgrado ci\u00f2, Ambrosoli conferm\u00f2 la necessit\u00e0 di liquidare la banca e di riconoscere la responsabilit\u00e0 penale del banchiere. Nella sua indagine sulla banca di Sindona, Ambrosoli pot\u00e9 contare solo su Ugo La Malfa come referente politico, mentre il maresciallo della Guardia di Finanza Silvio Novembre gli fece da guardia del corpo.\nNonostante le minacce di morte, infatti, ad Ambrosoli non fu accordata alcuna protezione da parte dello Stato. In Bankitalia, pot\u00e9 contare sul sostegno di Paolo Baffi, il governatore, e di Mario Sarcinelli, capo dell'Ufficio Vigilanza, ma solo fino al marzo del 1979, quando entrambi furono incriminati per favoreggiamento personale e interesse privato in atti d'ufficio nel corso di un'inchiesta sul mancato esercizio della vigilanza sugli istituti di credito legata al caso Roberto Calvi-Banco Ambrosiano. Entrambi furono per\u00f2 integralmente prosciolti in istruttoria nel 1981. Baffi si dimise il 16 agosto 1979, lasciando l'incarico di Governatore a Carlo Azeglio Ciampi, mentre per Sarcinelli fu eseguito il mandato di arresto in carcere. Silvio Novembre, il maresciallo della Guardia di Finanza che fu stretto collaboratore e amico di Ambrosoli, parler\u00e0 \"dell'isolamento nel quale eravamo costretti a vivere\".\nIn questo periodo Ambrosoli ricevette una serie di telefonate intimidatorie anonime nelle quali il suo interlocutore, indicato da Ambrosoli con il termine convenzionale di \"picciotto\", per via del suo accento siciliano, gli intima, via via sempre pi\u00f9 in maniera esplicita, di ritrattare la sua testimonianza resa ai giudici statunitensi che indagavano sul crack del Banco Ambrosiano, fino a minacciarlo di morte. Solo nel 1997, nell'ambito del processo al senatore Giulio Andreotti, a Palermo, grazie alle rivelazioni del pentito Giacomo Sino, l'autore delle telefonate anonime fu identificato in Giacomo Vitale, massone e \"uomo d'onore\", nonch\u00e9 cognato del \"boss\" mafioso Stefano Bontate, il quale poi scomparve misteriosamente inghiottito dalla \"lupara bianca\" nel luglio 1989. In un clima di tensione e di pressioni anche politiche molto forti, Ambrosoli concluse la sua inchiesta. Avrebbe dovuto sottoscrivere una dichiarazione formale il 12 luglio 1979.\nL'omicidio.\nLa sera dell'11 luglio 1979, rincasando dopo una serata trascorsa con amici, Ambrosoli fu avvicinato sotto il portone della sua casa, in via Morozzo della Rocca 1, da uno sconosciuto. Questi si scus\u00f2 e gli esplose contro quattro colpi 357 Magnum. A ucciderlo fu il malavitoso statunitense William Joseph Aric\u00f2, la pistola l'aveva comprata da Henry Hill (\"Il pentito\", sulla cui vita reale si basa il film di Martin Scorsese del 1990, Quei bravi ragazzi) che era stato dal 1974 al 1977 suo compagno di cella nel penitenziario di Lewisburg insieme a Robert Venetucci. Nessuna autorit\u00e0 pubblica presenzi\u00f2 ai funerali di Ambrosoli, ad eccezione di Paolo Baffi, all'epoca Governatore della Banca d'Italia.\nLe indagini giudiziarie.\nIl killer fu pagato da Sindona con 25\u00a0000 dollari in contanti ed un bonifico di altri 90\u00a0000 dollari su un conto bancario svizzero; a mettere in contatto Aric\u00f2 con Sindona era stato il suo complice Robert Venetucci (un trafficante di eroina legato a Cosa Nostra americana) mentre, nei pedinamenti ad Ambrosoli per preparare l'omicidio, Aric\u00f2 era stato accompagnato da Giacomo Vitale, l'autore delle telefonate anonime.\nNel 1981, con la scoperta delle carte di Licio Gelli a Castiglion Fibocchi, si ebbe la conferma del ruolo della loggia massonica P2 nelle manovre per salvare Sindona. Il 18 marzo 1986, a Milano, Michele Sindona e l'italo-americano Robert Venetucci furono condannati all'ergastolo per l'uccisione dell'avvocato. Restano invece ancora sconosciuti i mandanti, sebbene sia stata pi\u00f9 volte accreditata l'ipotesi di Giulio Andreotti.\nOmaggi postumi.\nGiorgio Ambrosoli non ebbe grandi riconoscimenti, nonostante il sacrificio estremo con cui aveva pagato la sua onest\u00e0 e il suo zelo professionale. Secondo Carlo Azeglio Ciampi, \u00abAmbrosoli era il cittadino italiano al servizio dello Stato che fa con normalit\u00e0 e semplicit\u00e0 il suo compito e il suo dovere\u00bb. Giulio Andreotti ha invece dichiarato: \u00ab\u00e8 una persona che in termini romaneschi \"se l'andava cercando\"\u00bb, rivelando cos\u00ec indirettamente il suo mancato appoggio politico all'avvocato; in seguito, mut\u00f2 la precedente affermazione dicendo di voler \u00abfare riferimento ai gravi rischi ai quali il dottor Ambrosoli si era consapevolmente esposto con il difficile incarico assunto\u00bb.\nIl primo omaggio alla figura di Ambrosoli fu il libro di Corrado Stajano, intitolato \"Un eroe borghese\". Dal libro \u00e8 stato tratto nel 1995 il film omonimo diretto da Michele Placido. Due anni pi\u00f9 tardi, nel 1997, furono raccolti per iniziativa del comune di Ghiffa in \"Ambrosoli. Nel rispetto di quei valori\", con prefazione di Gherardo Colombo, la lettera-testamento, il ricordo della moglie Annalori e una serie di testimonianze (Marco Vitale, Giampaolo Pansa, Alberto Mazzuca, Umberto Ambrosoli, Maurizio De Luca, Corrado Stajano, Giuliano Turone, Silvio Novembre). Nel 2000 il comune di Milano, durante il primo mandato del sindaco Gabriele Albertini, dedic\u00f2 una piccola piazza a Giorgio Ambrosoli in zona Corso Vercelli, e tre borse di studio.\nIl Comune di Milano nel 2014 ha posto una targa in via Morozzo della Rocca 1, luogo in cui abitava Ambrosoli e luogo in cui fu ucciso la targa cos\u00ec recita:GIORGIO AMBROSOLI, AVVOCATOMilano, 17 ottobre 1933 \u2013 Milano, 11 luglio 1979 Medaglia d'oro al valor civile\"Commissario liquidatore di un istituto di credito, bench\u00e9 fosse oggetto di pressioni e minacce, assolveva all'incarico affidatogli con inflessibile rigore e costante impegno. Si espose, perci\u00f2, a sempre pi\u00f9 gravi intimidazioni, tanto da essere barbaramente assassinato prima di poter concludere il suo mandato. Splendido esempio di altissimo senso del dovere e assoluta integrit\u00e0 morale, spinti sino all'estremo sacrificio.\u201dCarlo Azeglio Ciampi, Presidente della Repubblica \u2013 12 luglio 1999 Milano, 19 MARZO 2014Nel 2009, Umberto Ambrosoli, figlio di Giorgio, anch'egli educato nella fede cattolica, tanto che i genitori lo avevano mandato a studiare presso i Padri Rosminiani di Domodossola, pubblic\u00f2 \"Qualunque cosa succeda\", ricostruzione della vicenda del padre \u00absulla base di ricordi personali, familiari, di amici e collaboratori e attraverso le agende del padre, le carte processuali e alcuni filmati dell'archivio RAI\u00bb (dalla quarta di copertina). Nello stesso anno \u00e8 morto l'altro figlio, Filippo, a causa di un malore.\nNel 2014 Rai Uno manda in onda la mini-serie TV in due puntate \"Qualunque cosa succeda. Giorgio Ambrosoli, una storia vera\" per la regia di Alberto Negrin, con Pierfrancesco Favino nel ruolo del protagonista. Il film \u00e8 tratto dall'omonimo libro, di cui esce nello stesso anno la seconda edizione, con postfazione della presidente RAI Annamaria Tarantola, che all'epoca dei fatti narrati lavorava in Banca d'Italia (di cui \u00e8 stata anche vicedirettrice generale).\nNel 2015 il disegnatore Gianluca Buttolo pubblica per l'editore ReNoir Comics il fumetto \"La scelta\", con prefazioni di Umberto Ambrosoli e Gianpaolo Carbonetto, che ripercorre le vicende legate alla figura del commissario liquidatore della Banca Privata Italiana fino al suo assassinio.\nIl comune di Roma, durante il primo mandato del sindaco Walter Veltroni, gli dedic\u00f2 un Largo, in zona Nomentana. Ad Ambrosoli hanno dedicato vie, piazze e larghi anche altri comuni, tra cui Acireale, Alessandria, Amelia, Arcene, Baronissi, Bolzano, Catania, Cernusco sul Naviglio, Corbetta, Cornate d'Adda, Desio, Eboli, Firenze, Forl\u00ec, Fossano, Landriano, Monza, Nova Milanese, Portogruaro, Ravenna, Rodano, Reggiolo, Salerno, San Donato Milanese, Scanzorosciate, Scandicci, Seveso, Treviso, Varese, Volvera.\nIn occasione del 40\u00ba anniversario dell'uccisione, il comune di Montegridolfo ha ricordato la figura e l'insegnamento dell'avvocato Ambrosoli in Consiglio Comunale.\nIl comune di Ghiffa (sul Lago Maggiore), dove Giorgio Ambrosoli \u00e8 sepolto, ha dedicato all'avvocato milanese il proprio lungolago.\nA Giorgio Ambrosoli sono intitolati:"}
{"id": "86600", "revid": "4", "url": "https://it.wikipedia.org/wiki?curid=86600", "title": "Paciola", "text": ""}
{"id": "86601", "revid": "4", "url": "https://it.wikipedia.org/wiki?curid=86601", "title": "Fra Luca dal Borgo", "text": ""}
{"id": "86602", "revid": "6923", "url": "https://it.wikipedia.org/wiki?curid=86602", "title": "Isola di Wight", "text": "LIsola di Wight (in inglese \"Isle of Wight\", in latino \"Vectis\") \u00e8 una contea dell'Inghilterra interamente coincidente con l'isola dallo stesso nome, che si trova nella Manica a sud di Southampton.\nLa sua popolazione \u00e8 di abitanti al 2011 ( secondo le stime del 2017) e la superficie \u00e8 di . Il collegio elettorale dell'isola \u00e8 quello con pi\u00f9 elettori in assoluto; poich\u00e9 il sistema elettorale adottato nel Regno Unito \u00e8 il maggioritario uninominale, l'isola di Wight ha un solo rappresentante al Parlamento. Date le ridotte dimensioni inoltre, la contea non \u00e8 suddivisa in distretti e coincide quindi con un'autorit\u00e0 unitaria; in compenso per\u00f2, \u00e8 una delle poche contee ad essere integralmente suddivisa in parrocchie.\nStoria.\nLa porzione di terra che costituisce l'isola fu, durante l'ultima parte del cretaceo, parte del complesso di valli segnate da fiumi che consistono di buona parte dei torrenti della costa sud dell'Inghilterra. I laghetti e la brughiera di quei tempi sono stati fondamentali per la trasformazione in fossili della fauna, cosa che ha trasformato l'isola in una delle regioni europee dove pi\u00f9 facilmente vengono rinvenuti fossili di dinosauri.\nL'isola di Wight divenne un'isola alla fine dell'ultima era glaciale, quando crebbe il livello delle acque del mare e questi penetr\u00f2 il Solent (il canale che la separa dall'Inghilterra).\nL'isola era parte della Britannia celtica e nota ai romani con il nome di \"Vectis\"; venne conquistata da Vespasiano durante l'invasione romana della Britannia. Dopo l'era romana l'isola fu invasa e abitata dagli Juti, una trib\u00f9 germanica che poi venne allontanata dai Sassoni.\nLa conquista dei Normanni port\u00f2 alla creazione della posizione del \"Signore dell'Isola di Wight\". L'isola non entr\u00f2 sotto il pieno controllo della corona inglese fino alla gi\u00e0 ricordata vendita del 1293 a Edoardo I.\nDurante la Rivoluzione inglese il re Carlo si rifugi\u00f2 nell'isola di Wight credendo di ricevere aiuto dal governatore Robert Hammond. Hammond fu inorridito e incarcer\u00f2 il re nel Carisbrooke Castle. Enrico VIII, che cre\u00f2 la \"Royal Navy\" (la marina da guerra reale inglese), fortific\u00f2 le citt\u00e0 di Yarmouth, East e West Cowes e Sandown, spesso riutilizzando i materiali di antichi monasteri.\nSir Richard Worsley, a quel tempo capitano dell'isola, comand\u00f2 la vittoriosa resistenza all'ultimo attacco francese all'isola nel 1545. Pi\u00f9 tardi, in seguito all'attacco della Grande Armada spagnola (1588) e per il pericolo di ulteriori attacchi, vennero erette ulteriori fortificazioni a Carisbrooke Castle fra il 1597 e il 1602.\nLa regina Vittoria elesse l'isola di Wight a sua residenza per diversi anni dopo la morte del consorte; per questo motivo essa divenne una delle maggiori localit\u00e0 di vacanza per i membri dell'aristocrazia europea, dato che molti erano direttamente imparentati con la regina. Durante il suo regno, nel 1897, Guglielmo Marconi vi costru\u00ec la prima stazione radio al mondo nella localit\u00e0 di \"Needles battery\", all'estremit\u00e0 occidentale dell'isola.\nNel 1904 una misteriosa malattia inizi\u00f2 a colpire le colonie di api da miele e quasi distrusse completamente la specie quando, nel 1907, si diffuse anche nel resto del Regno Unito e decim\u00f2 la popolazione di api. Venne chiamata \"malattia dell'isola di Wight\" e la causa rimase sconosciuta fino al 1921, quando fu chiarita la responsabilit\u00e0 dell'acaro \"Acarapis woodi\". La malattia, adesso conosciuta come \"acariosi\", spavent\u00f2 molte altre nazioni per l'importanza delle api nell'impollinazione di molte colture alimentari. Furono promulgate leggi per l'esportazione delle api, ma il solo risultato fu quello di rallentare la diffusione della malattia nel resto del mondo.\nStoria politica.\nLa pi\u00f9 antica citt\u00e0 dell'isola fu Newport, in una grande baia sulla costa nord-ovest dell'isola. Una spedizione francese nel 1377 distrusse larga parte della citt\u00e0, come pure altri insediamenti, segnando il suo declino permanente. Fino alla met\u00e0 del XVI secolo fu un piccolo insediamento. La regina Elisabetta I pass\u00f2 parte della sua vita in questa citt\u00e0, onorandola con due seggi al Parlamento, ma questo fece di questa citt\u00e0 uno dei collegi pi\u00f9 corrotti.\nAl tempo del \"Reform Act 1832\" (Atto di Riforma 1832), che abol\u00ec molti seggi parlamentari, essa aveva solo quattordici case e ventitr\u00e9 votanti. L'Atto di Riforma inoltre tolse il porto franco a Newport e Yarmouth e venne ridotto ad uno il numero dei rappresentanti dell'isola al Parlamento.\nSpesso ritenuta una parte dell\"Hampshire\", l'isola di Wight fu per breve tempo inclusa in quella contea quando venne creato il primo concilio delle contee nel 1888. Comunque una campagna politica port\u00f2 alla costituzione di un consiglio di contea separato per l'isola nel 1890, e cos\u00ec \u00e8 rimasto da allora. Come gli abitanti di molte isole, gli isolani sono fieramente gelosi della loro indipendenza (reale o percepita), e le discussioni su un possibile status di indipendenza dell'isola sono fonte di attriti perenni.\nNel 1974 venne proposto di fondere nuovamente la contea con l'Hampshire in una riforma del governo locale, ma una modifica dell'ultimo minuto lasci\u00f2 la situazione inalterata. Comunque, fino a quando non saranno fatti cambiamenti l'amministrazione dell'isola avr\u00e0 un consiglio di contea con due citt\u00e0 principali, Medina e South Wight.\nI due consigli delle citt\u00e0 vennero fusi con il consiglio di contea il 1\u00ba aprile 1995, per formare una singola entit\u00e0, il consiglio dell'isola di Wight. Al giorno d'oggi il solo collegamento con l'Hampshire \u00e8 il servizio di polizia, che \u00e8 condotto in comune fra l'Hampshire e l'isola di Wight.\nNegli ultimi decenni del XX secolo c'\u00e8 stato un dibattito sull'opportunit\u00e0 di realizzare un tunnel od un ponte per collegare in maniera stabile l'isola con l'Inghilterra. Il Partito dell'Isola di Wight fece una campagna propositiva in tal senso, anche se il dibattito pubblico mostr\u00f2 una forte opposizione al progetto. Nel 2002 il consiglio dell'Isola di Wight dibatt\u00e9 la questione e redasse un documento politico di opposizione al progetto.\nGeografia fisica.\nL'isola di Wight ha all'incirca la forma di una losanga ed ha un'area di . Circa met\u00e0, principalmente la parte occidentale, fa parte del \"Isle of Wight AONB\" (zona dell'isola di Wight di bellezza naturalistica eccezionale).\nI paesaggi dell'isola sono molto diversi, facendole meritare il nomignolo di \"Inghilterra in miniatura\". La parte occidentale \u00e8 principalmente rurale, con l'impressionante linea costiera dominate dal famoso costone in pietra calcarea, che percorre tutta l'isola e che termina nel \"Needles stack\" - uno dei punti pi\u00f9 fotografati dell'intera isola.\nIl resto dei paesaggi dell'isola hanno una grande variet\u00e0, probabilmente i pi\u00f9 interessanti sono i dolci pendii digradanti verso il mare e gli scogli affioranti dal mare, che sono spettacolari ed importanti per la vita degli animali selvatici e soggetti a protezione ambientale. Il fiume Medina scorre verso nord nel Solent, mentre l'altro fiume, lo \"Yar\", scorre verso nord-est sfociando nella baia di Bembridge all'estremit\u00e0 est dell'isola. A creare confusione \u00e8 la presenza di un altro fiume Yar nella parte occidentale dell'isola, questo non ha niente a vedere con l'altro e sfocia non lontano dalla baia Freshwater con un estuario relativamente ampio a Yarmouth. Per distinguerli normalmente sono utilizzati i nomi di Yar Occidentale e Yar Orientale. La costa sud dell'isola si affaccia sul canale della Manica.\nLa fauna selvatica \u00e8 degna di nota, essendo l'unico posto in Inghilterra dove vive con una popolazione stabile lo scoiattolo rosso. Al contrario del resto dell'Inghilterra non sono presenti scoiattoli grigi o daini selvatici, ma al contrario sono presenti molte rare specie di animali protette come il moscardino (una specie di topo con la coda coperta da una folta pelliccia) e molte specie di pipistrelli. La farfalla \"Melitaea cinxia\" (\"Glanville Fritillary\" nell'inglese) in Inghilterra vive solamente sui pendii di fronte al mare dell'isola di Wight.\nLa maniera pi\u00f9 utilizzata per accedere all'isola \u00e8 con la nave o con l'hovercraft, ci sono servizi regolari dai porti di Lymington, Southampton e Portsmouth. Sull'isola ci sono aeroporti per piccoli aerei a Bembridge e Sandown.\nL'isola \u00e8 sede della pi\u00f9 piccola compagnia di trasporto ferroviaria della Gran Bretagna, la \"Island Line IOW\", su un percorso di circa dal terminal del molo Ryde fino a Shanklin lungo la parte orientale dell'isola. L'isola ha anche una compagnia privata che utilizza antiche locomotive a vapore la \"Isle of Wight Steam Railway\" che si connette con l'altra linea a Smallbrook Junction.\nCitt\u00e0 principali.\nCi sono poi i villaggi molto popolosi di:\nAmministrazione.\nL'isola di Wight \u00e8 uno dei tre distretti dell'Inghilterra con lo status di contea. Dal tempo della costituzione della Camera dei comuni \u00e8 tradizionalmente terra di battaglia fra i membri del partito conservatore e quelli del partito liberale democratico.\nAutonomia e cambiamenti politici.\nNel corso degli anni hanno avuto corso molte discussioni sullo status dell'isola, con punti di vista che vanno dagli estremisti che vogliono la completa sovranit\u00e0 sull'isola a chi propone, all'altro estremo, la fusione con l'Hampshire. Il movimento pro-indipendenza aveva come portabandiera nei primi anni settanta il \"Vectis National Party\" (Partito nazionale di Vectis, vedi sotto per il significato di \"Vectis\"). Il punto di forza della loro campagna era che la vendita dell'isola alla corona d'Inghilterra del 1293 fosse incostituzionale.\nQuesto movimento ha avuto tuttavia scarso seguito: sin dagli anni novanta il dibattito si \u00e8 incentrato sull'obiettivo di essere riconosciuti come una regione distinta da parte di organizzazioni come l'Unione europea, a causa della sua relativa povert\u00e0. Un argomento in favore di questo speciale trattamento \u00e8 che la povert\u00e0 \u00e8 mascherata nelle statistiche dalla presenza di molti pensionati e ricchi britannici che si trasferiscono sull'isola.\nIndustria e agricoltura.\nL'industria principale dell'Isola di Wight \u00e8 il turismo, ma l'isola ha una forte connotazione agricola, includendo l'allevamento delle pecore, produzione di latticini e terreni coltivati. I prodotti della terra trovano difficile mercato al di fuori dell'isola per i problemi di trasporto, ma i contadini si sono specializzati in colture particolari, che con il loro alto valore permettono di sopportare i costi di trasporto. Uno di questi settori \u00e8 la coltivazione in serra di pomodori da insalata e cetrioli. L'isola ha una stagione di crescita pi\u00f9 lunga del resto della Gran Bretagna e questo favorisce queste coltivazioni.\nL'aglio cresce rigoglioso a Newchurch da molti anni e viene esportato anche in Francia. Questo ha permesso di dar vita a Newchurch al \"Garlic Festival\" (festival dell'aglio), che \u00e8 uno degli eventi maggiori nel calendario delle manifestazioni annuali. Il clima favorevole aiuta anche la coltivazione della vite, fatto questo confermato dalla presenza sull'isola di uno dei pi\u00f9 antichi produttori di vino delle isole britanniche a Adgestone nei pressi di Sandown.\nLa produzione di vele, navi ed altro connesso con l'andare per mare \u00e8 stata a lungo associata con l'isola, anche se \u00e8 diminuita negli ultimi anni. Pur avendo ridotto l'estensione degli impianti e la forza lavoro l'azienda GKN \u00e8 l'unica azienda britannica ad operare nel settore degli hovercraft come sussidiaria della societ\u00e0 Westland Aircraft. Prima del suo acquisto da parte della Westland Aircraft si chiamava Saunders-Roe e rimane uno dei maggiori produttori mondiali di \"barche volanti\".\nL'attivit\u00e0 manifatturiera pi\u00f9 importante sull'isola \u00e8 la societ\u00e0 Vestas che si occupa di produzione di grandi elementi in materiali compositi, come ad esempio pale per generatori eolici.\nA Bembridge \u00e8 la sede della Britten-Norman, costruttori dei famosi aerei Islander e Trilander\nUn contributo importante all'economia locale viene anche dalla regata velica conosciuta in tutto il mondo, la Settimana di Cowes che si tiene ogni agosto e che attrae oltre centomila visitatori sull'isola. Altri eventi velici importanti sono la \"Admiral's Cup\" (con cadenza biennale in luglio) e la \"Commodore's Cup\" ad agosto, sempre a Cowes.\nTurismo e antichit\u00e0.\nIl retaggio dell'isola \u00e8 stata la fonte di reddito per molti anni. Le vacanze centrate sulle bellezze naturali, sia per la vita selvatica che per la geologia, stanno diventando un'alternativa alle vacanze tradizionali basate sulla vita di spiaggia.\nIl turismo \u00e8 ancor oggi la maggiore industria dell'isola con alcune attrazioni turistiche e siti di interesse elencati di seguito. Accanto ad attrazioni turistiche tradizionali nell'isola si stanno sviluppando vacanze che prevedono camminate o giri in bicicletta attraverso panorami molto attraenti. Quasi ogni citt\u00e0 o villaggio nell'isola ha alberghi, ostelli o campeggi. Al picco della stagione estiva l'isola \u00e8 un importante meta per gite in autobus da tutto il Regno Unito ed il festival annuale dei camminatori riceve notevole interesse.\nDi seguito alcuni luoghi di interesse turistico sull'isola.\nTrasporti e comunicazioni.\nCi sono tre compagnie di trasporto marittimo che operano fra l'isola e l'Inghilterra:\nCi sono poi altri operatori per altre linee, e durante la settimana della regata \"Cowes Week\" ci sono altri servizi temporanei.\nUn cartello avvisa gli automobilisti che sbarcano a Fishbourne che \"Island roads are different, please drive carefully\" (Le strade dell'Isola sono diverse, vi preghiamo di guidare con prudenza). \u00c8 uno scherzo sulla cattiva qualit\u00e0 delle strade a causa della scarsa manutenzione fatta dall'amministrazione locale. Comunque lo scarso traffico, le strade silenziose e le basse velocit\u00e0 si fanno apprezzare al turista che arriva in vacanza.\nIl costo del traghetto \u00e8 relativamente alto per chi viaggia con l'auto ma relativamente basso per chi viaggia senza. Alti costi dei trasporti sui traghetti danno all'isola strade silenziose, riduce le dimensioni delle auto che vi circolano ed assicura che solo una minoranza pendola con la terraferma mantenendo la connotazione speciale che ha l'isola. D'altra parte, questo rappresenta un limite per la crescita economica e limita l'accesso dei residenti ai servizi (scuole, ospedali e divertimenti) presenti nell'Hampshire.\nAll'interno dell'isola si sviluppa una breve linea ferroviaria di circa , l'ultima linea rimasta di una rete pi\u00f9 complessa che cadde gradualmente in disuso durante il XX secolo. La linea attualmente attiva usa vecchie vetture elettriche rilevate dalla metropolitana di Londra, mentre alcune delle tratte abbandonate sono adesso percorse da treni storici a vapore.\nDue aeroporti, a Sandown e Bembridge, permettono il decollo e l'atterraggio di velivoli dell'aviazione civile; l'isola rappresenta una meta molto gettonata tra i piloti privati di tutto il sud dell'Inghilterra.\nIl festival musicale dell'isola di Wight.\nIl Festival dell'Isola di Wight \u00e8 un festival di musica rock che si tiene ogni anno sull'isola di Wight, con la presenza di importanti artisti internazionali. Nato nel 1968, \u00e8 stato per\u00f2 sospeso nel 1970, dopo sole 3 edizioni, fino a che non \u00e8 rinato nel 2002.\nMezzi di comunicazione.\nIl giornale pi\u00f9 diffuso \u00e8 il \"Isle of Wight County Press\" (Giornale della Contea dell'Isola di Wight), che esce una volta alla settimana, il venerd\u00ec. C'\u00e8 inoltre una stazione radio e una televisione regionale.\nDall'ottobre 2004 circa il 60% dell'isola \u00e8 coperta da reti di comunicazione a banda larga. In aggiunta alla tradizionale British Telecom alcune aree sono raggiunte anche da altri \"provider\".\nPrigioni.\nLa geografia dell'isola aggiunta all'alta densit\u00e0 abitativa del sud dell'Inghilterra ha fatto s\u00ec che siano state impiantate tre prigioni: la prigione di Albany, quella di Camphill e quella di Parkhurst appena fuori Newport. Le prigioni di Albany e quella di Parkhurst erano fra le poche di massima sicurezza e sono state declassate nel 1999. La prigione di Parkhurst ha avuto notoriet\u00e0 soprattutto per essere stata una delle pi\u00f9 dure del Regno Unito e per aver ospitato alcuni personaggi tristemente famosi come lo \"Squartatore dello Yorkshire\" e i gemelli Kray.\nOrigine del nome.\nIl nome \"Wight\" arriva attraverso l'anglosassone \"Wiht\" dal Romano-Celtico \"Vectis\".\nNella cultura di massa.\nL'isola e il suo Festival del 1969 hanno ispirato la canzone \"Wight Is Wight\" di Michel Delpech e la relativa cover italiana \"L'isola di Wight\" cantata dal complesso italiano dei Dik Dik. Sull'isola \u00e8 inoltre ambientata buona parte della trilogia di Glenn Cooper \"La biblioteca dei morti\"."}
{"id": "86605", "revid": "125853737", "url": "https://it.wikipedia.org/wiki?curid=86605", "title": "Quadrilatero", "text": "In geometria il quadrilatero \u00e8 un poligono con quattro lati e quattro vertici.\nTutti i quadrilateri hanno quattro vertici e quattro angoli interni (cio\u00e8 sono quadrangoli).\nLa somma delle ampiezze degli angoli interni di un quadrilatero semplice ABCD \u00e8 uguale a 360\u00b0:\nformula_1\nLe due \"diagonali\" di un quadrilatero convesso sono segmenti che uniscono vertici opposti.\nSi distinguono vari tipi di quadrilateri; in altre parole nell'insieme dei quadrilateri vengono individuati vari sottoinsiemi. I diversi tipi di quadrilateri hanno diverse applicazioni, spesso importanti; presentano interesse, anche operativo, le relazioni di inclusione che sussistono tra i sottoinsiemi notevoli dell'insieme dei quadrilateri.\nQuadrilateri convessi e quadrilateri non convessi.\n\"Quadrilatero convesso\", come dice il termine, \u00e8 un quadrilatero e una \"figura piana convessa\", cio\u00e8 una figura piana che per ogni coppia di punti interni contiene tutti i punti del segmento di cui essi sono le estremit\u00e0. Tutti gli angoli interni di un quadrilatero convesso hanno ampiezza inferiore a 180\u00b0.\n\"Quadrilatero non convesso\", anche questo termine \u00e8 autoesplicativo, \u00e8 un quadrilatero e una \"figura piana non convessa\", cio\u00e8 una figura piana che contiene due punti tali che il segmento che li congiunge possiede punti che non appartengono alla figura stessa. Almeno un angolo interno di un quadrilatero non convesso ha ampiezza maggiore di 180\u00b0. \nDunque l'insieme dei quadrilateri si ripartisce nel sottoinsieme dei quadrilateri convessi e nel sottoinsieme dei quadrilateri non convessi (complementare del precedente). I quadrilateri non convessi sono caratterizzati anche dal fatto che prolungando due loro lati si ottengono punti interni della figura.\nI vari tipi di quadrilateri convessi - I parallelogrammi.\nIl trapezio \u00e8 un quadrilatero convesso che ha due lati opposti paralleli. Il parallelogramma \u00e8 un caso particolare del trapezio. Le diagonali dividono in due parti congruenti ogni singolo angolo. Il trapezio pu\u00f2 essere di tre tipi diversi:\nIl parallelogramma \u00e8 un quadrilatero che presenta i lati a due a due paralleli. Si tratta di un caso particolare di trapezio. Ha i lati opposti e uguali a due a due, gli angoli adiacenti sono supplementari, sommati formano un angolo di 180\u00b0.\nIl rombo o losanga \u00e8 un quadrilatero con i lati congruenti e gli angoli due a due uguali. Esso risulta essere un particolare parallelogramma e presenta le due diagonali ortogonali e intersecantesi nel loro punto di mezzo, dette diagonale maggiore e diagonale minore.\nIl rettangolo \u00e8 un parallelogramma i cui angoli interni uguali e tutti retti (90\u00b0). Ogni angolo \u00e8 composto da due rette perpendicolari. Il rettangolo \u00e8 un quadrilatero ciclico.\nIl quadrato \u00e8 un rettangolo con tutti i lati e gli angoli congruenti, cio\u00e8 uguali. \u00c8 anche un rombo con tutti gli angoli retti. Dall'unione di quadrati e rettangoli si possono ottenere figure interessanti come il rettangolo armonico, il rettangolo aureo (utilizzato soprattutto per le sculture antiche) e il tatami, che \u00e8 un altro tipo di rettangolo di origine giapponese usato per costruire dei tappeti che compongono il \"pavimento\" delle loro case."}
{"id": "86606", "revid": "123063741", "url": "https://it.wikipedia.org/wiki?curid=86606", "title": "Xerografia", "text": "La xerografia (in inglese \"xerography\") \u00e8 un procedimento elettrostatico di stampa a secco utilizzato nella riproduzione (fotocopiatura) di documenti. Questa invenzione ha anche segnato definitivamente la disciplina del diritto d'autore, rendendo molto facile la duplicazione dei documenti. La xerografia \u00e8 alla base del funzionamento delle moderne fotocopiatrici e delle stampanti laser.\nStoria.\nFu inventato dal fisico statunitense Chester Carlson nel 1938 che la brevett\u00f2 il 6 ottobre 1942. Egli giunse al perfezionamento della tecnica, che gli fece guadagnare una fortuna, dopo anni di insuccessi. Nel 1944 trov\u00f2 finalmente una azienda disposta ad investire nell'idea, la \"Haloid Company\". La tecnica fu chiamata \"xerography\", dalla parola greca \u03be\u03b5\u03c1\u03bf\u03c2; (\"Xer\u00f2s\") che significa \"secco\", per distinguerla dai processi precedenti che impiegavano reazioni chimiche in soluzioni acquose. Nel 1961 l'azienda mut\u00f2 il nome in Xerox Corporation.\nFunzionamento.\nIl processo si svolge in diverse fasi, quasi tutte svolte su un cilindro di alluminio rivestito da uno strato di selenio, un metallo che ha la propriet\u00e0 di abbassare la sua resistenza elettrica quando esposto alla luce.\nIl cilindro, che ruota in sincronia con l'avanzare della carta, \u00e8 chiamato \"tamburo fotoricettore\".\nNel caso della xerografia a colori, i tamburi sviluppano immagini parziali che vengono poi sovrapposte su di un nastro flessibile metallizzato detto \"cinghia di accumulazione\" o \"cinghia di trasferimento\".\nLa fase di fusione avviene separatamente, in un \"fonditore\" o \"fusore\".\nSulla superficie del cilindro viene indotta, per effetto corona, una carica elettrica negativa da un filo su cui \u00e8 applicata una elevata tensione, lo \"scorotron di carica\". La carica, distribuita uniformemente sulla superficie, persiste per il fatto che il metallo fotosensibile al buio non conduce elettricit\u00e0.\nLo scanner legge l'immagine e la proietta nel che la elabora in formato digitale e la invia alla scheda del laser. Nel caso delle stampanti, il codice digitale arriva direttamente dal computer che sta inviando la stampa.\nil laser produce il suo raggio attraverso dei diodi (nel caso del monocromatico 1 nel caso del colore 4) che proiettano il fascio sul motore poliganale (a volte ce ne sono due) e tramite un gioco di lenti e specchi scrivono l'immagine sul tamburo, rotante alla stessa velocit\u00e0 di avanzamento della scansione. Nel vecchio processo analogico, il documento da copiare veniva illuminato e scandito da una lente, che proiettava l'immagine sul fotoricettore. Dove la luce riflessa giunge sul cilindro la superficie diventa conduttrice e azzera la carica elettrica, che rimane invece nelle zone scure. Sul tamburo si forma una \"immagine latente\" positiva dell'originale, sotto forma di potenziale elettrico.\nContinuando la rotazione, la superficie del tamburo passa di fronte ad un distributore di toner. Il distributore \u00e8 costituito in genere da un rullo magnetico su cui \u00e8 attaccata della fine polvere di ferro chiamata \"developer\" (\"sviluppatore\"). Sulla polvere di ferro, che ha acquisito una carica elettrica opposta a quella del tamburo, si depositano le particelle di toner che vengono portate in prossimit\u00e0 del tamburo. Qui il toner viene attratto solo dalle zone in cui la carica negativa originaria \u00e8 stata annullata dalla luce del laser e respinto dove la carica persiste.\nSi sviluppa in questo modo l'immagine latente in forma visibile.\nA questo punto un foglio passa tra il tamburo e un filo elettrico posto inferiormente e caricato ad un potenziale maggiore del tamburo (\"corotron di trasferta\"). In questo modo le particelle di toner vengono attratte e si trasferiscono sulla carta, riproducendo l'immagine. Un elettrodo a forma di sega, ovvero con tante punte affiancate scarica la maggior parte della carica presente sul tamburo facilitando il distacco del foglio.\nIn questa fase il foglio avanza in una unit\u00e0 detta \"fusore\" dove per effetto di calore e pressione applicate da due rulli, il toner depositato viene fuso e incorporato nelle fibre della carta. All'interno del fusore c'\u00e8 del tessuto che provvede alla pulizia nonch\u00e9 alla lubrificazione dei due rulli.\nIl tamburo prosegue la sua corsa attraverso una sezione dove viene scaricato e ripulito dal toner residuo da una \"lama di pulizia\", ed \u00e8 pronto per ricominciare. Se la circonferenza del tamburo \u00e8 inferiore alla lunghezza di un foglio, il ciclo \u00e8 ripetuto pi\u00f9 volte in una fotocopia."}
{"id": "86614", "revid": "48479", "url": "https://it.wikipedia.org/wiki?curid=86614", "title": "I-Kuan Tao", "text": ""}
{"id": "86618", "revid": "599", "url": "https://it.wikipedia.org/wiki?curid=86618", "title": "Formula di Stirling", "text": ""}
{"id": "86619", "revid": "123679041", "url": "https://it.wikipedia.org/wiki?curid=86619", "title": "Yomiuri Shinbun", "text": "Lo \u00e8 un quotidiano giapponese pubblicato a Tokyo, Osaka, Fukuoka e in altre citt\u00e0 del Giappone. Fondato il 2 novembre 1874, \u00e8 il giornale pi\u00f9 diffuso al mondo, la sua tiratura si aggira intorno alle 14 milioni di copie giornaliere. \u00c8 stampato due volte al giorno e ha molte edizioni locali.\nIl giornale \u00e8 anche patrocinatore del premio letterario Yomiuri-bungaku, fondato nel 1948, che ha visto tra i vincitori anche scrittori come Yukio Mishima e Haruki Murakami. \u00c8 un quotidiano conservatore, da alcuni considerato vicino al centro-destra. Il giornalista investigativo e scrittore di gialli statunitense Jake Adelstein \u00e8 stato il primo redattore non giapponese dello Yomiuri Shimbun, nel 1993.\nAltre attivit\u00e0.\nLo Yomiuri pubblica anche \"The Japan News\", comunemente chiamato \"The Daily Yomiuri\", il pi\u00f9 grande quotidiano del Giappone in lingua inglese. Come supplemento all'edizione giornaliera viene distribuito un magazine settimanale, chiamato \"The Yomiuri Weekly\". Altre pubblicazioni sono il quotidiano \"Hochi Shimbun\", specializzato in stampa sportiva, e altre riviste settimanali e mensili e libri.\nLa Yomiuri Shimbun Holdings possiede anche la societ\u00e0 di pubblicazioni Chuokoron-Shinsha, acquisita nel 1999, ed il network Nippon Television.\nInoltre \u00e8 membro dell'Asia News Network.\nLo \"Yomiuri Shimbun\" \u00e8 il patron finanziario della squadra di baseball dei Yomiuri Giants oltre che dei Tokyo Verdy 1969 di calcio. Sono infine lo sponsor della rassegna annuale Japan Fantasy Novel Award."}
{"id": "86620", "revid": "402993", "url": "https://it.wikipedia.org/wiki?curid=86620", "title": "Pallacanestro Biella", "text": "La Pallacanestro Biella SSDARL \u00e8 una societ\u00e0 di pallacanestro maschile della citt\u00e0 di Biella. Milita in Serie A2, ed \u00e8 conosciuta anche come Edilnol Biella, dal nome del main sponsor in campionato. Il club ha militato per 12 stagioni consecutive in Serie A, tra il 2001 e il 2013 e conta due partecipazioni alle coppe Europee (Eurocup 2009-2010 e EuroChallenge 2014-15). In bacheca anche una Coppa Italia DNA, vinta nella stagione 2013-2014.\nStoria.\nNegli anni cinquanta e sessanta la pallacanestro biellese era rappresentata dalla \"Libertas Biella\", societ\u00e0 che disput\u00f2 per la prima volta la massima serie nella stagione 1960-1961.\nLa storia della Pallacanestro Biella inizia nel mese di giugno del 1994, quando le due maggiori societ\u00e0 cestistiche biellesi (Biella Basket Club e Amici del Basket Biella) decisero di unire le proprie risorse umane, tecniche ed economiche per dar vita alla Associazione Sportiva Pallacanestro Biella. La nuova societ\u00e0 acquis\u00ec il titolo sportivo di Garlasco, e si iscrisse alla Serie B2.\n1994-1995: Si parte da Federico Danna.\nIl primo colpo di mercato arriva a giugno 1994, quando Alberto Savio e Marco Atripaldi firmano un triennale con Federico Danna, gi\u00e0 coach di Torino in Serie A e considerato uno dei migliori tecnici soprattutto per il lavoro con i giovani. Coach Danna infatti, oltre alla prima squadra, allena anche una squadra propaganda e supervisiona il settore giovanile. La formazione allestita per la stagione 1994/95 conclude la prima fase al 2\u00ba posto, ottenendo l'accesso alla fase finale di Play-off e lotta poi fino al termine del campionato per la promozione in Serie B d'Eccellenza, meritandosi il titolo di \u201csquadra rivelazione\u201d del campionato.\n1995-1996: La prima promozione.\nIl roster viene reso ancora pi\u00f9 competitivo con l'arrivo dell'esperto Giampiero Savio, giocatore dal grande passato in Serie A e gi\u00e0 alla corte di Federico Danna a Torino. L'obiettivo di inizio anno era chiaramente uno solo: la promozione in B d'Eccellenza. L'obiettivo viene centrato tra l'entusiasmo generale, dopo un campionato condotto in testa dalla prima all'ultima giornata, con lo straordinario record di 25 vittorie su 32 partite disputate. Biella chiude la stagione regolare con 34 punti, davanti a Oderzo fermo a quota 30. Nei play-off i rossobl\u00f9 diventano inarrestabili e centrano otto vittorie consecutive che vogliono dire promozione\n1996-1997: L'ultima di Giampi Savio.\nCome nella passata stagione, in estate arrivano giocatori importanti come Conti e Compagni. Ma il vero colpo di mercato arriva a gennaio, quando Federico Danna rinnova per altre due stagioni, fino al 1999. I rossobl\u00f9 si trovano in un girone equilibratissimo e chiudono la stagione regolare al 7\u00ba posto, anche se si trovano a soli due punti dalla vetta della classifica. Gli scontri diretti escludono l'Ing/Fila dai play-off e la condannano addirittura ai play-out, dove vince sette gare su dieci e vince il girone. La stagione si chiude con l'addio al basket di Giampiero Savio, che all'ultima gara segna ancora quattro bombe.\n1997-1998: La promozione in A2.\nBiella cambia ancora il proprio volto con l'arrivo di cinque giocatori: Piazza, Volpato, Raggi, Ogliaro e Zamberlan, che diventa presto un nuovo idolo della curva. Sar\u00e0 una grande stagione per i rossoblu, che segna il ritorno in serie A dopo 27 anni. Dopo aver chiuso la prima fase in testa, vincendo 15 partite su 22, il girone successivo vede invece i rossoblu sfiorare subito la promozione, chiudendo secondi il girone e cedendo solo a gara-3 a Roseto. Biella per\u00f2 vince lo spareggio per il terzo posto in campo neutro a Viterbo contro Barcellona Pozzo di Gotto (contro il futuro rossobl\u00f9 Matteo Soragna). Quella vittoria vale la promozione in A2 a seguito delle rinunce di Napoli e Caserta.\n1998-1999: Di nuovo serie A dopo 27 anni.\n\u00c8 l'anno dell'arrivo a Biella di due dei giocatori pi\u00f9 amati dalla tifoseria rossobl\u00f9: Joseph Blair e Nate Erdmann, che sono anche i primi americani della storia di Pallacanestro Biella. La Fila raggiunge senza troppi problemi l'obiettivo iniziale della salvezza, chiudendo in 6\u00aa posizione su 14 squadre (nonostante avesse perso per infortunio nella fase ad orologio proprio Blair, sostituito da Hendrick), raggiungendo le semifinali. La serie contro la Scavolini Pesaro \u00e8 intensissima, ma Biella la spunta a gara-4 di fronte a 3000 spettatori. La finale rimane per\u00f2 un tab\u00f9 contro una fortissima Reggio Calabria di Manu Gin\u00f3bili, che conquista meritatamente la A1.\n1999-2000: La semifinale \"thrilling\" contro Jesi.\nCome in tradizione di Pallacanestro Biella, viene confermata la struttura portante della squadra, con Norman Nolan a sostituire Blair, Massimo Sorrentino, Cristiano Masper e il colpo Davide Pessina. La stagione viene condizionata dai tanti infortuni, e la Fila chiude la regular season all'8\u00ba posto con 18 punti. Nella seconda fase invece Biella guadagna una posizione e chiude 7\u00aa, conquistando la semifinale. La serie con la Jesi di Boni, Firic e Gigena \u00e8 \u201cthrilling\u201d. I rossobl\u00f9 vanno sotto 2-0, ma recuperano con due capolavori firmati Erdmann e Sorrentino. Si arriva a gara-5, con Erdmann fuori per infortunio: Jesi passa e Biella resta in A2. L'anno si chiude con l'addio di Federico Danna, che si trasferisce a Varese in A1.\n2000-2001: L'anno dei primati.\nAl posto di Danna arrivano Marco Crespi nel ruolo di head-coach, e Alessandro Ramagli come vice. \u00c8 il preludio di un'annata che rimarr\u00e0 nella storia della Pallacanestro Italiana. Arrivano giocatori di un'altra categoria come Corey Brewer, Kevin Rankin (dall'Ulker Istanbul) e Antonio Granger, giocatore dal talento cristallino che avremmo rivisto in futuro su palcoscenici ben pi\u00f9 importanti come in Uleb Cup ed Eurolega. La Fila domina il campionato, centrando 30 vittorie su 36 gare: \u00e8 A1! \u00c8 anche l'anno della sfida ai campionissimi della Kinder Bologna, che in quella stagione centreranno il \u201cGrande Slam\u201d, ma che i rossobl\u00f9 costringono addirittura al supplementare alle Final-8 di Coppa Italia di Forl\u00ec.\n2001-2002: Il primo anno in A1.\nIl primo anno di A1 comincia con la partenza di Crespi verso Siviglia e la promozione a head-coach di Alessandro Ramagli. Marco Atripaldi piazza tre acquisti importantissimi: il corteggiatissimo Segado \u201cCookie\u201d Belcher uomo di punta del college di Nebraska, il playmaker dal grande talento offensivo \u201cMago\u201d Malik Dixon, e \u201cTiramolla\u201d Michael Batiste, che vedremo poi come uno dei migliori centri d'Europa al Panathinaikos campione d'Eurolega e di 7 campionati in Grecia. All'ultimo minuto del mercato arriva uno dei pi\u00f9 grandi idoli della curva: Andrea Niccolai, che con 16 punti trascina i rossobl\u00f9 alla vittoria nell'esordio in A1. La Lauretana centra la salvezza con 14 vittorie e 22 sconfitte, e il 13\u00ba posto con 28 punti a +4 sulla retrocessione.\n2002-2003: L'emozione dei \"playoff\".\nDopo una partenza svantaggiata (1 vittoria e 8 ko), la Lauretana prende il volo contro la Skipper Bologna al termine dell'andata. Tutto il talento di Jamel Thomas si accende di colpo (24 punti in 20\u2032 contro la Fortitudo), e diventano determinanti Di Bella e, dalla panchina, Carraretto e Michelori. Il PalaPajetta diventa una fortezza quasi inespugnabile, anche grazie al duo sottocanestro, Jaacks-Sales. La Lauretana si conferma \u201cammazzagrandi\u201d: nel ritorno cadono tutti tranne Siena e i campioni d'Italia di Treviso. Addirittura Biella centra i play-off con una giornata d'anticipo (vittoria di 30 punti sulla Virtus Bologna). Il cammino della Lauretana negli ottavi si chiude per\u00f2 alle pendici del Vesuvio in gara-3, ma a testa alta e con la voglia di riprovarci e migliorarsi, insieme.\n2003-2004: Biella ingrana la quinta nel ritorno.\n\u00c8 l'ultima stagione di Matteo Soragna in rossobl\u00f9, con la sua maglia numero 7 che verr\u00e0 ritirata, prima di essere poi rispolverata nell'estate del 2009, quella del ritorno. Biella chiude all'11\u00ba posto, frutto di un girone di ritorno, con le vittorie di Trieste, che scaccia lo spettro retrocessione, Udine e Napoli, che hanno portato la Lauretana a giocarsi a Roma le chance di play-off. \u00c8 l'anno di DeMarco Johnson, dell'infortunio di Belcher (sostituito da Kyle Hill), e della partenza di Carraretto dopo la vittoria su Messina verso il Tau di Ivanovic, all'epoca incontrastato padrone della Liga. Ironia della sorte, l'ultima partita \u00e8 a Treviso, con Hill che impallina da ogni parte il canestro della Benetton (10/12 da tre) e Soragna che prende confidenza con la sua nuova casa.\n2004-2005: La salvezza all'ultimo respiro.\nL'anno 2004/2005 \u00e8 soffertissimo, probabilmente il pi\u00f9 complicato della storia del club, con la salvezza centrata per differenza canestri sul parquet della Climamio campione d'Italia, proprio mentre Livorno infilava Reggio Calabria. Un anno sfortunatissimo, in cui l'addio di Belcher per infortunio e il lungo ko di Di Bella rimangono splendide istantanee, come le vittorie casalinghe con Milano e Cant\u00f9 (probabilmente quest'ultima la partita pi\u00f9 bella mai vista sul parquet di Biella), le prodezze di Austin, la resurrezione di Santarossa e Giovannoni, il rientro rabbioso e caparbio di capitan Di Bella, i voli di Minard ed il volto pulito di \u201cIceman\u201d Black, australiano dal carattere straordinario fondamentale nel finale. Tutto fino alla festa del 30 aprile a Bologna, in cui per davvero si \u00e8 festeggiato pi\u00f9 di uno scudetto. Una salvezza meritata, trasformata paradossalmente nell'evento mediatico della primavera, grazie alle telecamere di Sky.\n2005-2006: Dopo 11 anni Savio passa la presidenza a Verzoletto.\nSi volta nuovamente pagina, con Di Bella che va a Bologna, Bougaieff a Casale (al Piemonte sembra proprio affezionato\u2026), Minard a Reggio Emilia, via anche Jaacks e Austin, e Aguiar che va a guadagnarsi minuti a Sassari. Ma a cambiare non \u00e8 soltanto la squadra: dopo 11 anni di presidenza, Alberto Savio comunica il suo \u201cpasso indietro\u201d, facendo spazio a Stefano Verzoletto, altro imprenditore biellese appassionato e tifoso, gi\u00e0 nella compagine societaria rossobl\u00f9. Arriva Damon Williams, uno dei killer di Biella l'anno precedente, l'esperto e carismatico Frosini, il piemontesissimo Garri, l'esuberante Cotani, il talentuoso Bremer, il cecchino Joe \u201cSmoking\u201d Smith e Thabo Sefolosha, primo rossobl\u00f9 chiamato al Draft NBA. Oltre a un nuovo marchio che porter\u00e0 in giro per l'Italia il nome di Biella: Angelico. La stagione si chiude con l'8\u00ba posto e l'eliminazione ai quarti con la Climamio.\n2006-2007: Bechi e i 600 di Bologna.\nRamagli saluta dopo 5 intensi e bellissimi anni, ma in panchina si parla sempre livornese, con Luca Bechi promosso a capo-allenatore. La squadra \u00e8 rivoluzionata: restano capitan Frosini e Cotani, a loro si affiancano Barlera, il giovane Porta da Livorno e il play della nazionale tedesca Roller. Sul fronte Usa iniziano la stagione Coppenrath, Daniels e il duo da Louisville Gaines-Dean. A gennaio Ganeto va a Casale e Dean vola in Russia. Al loro posto due amatissimi ex: Jamel Thomas e Stephen Black. Con loro Biella raggiunge la pi\u00f9 alta classifica terminando 6\u00aa e incrociando la Virtus nei quarti: la partenza col botto della vittoria in gara-1 entusiasma e galvanizza i rossobl\u00f9, che arrivano a gara-5 a Bologna davanti a oltre 600 tifosi rossobl\u00f9. Biella scrive cos\u00ec un'altra bellissima pagina della sua storia, che registra anche l'addio di Atripaldi verso Treviso.\n2007-2008: Un girone d'andata da secondi della classe.\nDaniele Baiesi raccoglie il testimone di Atripaldi, mentre Bechi costruisce una squadra giovane e piena di entusiasmo, ripartendo da Cotani, Barlera e dalla classe '83 italiana con Rosselli, Cinciarini e Santolamazza, a cui si aggiunger\u00e0 a novembre Spinelli. Dall'estero arrivano prospetti interessanti come Jerebko, mentre gli americani sono tre esordienti provenienti dalla NBDL, Troy Bell, BJ Elder e Kevinn Pinkney, pi\u00f9 Brandon Hunter. La partenza \u00e8 incredibile e l'Angelico taglia alcuni storici traguardi, come il 2\u00ba posto al termine dell'andata e la semifinale di Coppa Italia (ko con la vincitrice Avellino). Nel ritorno il calo fisiologico, anche per la giovent\u00f9 e l'inesperienza. A marzo Langford rimpiazza Bell (che va anche lui a Casale). L'obiettivo di inizio stagione della salvezza \u00e8 raggiunto con largo anticipo insieme ad alcune grandi vittorie, come con Milano e la Fortitudo, che impreziosiscono la stagione.\n2008-2009: La marcia su Roma e la semifinale scudetto.\n\u00c8 l'estate dei grandi ritorni. Comincia Atripaldi, che rientra nel ruolo di Presidente, continuano Garri, Smith e Gaines. A loro si aggiungono Aradori, Gist e Plaisted, subito ko e sostituito dal guerriero sloveno Jurak, che completa il reparto lunghi con Brunner. Il 1\u00ba marzo 2009 l'esordio nel Biella Forum viene bagnato dalle sette triple di Aradori e da una larga vittoria con Montegranaro. Sei vittorie consecutive regalano il 7\u00ba posto e i quarti con Roma, con cui si arriva a gara-5. \u00c8 il 26 maggio 2009: Biella espugna il PalaEur seguita da oltre 200 tifosi e conquista la storica semifinale con Milano! Dopo aver sfiorato in gara-1 la vittoria, l'Angelico pareggia la serie in una gara-2 giocata in un Biella Forum stracolmo, che esplode quando Spinelli segna il canestro decisivo nel supplementare. Gara-4 \u00e8 l'epilogo della stagione rossoblu: il Biella Forum \u00e8 ancora una volta gremito, ma Biella resiste per met\u00e0 partita. Da pelle d'oca l'ultimo minuto, con tutto il pubblico in piedi a tributare una meritatissima standing ovation.\n2009-2010: Dall'Europa alla salvezza all'ultimo secondo.\nUna stagione che ha dell'incredibile. La fortuna volta le spalle ai rossobl\u00f9 fin dall'inizio. Plisnic si infortuna in preparazione e resta fuori fino a marzo e viene sostituito da Schultze, mentre Jones, re delle schiacciate in Nba bel 2004, fa solo intravedere sprazzi della sua classe prima che la spalla lo obblighi a chiudere anzitempo la stagione. Il suo sostituto Colmeman viene scartato, viene preso Diaz che si infortuna dopo poche partite. A turno saltano qualche gara anche Smith e Soragna, rientrato alla base ed entrato di nuovo in possesso della sua maglia numero 7. Nonostante tutto l'Angelico si presenta all'Europa con 4 vittorie su 6 gare, che per\u00f2 non bastano a passare il turno (\u00e8 l'unica eliminata in EuroCup con 8 punti). In campionato la squadra risente dei troppi cambiamenti e arriva a giocarsi la salvezza all'ultima giornata contro la Ferrara degli ex, Spinelli e Schultze (nel frattempo passato in Emilia). Lo \u201cspareggio\u201d \u00e8 da cardiopalma e vede i rossobl\u00f9 trionfare al termine di una gara difficilissima e che ancora una volta cattura le attenzioni di tutta l'Italia cestistica.\n2010-2011: Un'altra salvezza al cardiopalma.\nUn'altra stagione al cardiopalma, culminata per il secondo anno consecutivo con la salvezza all'ultima giornata. Un team giovane e arrembante, allenato per la prima volta da coach Cancellieri, di rientro da Veroli e alla sua prima esperienza in Serie A. Una squadra capace di prestazioni super, come la incredibili vittorie a Treviso, Varese e Milano, e debacle improvvise, guidato in cabina di regia dal play \u201cgenio e sregolatezza\u201d \u00c9dgar Sosa e ben coadiuvato dall'atletismo di Jeff Viggiano e dall'esplosivit\u00e0 di Marc Salyers e Goran Suton. L'inizio di stagione \u00e8 molto promettente, con i rossoblu che conquistano per la terza volta l'accesso alle Final Eight di Coppa Italia, quest'anno a Torino dove cade pesantemente contro Cant\u00f9 con un passivo di 29 punti. Al giro di boa per\u00f2 le cose cambiano e la squadra entra in una serie negativa che la porta al penultimo posto. Nel momento pi\u00f9 critico per\u00f2 i ragazzi sfoderano le prestazioni migliori: vittoria in casa contro la diretta rivale Brindisi dell'ex coach Luca Bechi, seguita tre giorni dopo dal successo a Montegranaro, con cui si evita anche il problema \u201cwild-card\u201d. Pallacanestro Biella pu\u00f2 cos\u00ec festeggiare l'undicesimo anno consecutivo in serie A.\n2011-2012: Una meritata salvezza.\nDella squadra dell'anno precedente vengono confermati capitan Soragna, Chessa, Jurak e \"the king\" Coleman. Il roster viene completato con il rokie Jacob Pullen, gli europei Miralles e Dragigevic e l'oriundo Tavernari.\nDopo un buon inizio con 7 vittorie e 3 sconfitte, i rossobl\u00f9 si perdono in 5 sconfitte di fila. Si arriva cos\u00ec al 15 gennaio: davanti a 5000 persone gli uomini di Cancellieri battono Milano 84-76. Il girone di ritorno si chiuder\u00e0 con 5 vittorie, tra cui la vittoria salvezza con la junior Casale.\n2012-2013: La retrocessione.\nDalla stagione precedente vengono confermati capitan Soragna, Jurak, Chrisiskopoulos e Lagan\u00e0; Tommo Raspino fa rientro dal prestito a Omegna e arrivano sotto il Mucrone gli americani Robinson, Brachinks, Moore, Mavunga (questi ultimi due sono rokie) e il serbo Jaramaz.\nDopo un inizio non molto esaltante (1 vinta su 7, in casa contro Caserta), la squadra di Cancellieri vince con Avellino e Venezia, ma la crisi ripiomba ancora pi\u00f9 forte. Nonostante cinque tagli e gli innesti di Rochestie e degli ex Trey Jonshon e Kevyn Pinkney, la squadra si trova al giro di boa all'ultimo posto. Nel ritorno saranno solo tre le vittorie (Bologna e Cant\u00f9 in casa, Caserta in trasferta) e il 14 aprile, dopo la sconfitta in quel di Brindisi e la contemporanee vittorie di Pesaro e Bologna, anche la matematica sancisce la retrocessione dei piemontesi, con 3 giornate d'anticipo, dopo 12 anni di A1.\n2013-2014: La \"rinascita\" in DNA Gold e la Coppa Italia.\nDopo l'amara retrocessione, \u00e8 ora di voltare pagina e ripartire: La squadra si iscrive al campionato di DNA Gold (la ex Legadue), il secondo campionato italiano, nato dopo la riforma dell'estate 2013. \nDopo gli addii di Cancellieri e Atripaldi, Gabriele Fioretti diventa il nuovo gm, Giovanni D'Adamo sar\u00e0 il nuovo ad, e come coach viene ingaggiato il milanese Fabio Corbani. Il roster vede le conferme di Lagan\u00e0, Raspino e De Vico, a cui si aggiungono i biellesi Lombardi e Murta(in prestito nella passata stagione rispettivamente a Brescia e ad Alba), Chillo da Imola, Infante da Veroli, gli americani Voskuil e Hollis, e l'italo-americano Mathis da Capo D'Orlando, che per\u00f2, a due giorni dal ritiro, lascer\u00e0 la squadra per motivi famigliari, comportando l'arrivo dell'ex Veroli Simone Berti.\nFin dall'inizio c'\u00e8 molto scetticismo sulla squadra, tanto che le statistiche pre-campionato la vedono in lotta per non retrocedere.\nDopo la sconfitta alla prima contro la GZC Veroli, i rossobl\u00f9 infilano una serie di 5 vittorie consecutive (tra cui i derby con Torino e Casale), che valgono al roster l'etichetta di \"squadra rivelazione\" . Al termine del girone d'andata, il team di Corbani \u00e8 secondo in classifica, in virt\u00f9 del quale potr\u00e0 giocarsi le final6 di Coppa Italia.\nIl girone di ritorno inizia molto male (4 ko), ma i ragazzi riescono a ritrovare la fiducia, tornando a macinare punti importanti.\nNel derby con Casale, alla 23\u00aa giornata, Lagan\u00e0 si infortuna gravemente, e al suo posto arriva Bloise da Cant\u00f9.\nSi arriva intanto al week-end del 7-9 marzo; Rimini, Final six: una incredibile Angelico (targata per l'occasione \"Eurotrend\"), dopo aver sconfitto l'Orlandina in semifinale, in finale ha anche la meglio sulla favorita Trento, portando cos\u00ec a casa, davanti a 400 biellesi giunti in romagna per l'occasione, uno storico risultato.\nLa stagione regolare, che intanto prosegue, si conclude a fine aprile, con la squadra al quarto posto, classificata per i play-off.\nGli accoppiamenti vedono i lanieri contro la Manital Torino: dopo la vittoria in gara 1, i rossobl\u00f9, ormai stremati da una lunga stagione, vengono sconfitti dai colleghi torinesi nelle altre tre gare della serie.\nL'11 maggio, dopo l'84-79 di gara 4, termina la stagione di Biella: un'annata da incorniciare, sia per il gioco che per la coppa, ottenuti soprattutto grazie al talento dei giovani giocatori, alla capacit\u00e0 di coach Corbani di creare un gruppo molto unito, e ai tifosi sempre presenti.\n2014-2015: Quinto posto in A2 Gold e l'esperienza in Eurochallenge.\nLa straordinaria vittoria della Coppa Italia LNP della passata stagione, apre inaspettatamente le porte dell'Europa all'Angelico Biella che non si fa trovare impreparata e coglie al volo l'occasione decidendo di accettare le sfida e partecipare all'Eurochallenge. Confermata buona parte del roster della scorsa stagione, che sar\u00e0 ancora guidato da coach Fabio Corbani, tutto ruoter\u00e0 ancora una volta attorno alla stella di Alan Voskuil, che sceglie di restare a Biella ancora un anno, trascinato dall'incredibile affetto dimostratogli dalla tifoseria. Partito invece Damian Hollis, l'altro slot da americano sar\u00e0 occupato da B.J. Raymond. Il delicato ruolo di play \u00e8 invece affidato all'emergente Tommaso Laquintana, in prestito da Capo d'Orlando. In Europa Biella fa la sua bella figura, concludendo il girone con 9 punti a pari merito con Anversa che per\u00f2 passa il turno. Le altre squadre erano la blasonata Le Mans e i finlandesi del KTP di Kotka. In campionato, le grandi prestazioni dei due americani Alan Voskuil (che per\u00f2 si infortuner\u00e0 nel corso della stagione e sar\u00e0 sostituito da Kyle Johnson) e B.J. Raymond, portano la squadra al 5\u00ba posto finale che regala per il secondo anno consecutivo i playoff ai lanieri. Agli ottavi, contro Treviglio (DNA Silver), Biella passa il turno al meglio delle 3 gare (2-1), per poi uscire di scena ai quarti di finale nel derby con Casale (1-3 per la Junior).\n2015-2016: Nella \"Western conference\" della pallacanestro italiana.\nA seguito della riorganizzazione della Serie A2 della pallacanestro italiana, con la divisione su due gironi, Biella si trova inserita per questa stagione nel raggruppamento Ovest, assieme ad altre tre squadre piemontesi: Casale, Omegna e Tortona. In estate viene attuata una drastica rifondazione del roster. Della passata stagione rimangono i soli Niccol\u00f2 De Vico e Luca Infante. Si punta quindi sugli americani Jazzmarr Ferguson e Marcel Jones, mentre in panchina, dopo aver salutato coach Corbani, si siede l'emergente Michele Carrea. L'inizio di stagione \u00e8 difficilissimo. Quattro sconfitte nelle prime quattro partite portano all'immediato taglio di Jones, e all'ingaggio dell'esperto Mike Hall, vecchia conoscenza del basket italiano (Milano e Teramo), con qualche presenza persino in NBA ai Washington Wizards. L'impatto di Hall si fa subito sentire e nelle successive 4 gare Biella porta a casa i primi due successi, contro la corazzata Ferentino) e la capolista Agropoli, facendo ben sperare per il prosieguo della stagione. Il campionato prosegue con grande equilibrio e poco distacco fra le prime e le ultime della classe. Ogni partita pu\u00f2 essere vinta, ma Biella fatica a trovare i due punti, fino alle tre vittorie consecutive di inizio 2016 contro Siena, Agrigento e Casale che danno un po' di respiro ai Lanieri. Il 18 gennaio 2016 viene poi tagliato il play Alessandro Grande a favore dell'italoargentino Ariel Svoboda. Altre due vittorie proiettano l'Angelico ad un passo dalla zona playoff, ma il 31 gennaio la squadra perde per il resto della stagione Mike Hall, prontamente sostituito con l'ala piccola britannica William Saunders in uscita da Casale. Nella vittoria casalinga contro Rieti del 14 febbraio 2016, la curva Barlera dedica una speciale coreografia proprio a Mike Hall, seduto a bordocampo con compagna e figlioletto, ennesima dimostrazione dell'attaccamento dei supporter biellesi nei confronti dei propri beniamini durante i momenti di difficolt\u00e0.\nLa salvezza \u00e8 matematica con tre giornate d'anticipo, ma non riesce per soli due punti l'approdo ai play-off; Biella termina la stagione al decimo posto con 28 punti, frutto di 14 vittorie e 16 sconfitte.\nPalazzetto.\nLa Pallacanestro Biella nei primi anni della sua storia gioc\u00f2 le gare casalinghe al PalaPajetta.\nNel 2009 si trasfer\u00ec nel nuovo Palacoop, oggi Biella Forum.\nLa tifoseria organizzata si concentra nella tribuna verde detta \u201cCurva Barlera\u201d.\nRoster 2021-2022.\n\"Aggiornato al 29 settembre 2021.\""}
{"id": "86622", "revid": "48479", "url": "https://it.wikipedia.org/wiki?curid=86622", "title": "Ikuan Tao", "text": ""}
{"id": "86623", "revid": "123495839", "url": "https://it.wikipedia.org/wiki?curid=86623", "title": "Frankfurter Allgemeine Zeitung", "text": "Il Frankfurter Allgemeine Zeitung (FAZ) \u00e8 un quotidiano tedesco, fondato nel 1949 con sede a Francoforte sul Meno.\nStoria.\nPoliticamente posto su posizioni di centro-destra, conservatrici e liberali, il quotidiano rappresenta un punto di riferimento per uomini d'affari e intellettuali che apprezzano in particolare il supplemento letterario, il \"Feuilleton\". Il Faz gode di un'ampia diffusione all'estero e dispone di una delle pi\u00f9 grosse reti di corrispondenti, il che lo rende largamente indipendente dalle agenzie di stampa. L'edizione domenicale si chiama \"Frankfurter Allgemeine Sonntagszeitung\". Una particolarit\u00e0 storica: fino al 2007 soltanto in 33 occasioni la prima pagina \u00e8 stata accompagnata da una fotografia.\nIl secondo sabato del mese esce in allegato con una rivista di costume dal nome \"Frankfurter Allgemeine Magazin\". Fino al 2020 anche l'edizione del venerd\u00ec \u00e8 stata accompagnata da un allegato, il settimanale politico \"Frankfurter Allgemeine Woche\", che ha poi cessato le pubblicazioni. \nParticolarit\u00e0 del quotidiano \u00e8 l'assenza di un direttore fisso. Le funzioni di quest'ultimo sono assolte da quattro \"Herausgeber\" (curatori editoriali) che coordinano il lavoro della redazione centrale e dei corrispondenti secondo principi di collegialit\u00e0. A ogni \"Ressort\" (servizio) \u00e8 poi affidato un caporedattore politico, economico, sportivo o del \"Feuilleton\". La produzione online \u00e8 invece coordinata da un caporedattore fisso e da un redattore responsabile."}
{"id": "86627", "revid": "599013", "url": "https://it.wikipedia.org/wiki?curid=86627", "title": "Mario Cipollini", "text": "Professionista dal 1989 al 2005 con una breve parentesi nel 2008, \u00e8 considerato uno dei migliori velocisti di tutti i tempi essendo stato il dominatore negli arrivi in volata durante gli anni novanta e l'inizio degli anni 2000. In carriera ha vinto 189 corse tra cui un campionato del mondo, una Milano-Sanremo, tre Gand-Wevelgem, quarantadue tappe al Giro d'Italia (record), dodici al Tour de France (pi\u00f9 una cronosquadre) e tre alla Vuelta a Espa\u00f1a, aggiudicandosi per tre volte anche la classifica a punti al Giro d'Italia.\nSoprannominato \"Re Leone\" e \"Super Mario\" sia per la maestosit\u00e0 e potenza dei suoi sprint che per la folta chioma di capelli, fece parlare di s\u00e9 anche per l'abbigliamento di gara a volte eccentrico (su tutti il \"body\" integrale rappresentante le fasce muscolari umane indossato durante il cronoprologo del Giro d'Italia 2001) e per alcune polemiche relative al mondo del ciclismo professionistico.\nCarriera.\nGli esordi.\nFratello minore di Cesare Cipollini, ciclista classe 1958 e professionista dal 1978, crebbe a San Giusto di Compito, frazione di Capannori. Nelle categorie giovanili ottenne novantotto vittorie, tra cui nel 1985 il titolo mondiale Juniores nella cronometro a squadre.\n1989-2002: il professionismo e l'affermazione.\nPass\u00f2 professionista nel 1989 con la Del Tongo di Paolo Abetoni. Ottenne il primo successo da \"pro\" il 20 aprile di quell'anno, a Rutigliano, nella terza tappa del Giro di Puglia davanti ad Adriano Baffi; in stagione si aggiudic\u00f2 cinque corse, tre tappe nella corsa pugliese, la frazione con arrivo a Mira al Giro d'Italia e un circuito a Firenze. Nel 1992, con la chiusura della Del Tongo, pass\u00f2 con nove ex compagni e alcuni tecnici alla nuova formazione italo-belga GB-MG Maglificio. Nel 1994 venne quindi messo sotto contratto dalla Mercatone Uno-Medeghini diretta da Antonio Salutini; durante la stagione per una gravissima caduta fu per\u00f2 costretto a rinunciare sia al Giro d'Italia che al Tour de France. Nel 1996, con la maglia della nuova Saeco, si laure\u00f2 campione italiano in linea.\nNel corso della sua lunga carriera ha collezionato 189 successi: tra le prove in linea spiccano la vittoria al campionato del mondo 2002 a Zolder, battendo Robbie McEwen e Erik Zabel con la media pi\u00f9 alta mai realizzata in una prova in linea iridata (46,583\u00a0km/h), e quelle alla Milano-Sanremo nel 2002, alla Gand-Wevelgem nel 1992, 1993 e 2002 (tre successi, record), alla E3 Harelbeke nel 1993 e allo Scheldeprijs nel 1991 e 1993. Nei tre Grandi Giri vanta 57 vittorie complessive, a pochi passi dal record di Eddy Merckx (65), 42 al Giro d'Italia, 12 al Tour de France e 3 alla Vuelta a Espa\u00f1a.\nAl Giro d'Italia vinse 42 frazioni, record assoluto della corsa, tutte in volata: una nel 1989, due nel 1990, tre nel 1991, quattro nel 1992, due nel 1995, quattro nel 1996, cinque nel 1997, quattro nel 1998 e nel 1999, una nel 2000, quattro nel 2001, sei nel 2002 (record per lui in un singolo Giro, con successi sui traguardi di M\u00fcnster, Esch-sur-Alzette, Caserta, Conegliano, Brescia e Milano) e due nel 2003. La 42\u00aa e ultima vittoria arriv\u00f2 il 19 maggio 2003 a Montecatini Terme: il precedente record, di 41 vittorie, resisteva dagli anni trenta e apparteneva ad Alfredo Binda. Ai successi di tappa al Giro si aggiungono i cinque giorni in maglia rosa, due nel 1997, uno nel 1999, uno nel 2000 e uno nel 2002, e le tre vittorie nella classifica a punti della corsa, nel 1992, 1997 e 2002.\nAl Tour de France ottenne dodici vittorie di tappa, record per un italiano ex aequo con Gino Bartali, vestendo anche la maglia gialla per sei giorni, due nel 1993 e quattro nel 1997. Il suo apice al Tour lo raggiunse nel 1999, quando trionf\u00f2 in ben quattro tappe consecutive (Blois, Amiens, Maubeuge e Thionville), sfiorando il record assoluto del lussemburghese Fran\u00e7ois Faber che nel 1909 arriv\u00f2 a cinque. Proprio nella frazione con arrivo a Blois, il 7 luglio 1999, vinse con il record di velocit\u00e0 per una tappa in linea di un Grande Giro, 50,355\u00a0km/h. Il Tour gli riserv\u00f2 anche delle delusioni, come l'esclusione della sua squadra dall'elenco delle squadre partecipanti per le edizioni del 2001, 2002 e 2003. Alla Vuelta a Espa\u00f1a vinse tre frazioni, tutte nell'edizione 2002.\n2003-2008: gli ultimi anni.\nDopo il 2002, in concomitanza con l'esplosione agonistica di un altro grande velocista, Alessandro Petacchi, ottenne sempre meno successi. Nel 2003 una rovinosa caduta a poche centinaia di metri dal traguardo della tappa di San Don\u00e0 di Piave lo costrinse al ritiro dal Giro d'Italia. Torn\u00f2 al Giro d'Italia 2004, ma un'altra volta cadde in volata. Il 7 maggio 2005, a dieci giorni dall'inizio del Giro d'Italia, annunci\u00f2 il ritiro dalle competizioni; si present\u00f2 per\u00f2 per un'ultima passerella alla partenza del Giro, a Reggio Calabria, correndo per ultimo nel cronoprologo della corsa.\nAll'inizio del 2008, a pi\u00f9 di due anni dal primo ritiro, annunci\u00f2 la firma di un contratto per tornare a correre con la formazione statunitense Rock Racing: gareggi\u00f2 in febbraio al Tour of California, dove giunse terzo in volata nella terza tappa alle spalle di Tom Boonen e di Heinrich Haussler, ma gi\u00e0 in marzo interruppe consensualmente il contratto per ritirarsi definitivamente dalle corse.\nAttivit\u00e0 extra-ciclistiche.\nPersonaggio anche mediatico, \u00e8 stato protagonista di un breve cameo nel film del 1999 di Giorgio Panariello \"Bagnomaria\". Nel 2005 partecipa alla seconda edizione del programma di Rai 1 \"Ballando con le stelle\". Nel 2015 prende parte come concorrente alla seconda edizione del programma \"Si pu\u00f2 fare!\" condotto da Carlo Conti su Rai 1. Nel 2006 \u00e8 stato inoltre portatore della bandiera olimpica nel corso della cerimonia di chiusura dei Giochi olimpici invernali a Torino. \nAlcuni anni dopo il ritiro ha intrapreso la carriera di costruttore di biciclette da corsa entrando nella societ\u00e0 che costruisce e vende biciclette col suo marchio MCipollini."}
{"id": "86633", "revid": "43888316", "url": "https://it.wikipedia.org/wiki?curid=86633", "title": "Giochi con le carte", "text": ""}
{"id": "86637", "revid": "149485", "url": "https://it.wikipedia.org/wiki?curid=86637", "title": "Hugo Koblet", "text": "Vinse il Giro d'Italia 1950, divenendo il primo non italiano a riuscirvi, e l'anno seguente il Tour de France, succedendo al connazionale Ferdi K\u00fcbler che lo aveva vinto l'anno precedente. Complessivamente ottenne tredici vittorie di tappa nei tre Grandi giri. Fra i suoi successi anche il Grand Prix des Nations, conferma delle sue doti a cronometro, tipo di corsa nel quale eccelleva.\nNella natia Svizzera si aggiudic\u00f2, fra le altre gare, tre Tour de Suisse, due Meisterschaft von Z\u00fcrich, un Tour de Romandie e una volta i Campionati svizzeri.\nCarriera.\nGli esordi e il Giro d'Italia 1950.\nHugo Koblet era nato al numero 3 della Hildestrasse, situata in un vasto quartiere popolare di Zurigo. I genitori gestivano una piccola apprezzata panetteria, e Hugo, il pi\u00f9 giovane della famiglia, era addetto alla consegna del pane. Si fece i muscoli percorrendo ogni giorno decine di km, per diventare ben presto uno fra gli allievi emergenti del Velo Club regionale. Nel 1943 vinse, da dilettante, la sua prima gara.\nPass\u00f2 quindi fra i professionisti e nel 1947 si aggiudic\u00f2 la prima tappa del Giro di Svizzera, la Zurigo-Siebnen, staccando di prepotenza Coppi, Bartali, K\u00fcbler e altri affermati campioni. Si mise poi in vista come passista, conquistandosi la considerazione degli osservatori pi\u00f9 attenti. Gopf Weilenmann gli pronostic\u00f2 un fulgido avvenire e lo segnal\u00f2 a Learco Guerra, che per il Giro d'Italia 1950 aveva deciso di fare il direttore di una squadra ciclistica che portasse il suo cognome.\nKoblet, esordiente nella corsa, indoss\u00f2 a met\u00e0 corsa la maglia rosa gi\u00e0 vestita per alcuni giorni da un altro corridore svizzero, Fritz Sch\u00e4r. Il campione elvetico si impose nei cuori degli appassionati di ciclismo per l'innata eleganza e la prorompente potenza atletica; gli inviati della \"Gazzetta dello Sport\" lo battezzarono con il soprannome di \"falco biondo\". In quel Giro d'Italia Fausto Coppi fu vittima di una caduta che gli procur\u00f2 la frattura del bacino, e Gino Bartali, che a quel punto era rimasto l'antagonista pi\u00f9 temibile, non riusc\u00ec a realizzare il suo desiderio di vincere quel Giro per poter incontrare come vincitore il papa Pio XII. Koblet si afferm\u00f2 quindi come il primo straniero a vincere la \"Corsa rosa\".\nIl Tour de France 1951.\nLa sua consacrazione ciclistica avvenne al Tour de France 1951, nel quale trionf\u00f2 alla grande. In quel Tour c'era anche Fausto Coppi: il \"Campionissimo\" era per\u00f2 moralmente abbattuto per la scomparsa del fratello Serse, avvenuta pochi giorni prima in seguito ad una caduta al Giro del Piemonte, ed aveva preso parte di malavoglia alla corsa. Koblet si assicur\u00f2 il Tour de France nella tappa da Brive ad Agen con una fuga solitaria di 135\u00a0km in cui riusc\u00ec a guadagnare 3'35\" sul gruppo degli inseguitori, che oltre a Coppi comprendeva altri grandi campioni come Bartali, Magni, Bobet, G\u00e9miniani e Derycke. I giornalisti parigini lo appellarono \"Le pedaleur de charme\".\nSempre in quel Tour del 1951 c'\u00e8 da ricordare un episodio che raccont\u00f2 Pierre Chany, per tanti anni giornalista dell\"'\u00c9quipe\" inviato alla corsa francese. Koblet sul finire del Tour, ormai padrone del campo, pat\u00ec una giornata di caldo e, rimasto senza acqua, ne chiese un po' a Gino Bartali; il campione toscano per\u00f2 prese la borraccia, bevve un lungo sorso e poi gett\u00f2 per strada il resto dell'acqua rimanente, senza dire una parola. Koblet non si scompose e qualche giorno dopo, durante la lunga cronometro di quasi 100\u00a0km da Aix-les-Bains a Ginevra, raggiunse Bartali, partito parecchi minuti prima. Mentre lo stava per superare, accorgendosi che Bartali non aveva pi\u00f9 borracce con s\u00e9, prese la sua ancora quasi piena e, senza uno sguardo, la mise nel porta-borracce di Bartali, proseguendo poi irresistibile verso la vittoria.\nLa trasferta in Messico e il Giro d'Italia 1953.\nNel 1952 and\u00f2 in Messico e quando torn\u00f2 in Europa accus\u00f2 problemi di respirazione quando si superavano i 2000 metri di altitudine. Nel 1953 torn\u00f2 a competere tra i migliori al Giro d'Italia, nel quale sfior\u00f2 la vittoria, ma giunse secondo battuto da Fausto Coppi, che sulla salita dello Stelvio realizz\u00f2 una delle sue pi\u00f9 grandi imprese. Noto \u00e8 l'episodio relativo a tale Giro. Al terz'ultimo giorno, nella frazione da Auronzo di Cadore a Bolzano, Koblet in maglia rosa e Coppi avevano stretto un accordo: il \"campionissimo\", riconosciuta la superiorit\u00e0 dello svizzero, gli promise, in cambio della vittoria di tappa, che non lo avrebbe attaccato nella tappa dell'indomani, la temibile Bolzano-Bormio. In albergo gli uomini della Bianchi, la squadra di Coppi, tra tutti Ettore Milano e Sandro Carrea, ma anche il massaggiatore cieco Biagio Cavanna e il direttore Zambrini, tentarono in tutti i modi di convincere il loro capitano che il Giro non era finito, che poteva ancora farcela, ma Coppi era inamovibile, avendo sottoscritto un patto.\nAl raduno di partenza della tappa del giorno dopo Koblet portava un paio di occhiali scuri, sebbene ci fosse poco sole. Ettore Milano, col pretesto di fare una foto ricordo con lui, glieli fece togliere, e s'avvide che quelli di Koblet erano occhi stanchi e gonfi, tipici di chi ha dormito poco o non ha smaltito le fatiche. Neppure questa rivelazione smosse Coppi dal mantenere il patto sottoscritto il giorno prima.\nVerso Trafoi, sull'ascesa per lo Stelvio, erano rimasti davanti in cinque: Coppi, Koblet, Bartali, il ventunenne Nino Defilippis e Pasquale Fornara. Il campionissimo non attacc\u00f2 come da patto, ma chiese di farlo a Defilippis, che obbed\u00ec; Koblet a quel punto si gett\u00f2 all'inseguimento e Coppi replic\u00f2, staccandolo poco dopo. Transit\u00f2 in vetta allo Stelvio con ben 4'23\" sul rivale, e in discesa fu abile a non farsi riprendere (lo svizzero cadde ben due volte), realizzando quel giorno una delle sue pi\u00f9 grandi imprese e aggiudicandosi il suo quinto Giro d'Italia.\nGli ultimi anni.\nHugo Koblet di quell'episodio non volle mai parlare, limitandosi a dire che era stato battuto dal pi\u00f9 grande campione del ciclismo di tutti i tempi. Tre settimane dopo trionf\u00f2 comunque al Giro di Svizzera, precedendo il connazionale Sch\u00e4r dopo essersi aggiudicato tre tappe. Al Giro d'Italia 1954 giunse nuovamente secondo, assecondando la vittoria di un suo gregario, Carlo Clerici, che con una fuga nella tappa dell'Aquila aveva guadagnato parecchi minuti sul gruppo, che lasci\u00f2 fare pensando che sarebbe stata solo una vittoria di tappa e che Clerici non sarebbe riuscito a portare fino a Milano la maglia rosa. Nel 1955 vinse il suo terzo e ultimo Giro di Svizzera, precedendo Stan Ockers. L'ultima vittoria di Koblet fu il Criterium di Locarno nel 1958.\nChiuse la carriera da corridore al Tour de Romandie 1958, nel quale anche a 1000 metri di altitudine ebbe a soffrire problemi respiratori.\nDopo il ritiro.\nGrazie alla sua fama e all'innata signorilit\u00e0, Hugo ebbe una proposta dall'AGIP di Enrico Mattei: venne invitato ad andare in Venezuela come testimonial dell'azienda. Si stabil\u00ec quindi a Caracas con la moglie Sonja Buhl, rimanendovi per due anni: fu li che scopr\u00ec la passione per il tennis e lo sci nautico, e riusc\u00ec a vincere anche alcuni tornei amatoriali. Rientr\u00f2 a Zurigo in sordina nel dicembre 1960, quando la AGIP decise di affidargli la stazione di benzina del velodromo di Oerlikon.\nAccett\u00f2 poi l'incarico di commentatore di gare ciclistiche per la radio Beromunster. Timido, poco estroverso, accett\u00f2 la proposta; tuttavia chiese di essere assecondato da un collega cronista che l'avrebbe interrogato sugli aspetti tecnici della gara. Il debutto come commentatore per Hugo Koblet avvenne il 15 ottobre 1961 con al fianco Marco Blaser per la cronometro di Lugano. Fecero coppia per tre anni, assolvendo una quindicina di impegni. Rimase incompresa la sua rinuncia alla carica di Commissario tecnico della Federazione ciclistica svizzera.\nIl 2 novembre 1964, all'et\u00e0 di 39 anni, si schiant\u00f2 inspiegabilmente con la sua Alfa Romeo contro un albero in aperta campagna lungo la strada che porta dal villaggio di Esslingen a M\u00f6nchaltorf; spir\u00f2 pochi giorni dopo all'ospedale di Uster senza aver ripreso conoscenza. Non furono peraltro trovate tracce di frenata o di sbandata sulla strada, il che ha fatto supporre la possibilit\u00e0 di un suicidio."}
{"id": "86647", "revid": "810736", "url": "https://it.wikipedia.org/wiki?curid=86647", "title": "Cal", "text": ""}
{"id": "86655", "revid": "47767", "url": "https://it.wikipedia.org/wiki?curid=86655", "title": "Melania", "text": "Origine e diffusione.\nDeriva dall'antico personale greco \u039c\u03b5\u03bb\u03b1\u03bd\u03af\u03b1 (\"Melan\u00eda\"), tratto dall'aggettivo \u03bc\u03ad\u03bb\u03b1\u03b9\u03bd\u03b1 (\"m\u00e9laina\"), forma femminile di \u03bc\u03ad\u03bb\u03b1\u03c2 (\"m\u00e9las\", \"nero\"), ed \u00e8 quindi analogo per semantica ai nomi Mauro, Moreno, Blake, Gethin e Cole; similmente ad essi, probabilmente era in origine un soprannome riferito al colorito della pelle o dei capelli. Il nome greco pass\u00f2 in latino nella forma \"Melania\", attestata per\u00f2 soltanto in epoca cristiana avanzata e portata, probabilmente, solo da persone di origine greca od orientale.\nIl nome, nella forma \"M\u00e9lanie\", era ben diffuso in Francia in epoca medievale, e da l\u00ec giunse in Inghilterra, dove per\u00f2 fin\u00ec col rarificarsi: venne riportato in voga grazie al personaggio di Melanie Wilkes del romanzo di Margaret Mitchell del 1936 \"Via col vento\" e del suo omonimo adattamento cinematografico del 1939. Anche in Italia, dove il nome era gi\u00e0 in parte diffuso per via del culto verso santa Melania la giovane, la vera e propria esplosione di popolarit\u00e0 segu\u00ec il film, che ebbe grandissimo successo nel secondo dopoguerra; negli anni settanta se ne contavano circa 3.500 occorrenze, meno frequenti al Sud.\nOnomastico.\nL'onomastico si pu\u00f2 festeggiare in memoria di diverse sante, alle date seguenti:\nPer la forma maschile si ricordano inoltre:"}
{"id": "86665", "revid": "287204", "url": "https://it.wikipedia.org/wiki?curid=86665", "title": "Hone", "text": ""}
{"id": "86666", "revid": "62004", "url": "https://it.wikipedia.org/wiki?curid=86666", "title": "Charly Gaul", "text": "Professionista dal 1953 al 1963 e nel 1965, vinse i Giri d'Italia 1956 e 1959 e il Tour de France 1958. Si piazz\u00f2 due volte terzo al Giro d'Italia (1958 e 1960) e al Tour de France (1955 e 1961), vincendo un totale di undici tappe nella corsa rosa e dieci tappe in quella francese. Aveva caratteristiche di scalatore ed era soprannominato \"l'Angelo della montagna\".\nCarriera.\nGli esordi e la vittoria del Giro d'Italia 1956.\nNativo di Pfaffenthal, quartiere di Lussemburgo (citt\u00e0), esord\u00ec nella categoria debuttanti nel 1949, e tra i dilettanti il 12 giugno 1950: nella categoria dei \"puri\" ottenne venti vittorie in tre stagioni, facendo sua per due volte la Fl\u00e8che du Sud.\nPassato professionista il 3 maggio 1953 con la formazione francese Terrot-Hutchinson, in stagione fu secondo e miglior scalatore al Crit\u00e9rium du Dauphin\u00e9 Lib\u00e9r\u00e9, e sesto al campionato del mondo di Lugano vinto da Fausto Coppi. Nel 1954 fu quindi quarto e miglior scalatore al Crit\u00e9rium du Dauphin\u00e9 Lib\u00e9r\u00e9, e soprattutto terzo ai campionati del mondo di Solingen, in Germania, preceduto da Louis Bobet e Fritz Sch\u00e4r. Si mise poi in evidenza anche l'anno dopo, al Tour de France 1955, conquistando il terzo gradino del podio finale e la classifica degli scalatori.\nNel 1956 al Giro d'Italia, in maglia Faema-Guerra, Gaul si aggiudic\u00f2, nelle prime due settimane di gara, la nona e la quindicesima frazione; l'8 giugno vinse quindi anche la ventesima tappa, che andava da Merano al Monte Bondone attraversando anche i passi del Rolle e del Brocon, sterrato. In una giornata da tregenda, caratterizzata da neve, vento e gelo, Gaul tagli\u00f2 per primo il traguardo arrivando per\u00f2 in uno stato di semicongelamento, tanto che, dopo essere stato tirato gi\u00f9 di peso dalla bicicletta, riusc\u00ec a proferir parola solo dopo essere stato immerso in una vasca d'acqua calda. Ben 44 degli 87 ciclisti partiti al mattino abbandonarono la corsa. Il secondo classificato di giornata, Alessandro Fantini, giunse con quasi 8 minuti di ritardo da Gaul; a dodici primi arriv\u00f2 invece Fiorenzo Magni (il quale, avendo una spalla fratturata, reggeva il manubrio con un laccio stretto fra i denti) mentre la maglia rosa Pasquale Fornara si ritir\u00f2. Gaul risal\u00ec cos\u00ec in un sol giorno dal quattordicesimo posto in classifica, che occupava alla partenza della tappa, al primo, e difese il primato nelle ultime due giornate di gara, fino all'arrivo di Milano. Proprio per onorare l'\"eroica\" tappa del Monte Bondone, nel 2006 fu istituita la granfondo \"La Leggendaria Charly Gaul Trento - Monte Bondone\".\n1957-1959: il successo al Tour de France e il secondo Giro.\nNel 1957 al Giro d'Italia Gaul si impose nella cronometro di Bosco Chiesanuova e vest\u00ec di rosa al termine della sedicesima tappa. Nella diciottesima frazione, con arrivo sul Monte Bondone, scivol\u00f2 per\u00f2 dalla prima alla quarta piazza finale: confidando sul vantaggio in classifica, si ferm\u00f2 infatti a urinare, venendo per\u00f2 proprio in quel momento attaccato e staccato dai rivali, Louis Bobet e Gastone Nencini in testa. Proprio Nencini gli strapp\u00f2 il primato, andando a vincere quel Giro; risult\u00f2 vana la vittoria di tappa del lussemburghese l'indomani a Levico Terme.\nNel 1958, per tutta risposta, pur avendo ceduto il Giro d'Italia a Ercole Baldini concludendo al terzo posto, Gaul vinse il Tour de France. Il successo arriv\u00f2 negli ultimi giorni di gara. Nella ventunesima tappa, da Brian\u00e7on ad Aix-les-Bains (219\u00a0km, con cinque colli), Gaul attacc\u00f2 subito sul primo colle, dando inizio a una lunga fuga solitaria e vincente. Non riusc\u00ec a prendere la maglia gialla, che and\u00f2 all'italiano Vito Favero arrivato terzo, a oltre dieci minuti, ma due giorni dopo, vincendo la lunga cronometro da Besan\u00e7on a Digione (suo terzo successo a cronometro in quella corsa, quarto complessivo), riusc\u00ec a vestire di giallo e a vincere il Tour.\nGaul vinse anche il Giro d'Italia 1959, imponendosi, come nella \"Grande Boucle\" 1958, con un'impresa epica. Era il 6 giugno 1959, penultima tappa del Giro, da Aosta a Courmayeur, e in testa alla classifica c'era Jacques Anquetil. Gaul, che gi\u00e0 aveva vestito di rosa per dodici giorni, and\u00f2 all'attacco sul colle del Piccolo San Bernardo; il rivale and\u00f2 invece in crisi, giungendo all'arrivo con un ritardo di nove minuti. Nella graduatoria finale Anquetil dovette accontentarsi del secondo posto, a 6 minuti e 12 secondi dal lussemburghese. L'anno dopo Gaul fu terzo al Giro d'Italia 1960, battuto da Anquetil e Nencini nonostante la vittoria di tappa a Bormio, e settimo al campionato del mondo del Sachsenring. \nGli ultimi anni e il ritiro.\nIl 1961 fu per Gaul l'ultimo anno di successi a livello agonistico, con il terzo posto ottenuto al Tour de France e il quarto al Giro d'Italia. Ritiratosi nel 1963 a soli trent'anni dopo aver vinto, l'anno prima, i campionati nazionali, torn\u00f2 alle corse nel 1965 in maglia Lamot-Libertas, gareggiando anche alla Liegi-Bastogne-Liegi, ove giunse quattordicesimo. La sua carriera si concluse definitivamente quell'anno. Nel suo palmar\u00e8s compaiono anche altre corse a tappe minori come tre Tour de Luxembourg, un Circuit des 6 Provinces e un Tour du Sud-Est. Conquist\u00f2 in totale sei titoli nazionali su strada.\nSi ciment\u00f2 anche nel ciclocross assicurandosi, anche in tale specialit\u00e0, due titoli nazionali; rappresent\u00f2 il suo paese anche in alcune edizioni dei campionati del mondo di specialit\u00e0. \nDopo il ritiro.\nDopo il ritiro si occup\u00f2 senza successo della gestione di una birreria ed ebbe problemi di alcolismo, da cui riusc\u00ec per\u00f2 a risollevarsi. Fu assunto come dipendente del Museo dello sport del Lussemburgo. L'ultima occasione in cui apparve pubblicamente fu ai funerali del ciclista Marco Pantani, a Cesenatico. Da poco ricoverato all'ospedale di Lussemburgo per un'embolia polmonare, mor\u00ec il 6 dicembre 2005, due giorni prima del suo settantatreesimo compleanno."}
{"id": "86668", "revid": "287204", "url": "https://it.wikipedia.org/wiki?curid=86668", "title": "Rhemes-Notre-Dame", "text": ""}
{"id": "86670", "revid": "83531", "url": "https://it.wikipedia.org/wiki?curid=86670", "title": "Giuseppe Saronni", "text": "Professionista dal 1977 al 1990, vinse due Giri d'Italia, una Milano-Sanremo, un Giro di Lombardia, una Freccia Vallone e un campionato del mondo su strada. Dal 2005 \u00e8 dirigente della UAE Team Emirates (gi\u00e0 Lampre). \u00c8 fratello di Antonio Saronni, che fu 4 volte campione italiano di ciclocross.\nCarriera.\nGli esordi e i primi anni da \"pro\".\nPiemontese solo di nascita, crebbe a Buscate, comune della cinta metropolitana di Milano. Approd\u00f2 al ciclismo giovanissimo, inizialmente con l'attivit\u00e0 su pista. Da junior arriv\u00f2 al titolo europeo della velocit\u00e0; da dilettante fu invece selezionato per i Giochi olimpici di Montr\u00e9al nel 1976, partecipando alla prova di inseguimento a squadre, nella quale il quartetto italiano, completato da Sandro Callari, Cesare Cipollini e Rino De Candido, venne eliminato ai quarti di finale dall'Unione Sovietica.\nFu autorizzato al passaggio di categoria a 19 anni e mezzo, all'inizio del 1977, vestendo la casacca bianconera della Scic diretta da Carlo Chiappano. Nella gara di debutto tra i \"pro\", il 23 febbraio al Trofeo Laigueglia, fu secondo dietro al campione del mondo Freddy Maertens. Colse il primo successo il 29 marzo, al Trofeo Pantalica, e in stagione conquist\u00f2 anche il Giro di Sicilia, la Tre Valli Varesine e il Giro del Veneto, oltre alla convocazione in Nazionale per i campionati del mondo di San Crist\u00f3bal, in cui concluse nono contribuendo anche al successo del connazionale Francesco Moser. Nel 1978 vinse numerosissime corse, tra cui la Tirreno-Adriatico, il Giro di Puglia e tre tappe al Giro d'Italia, che concluse al quinto posto; fu anche secondo (prima di tre piazze d'onore consecutive) alla Milano-Sanremo, battuto da Roger De Vlaeminck, e quarto ai campionati del mondo del N\u00fcrburgring.\n1979-1981: la prima vittoria al Giro e l'affermazione.\nNel 1979, a soli 21 anni e 8 mesi, si aggiudic\u00f2 la classifica generale del Giro d'Italia. La corsa si decise nella cronoscalata di San Marino, dove Saronni vinse indossando la maglia rosa: non lasci\u00f2 pi\u00f9 il primato, anzi lo consolid\u00f2 nella cronometro dell'ultimo giorno all'Arena Civica di Milano, prevalendo con 2'09\" su Francesco Moser e risultando uno dei vincitori pi\u00f9 giovani della storia della corsa. In quel Giro si aggiudic\u00f2 anche la prima di tre maglie ciclamino consecutive (quattro totali). In stagione conquist\u00f2 anche il Campionato di Zurigo, il Giro di Romandia, il Grand Prix du Midi Libre e il Trofeo Baracchi in coppia con Moser.\nNel 1980 pass\u00f2 alla Gis Gelati, sempre sotto la direzione di Chiappano: in stagione vinse la Freccia Vallone, sette tappe al Giro d'Italia (in cui per\u00f2 concluse solo settimo), suo record, e il titolo nazionale professionisti. Concluse la stagione con ben 30 vittorie all'attivo. Nel 1981 si aggiudic\u00f2 quindi tre frazioni al Giro (concludendo terzo nella generale, a soli 50\" dal vincitore Giovanni Battaglin) e la medaglia d'argento ai campionati del mondo di Praga, superato allo sprint da Freddy Maertens. In stagione fece sue anche numerose classiche del calendario italiano, e il bronzo mondiale nella corsa a punti su pista a Brno.\n1982-1983: mondiale, Lombardia, Sanremo, Giro.\nNel 1982 pass\u00f2 alla Del Tongo-Colnago, ancora sotto la guida di Chiappano. Nei primi mesi con la nuova maglia vinse Milano-Torino, Tirreno-Adriatico, Giro del Trentino e Giro di Svizzera, mentre al Giro d'Italia, nonostante la vittoria nella tappa Cuneo-Pinerolo, dovette accontentarsi del sesto posto finale. L'estate fu marcata dalla scomparsa in un incidente stradale di Carlo Chiappano, suo mentore. Nonostante il lutto, Saronni disput\u00f2 un buon pre-mondiale e il 5 settembre 1982 and\u00f2 a trionfare ai campionati del mondo di Goodwood, in Gran Bretagna, anticipando i forti Greg LeMond e Sean Kelly grazie a uno scatto a 500 metri dall'arrivo, rimasto nella memoria collettiva come la \"Fucilata di Goodwood\". Concluse la stagione con la vittoria in volata, sua 34\u00aa stagionale, al Giro di Lombardia.\nNella primavera 1983 si aggiudic\u00f2 la Milano-Sanremo, quarto a riuscirci in maglia iridata dopo Alfredo Binda, Eddy Merckx e Felice Gimondi, grazie a un attacco sul Poggio che lo port\u00f2 a prevalere in solitaria con 44\" sul secondo, Guido Bontempi. Sempre in maglia iridata concluse la serie di successi del \"biennio d'oro\" nel giugno 1983 con la vittoria finale, la seconda in carriera per lui, al Giro d'Italia. Su un percorso con ben poche montagne, ma con abbuoni importanti in ogni frazione (30\" al vincitore di tappa, anche a cronometro), Saronni si impose in tre tappe e vest\u00ec di rosa gi\u00e0 dopo l'ottava tappa, a Salerno. Alla fine precedette per 1'07\" Roberto Visentini, nonostante la vittoria di quest'ultimo nella cronometro finale di udine.\nGli ultimi anni e l'attivit\u00e0 dopo il ritiro.\nDopo il grande biennio 1982-1983, ricco di vittorie, il 1984 di Saronni, al contrario di quello del rivale Moser, fu di quasi anonimato, con pochissime vittorie minori. Nel 1985 torn\u00f2 a buoni livello imponendosi in due tappe al Giro d'Italia; fu cos\u00ec anche nel 1986, quando si piazz\u00f2 secondo al Giro d'Italia, battuto dal solo Roberto Visentini, dopo aver vestito di rosa per dieci giorni (portando a 49 il bottino totale di maglie rosa), e terzo ai campionati del mondo di Colorado Springs, vinti da Moreno Argentin davanti a Charly Mottet. Nella seconda met\u00e0 degli anni ottanta, al superamento dei trent'anni di et\u00e0, la forma di Saronni declin\u00f2 per\u00f2 definitivamente, impedendogli di tornare a livelli di eccellenza. Nel 1987 vinse comunque la Milano-Vignola e partecip\u00f2 per la prima e unica volta al Tour de France, ritirandosi senza aver ottenuto successi; nel 1988 si impose al Giro di Puglia e alla Tre Valli Varesine. Abbandon\u00f2 le corse nel 1990, dopo una stagione alla Malvor-Sidi e una, l'ultima, alla Diana-Colnago.\nNel 1992, due anni dopo il ritiro, divenne \"team manager\" della Lampre, affiancando Pietro Algeri: alla guida della squadra vinse due Giri d'Italia, nel 1996 con Pavel Tonkov (team Panaria-Vinavil) e nel 2001 con Gilberto Simoni (team Lampre-Daikin). Nel 2005 ha condotto la Lampre alla fusione con la bolognese Saeco e alla formazione del team Lampre-Caffita: la nuova squadra \u00e8 da allora presente ininterrottamente nel ProTour/World Tour e nel 2017, con l'ingresso di capitali emiratini e l'addio di Lampre, ha assunto la denominazione di UAE Team Emirates."}
{"id": "86671", "revid": "287204", "url": "https://it.wikipedia.org/wiki?curid=86671", "title": "Rhemes-Saint-Georges", "text": ""}
{"id": "86673", "revid": "818832", "url": "https://it.wikipedia.org/wiki?curid=86673", "title": "Inessivo", "text": "L'inessivo \u00e8 uno dei casi locativi delle lingue del ceppo ugro-finnico. Viene usato per esprimere lo stato in luogo ed \u00e8 tradotto con le preposizioni \"in\" e \"a\". In finlandese lo stato in luogo espresso dall'inessivo \u00e8 generalmente entro limiti definiti.\n\"Nella casa\" \u00e8 tradotto in finlandese con \"talo\u00b7ssa\", in estone con \"maja\u00b7s\", in ungherese con \"h\u00e1z\u00b7ban\".\nIn finlandese l'inessivo \u00e8 formato a partire dal caso nominativo, al quale si aggiunge il suffisso \"ssa/ss\u00e4\". In estone viene aggiunta una \"s\" al caso genitivo. In ungherese viene di solito aggiunto il suffisso \"ban/ben\", ma possono anche esser aggiunti \"-on\", \"-re\", \"-en\", usati specialmente con i nomi di citt\u00e0."}
{"id": "86674", "revid": "599013", "url": "https://it.wikipedia.org/wiki?curid=86674", "title": "Greg LeMond", "text": "Professionista dal 1981 al 1994, vinse tre Tour de France e due campionati del mondo in linea.\nCarriera.\nTecnicamente era un passista-scalatore in grado di competere sia nelle corse a tappe che nelle gare in linea. \nStilisticamente non era perfetto, ma il talento era indiscutibile.\nDivenne un ciclista professionista nel 1982. Vinse i campionati del mondo su strada nel 1983, quattro anni dopo aver conseguito lo stesso successo fra gli juniores. In seguito si trasfer\u00ec in Europa e gli fu data l'opportunit\u00e0 di disputare il Tour de France, in cui arriv\u00f2 terzo nel 1984, secondo nel 1985 dietro al compagno di squadra Bernard Hinault (quell'anno, aggiudicandosi la cronometro di Lac de Vassivi\u00e8re, divenne il primo statunitense a vincere una tappa nella storia del Tour) e primo nel 1986.\nNell'aprile del 1987, durante una battuta di caccia in California, il cognato lo colp\u00ec accidentalmente al petto con un fucile a pallini. Il grave incidente costrinse LeMond ad abbandonare l'attivit\u00e0, ma l'americano riusc\u00ec a recuperare la forma migliore e a ripresentarsi due anni dopo ancora vincente. Si aggiudic\u00f2 nuovamente il Tour nel 1989, dopo un duello con Laurent Fignon, sul quale prevalse per soli 8 secondi, e nel 1990.\nNel 1990 arriva il tris alla Grand Boucle, dopo uno straordinario duello con un giovane Claudio Chiappucci che a sorpresa lo costrinse a prendersi la maglia gialla solo nella penultima tappa a cronometro.\nA partire dalla fine degli anni novanta si diletta nelle corse automobilistiche statunitensi. Dopo avere gareggiato per due anni nella US Formula Ford 2000, ha disputato qualche competizione di velocit\u00e0 turismo e nel 2005 ha provato a disputare la Pikes Peak al volante di una Toyota Corolla WRC. Il tentativo si \u00e8 concluso con una uscita di strada assai leggera in un fossetto a lato strada, sufficiente per\u00f2 a eliminarlo dalla corsa."}
{"id": "86675", "revid": "6923", "url": "https://it.wikipedia.org/wiki?curid=86675", "title": "Stephen Roche", "text": "Professionista dal 1981 al 1993, vinse, nel 1987, Giro d'Italia, Tour de France e campionato mondiale su strada.\nCarriera.\nGli anni da dilettante.\nNacque a Dublino, secondo di sei figli. Completato l'apprendistato come operatore di macchina in un'azienda di Dublino, dopo aver cominciato una fruttuosa carriera dilettantistica in Irlanda (vincendo la R\u00e1s Tailteann nel 1979), Roche si trasfer\u00ec in Francia nel febbraio 1980 aggregandosi alla squadra dilettantistica parigina ACBB di Boulogne-Billancourt per prepararsi alla gara su strada dei Giochi olimpici di Mosca di quello stesso anno. Subito dopo il suo arrivo Roche vinse la Parigi-Roubaix per dilettanti, andando il fuga con il belga Dirk Demol e vincendo in volata sul velodromo di Roubaix. Durante la gara, il direttore sportivo gli disse che se non avesse vinto \"lo avrebbe rispedito in Irlanda il giorno stesso\".\n in cui concluse 45\u00ba. Tornato in Francia, ebbe un periodo strepitoso tra agosto ed ottobre, vincendo 19 gare ed ottenendo un contratto professionistico con la Peugeot-Shell-Michelin per la stagione 1981.\n1981-1986: gli inizi della carriera professionistica.\nOttenne la sua prima vittoria da professionista nel marzo 1981 al Giro della Corsica, battendo il campione del mondo in carica Bernard Hinault. Meno di un mese dopo vinse la Parigi-Nizza, venendo subito indicato come uno dei migliori prodotti della sua generazione; and\u00f2 quindi a concludere la sua ottima stagione d'esordio vincendo anche il Tour d'Indre-et-Loire e l'\u00c9toile des Espoirs, oltre ad ottenere un secondo posto dietro a Hinault nel Grand Prix des Nations. Nella stagione 1982 il suo miglior risultato fu il secondo posto nell'Amstel Gold Race, ma la sua scalata al successo continu\u00f2 nel 1983 con le vittorie al Tour de Romandie, al Gran Premio di Vallonia, all'\u00c9toile des Espoirs e alla Parigi-Bourges. Al Tour de France 1983 si piazz\u00f2 al tredicesimo posto; concluse la stagione con una medaglia di bronzo ai mondiali su strada di Altenrhein, in Svizzera, preceduto solo da Greg LeMond (vincitore in solitaria) e da Adrie van der Poel.\nNel 1984 si trasfer\u00ec tra le file di un'altra squadra francese, La Redoute, Durante l'anno vinse il Tour de Romandie per la seconda volta, la semiclassica Nizza-Alassio e la Subida a Arrate, e ottenne il secondo posto alla Parigi-Nizza; concluse invece il Tour de France al venticinquesimo posto. Nella stagione 1985, ancora in maglia La Redoute, vinse il Crit\u00e9rium International, il Tour Midi-Pyr\u00e9n\u00e9es, concluse secondo alla Parigi-Nizza e terzo alla Liegi-Bastogne-Liegi. Al Tour de France 1985 conquist\u00f2 una tappa, la diciottesima, con arrivo sul Colle d'Aubisque, e concluse la gara sul podio al terzo posto, a 4 minuti e 29 secondi dal vincitore Bernard Hinault; si classific\u00f2 inoltre settimo ai mondiali su strada di Giavera del Montello.\nNel novembre 1985, mentre gareggiava alla Sei giorni di Parigi con il professionista britannico Anthony Doyle, cadde e si infortun\u00f2 seriamente al ginocchio sinistro. Questo problema pregiudic\u00f2 la sua stagione 1986, la prima con la formazione italiana Carrera: concluse ad esempio il Tour de France 1986 al 48\u00ba posto, a un'ora e 32 minuti dal vincitore Greg LeMond. I riflessi dolorosi all'arto e i problemi cronici alla schiena si ripresenteranno per il resto della carriera; anche l'intervento chirurgico fatto dall'esperto Dr. M\u00fcller-Wohlfahrt di Monaco di Baviera servir\u00e0 a poco. Dopo il ritiro dichiar\u00f2 di aver corso il Tour de France 1993 \"solo per divertimento\".\n1987: la tripletta Giro-Tour-Mondiale.\nNel 1987 fu protagonista un'ottima primavera agonistica: tra febbraio e aprile vinse la Volta a la Comunitat Valenciana e, pur penalizzato da una foratura, si classific\u00f2 quarto, con la vittoria nella cronometro finale, alla Parigi-Nizza. Concluse quindi quarto alla Freccia Vallone e secondo, battuto da Moreno Argentin, alla Liegi-Bastogne-Liegi \u2013 fu quello il suo miglior risultato nelle classiche. In maggio si aggiudic\u00f2 per la terza volta il Tour de Romandie, facendo suoi anche due successi di tappa.\nAl Giro d'Italia, nonostante i risultati conseguiti da Roche nella prima parte di stagione e l'ottima forma con cui si avvicinava alla \"Corsa Rosa\", il capitano designato della Carrera fu l'italiano Roberto Visentini, vincitore dell'edizione 1986. Ma il Giro 1987 lo vinse proprio Roche: l'irlandese si aggiudic\u00f2 la seconda semitappa della prima frazione (cronodiscesa di 8\u00a0km dal Poggio a Sanremo) e la ventiduesima e ultima tappa, una cronometro individuale di 32\u00a0km a Saint-Vincent (li copr\u00ec alla media di 43,359\u00a0km/h), oltre alla cronometro a squadre del quarto giorno. La classifica generale finale fu cos\u00ec sua. Nonostante tali vittorie, comunque, il momento saliente della corsa fu la tappa da Lido di Jesolo a Sappada, quando Roche, contravvenendo agli ordini di squadra, decise di andare in fuga e, pur con la propria squadra \u2013 su decisione del ds Davide Boifava \u2013 ad inseguirlo per difendere il capitano Visentini, riusc\u00ec a guadagnare 3'12\" e a togliere la maglia rosa all'italiano. Visentini lo accus\u00f2 apertamente di tradimento, e nell'ultima settimana di corsa Roche dovette sfidare, ogni giorno, il fortissimo astio da parte dei tifosi italiani e di una stampa nazionale apertamente critica nei suoi confronti. Anche gran parte dei propri compagni di squadra si schierarono con Visentini: si disse che l'unico membro della Carrera che non gli corresse contro nell'ultima settimana fosse il fidato gregario Eddy Schepers; Roche ottenne comunque il sostegno dei corridori della Panasonic capitanata da Robert Millar, che poi chiuse secondo, e riusc\u00ec a fare sua la \"Corsa Rosa\".\nIl seguente Tour de France 1987 risult\u00f2 essere uno dei pi\u00f9 difficili degli ultimi anni \u2013 4231,1 chilometri suddivisi in ben 25 tappe, dieci delle quali di montagna \u2013 nonch\u00e9, dopo il ritiro dalle corse di Bernard Hinault e con Greg LeMond messo fuori causa da un incidente di caccia, uno dei pi\u00f9 incerti e combattuti. Roche, presentatosi come \"outsider\", inizialmente senza ambizioni di trionfo, vinse la decima tappa, una cronometro individuale di 87,5\u00a0km conclusasi a Futuroscope; arriv\u00f2 poi secondo nella diciannovesima frazione, sfilando la maglia gialla a Jean-Fran\u00e7ois Bernard, ma gi\u00e0 l'indomani, sull'Alpe d'Huez, dovette cedere il primato a Pedro Delgado, che all'arrivo lo aveva preceduto di 1'44\". Nella ventunesima tappa, un'altra frazione alpina con il Colle del Galibier, il Colle della Madeleine e l'arrivo a La Plagne, Roche si ritrov\u00f2 ancora ad inseguire lo spagnolo, partito all'attacco sulla salita finale, ma riusc\u00ec infine a perdere solamente 4 secondi. Appena tagliato il traguardo perse per\u00f2 conoscenza e, non riuscendo a respirare, ebbe bisogno di una maschera di ossigeno; si riprese comunque bene e il giorno dopo attacc\u00f2 il rivale in discesa strappandogli altri 18\". In quel Tour la maglia gialla venne vestita da altri sette atleti, prima che Roche sfruttasse, al penultimo giorno, i 38\u00a0km della cronometro di Digione per recuperare gli ultimi 21 secondi e vincere il Tour con 40\" di margine su Delgado: era quello il secondo distacco minimo tra primo e secondo fino ad allora, dopo quello di 38 secondi di Jan Janssen su Van Springel nel 1968 (due anni dopo, Greg LeMond batt\u00e9 Laurent Fignon per soli 8 secondi). Roche divenne cos\u00ec il quinto ciclista capace di vincere Giro e Tour nello stesso anno, dopo Coppi, Merckx, Anquetil e Hinault; fu anche il primo irlandese in assoluto a vincere il Tour de France, fatto rimarcato dalla presenza dell'allora primo ministro della Repubblica d'Irlanda Charles Haughey sul podio della premiazione sugli Champs-\u00c9lys\u00e9es.\nDopo il Tour, in agosto Roche corse alcuni criterium in preparazione al Campionato mondiale di Villaco, Austria, del 6 settembre. Il giorno della gara iridata Roche lavor\u00f2 incessantemente a favore del compagno Sean Kelly, principale favorito (il percorso gli si addiceva, si disse), andando a chiudere, negli ultimi quattro giri, su numerosi tentativi di fuga. And\u00f2 poi lui stesso all'attacco nell'azione decisiva, al penultimo giro, per coprire il proprio connazionale, rimasto imbrigliato nella pancia del gruppo e non in perfette condizioni fisiche. Davanti rimasero in cinque, Roche, Teun van Vliet, Rolf G\u00f6lz, Rolf S\u00f8rensen e Guido Winterberg; l'irlandese attacc\u00f2 a 500 metri dal traguardo e vinse con pochi metri di vantaggio sul plotoncino degli inseguitori, che stava proprio in quel momento per completare il ricongiungimento. Roche divenne cos\u00ec, a sorpresa, il secondo ciclista nella storia a vincere Giro, Tour e mondiale nello stesso anno, dopo Eddy Merckx nel 1974; con risultati di tale livello all'attivo in stagione, la vittoria nel Super Prestige Pernod fu per lui una formalit\u00e0.\n1988-1993: gli ultimi anni.\nAlla fine della stagione 1987 Roche annunci\u00f2 un cambio di squadra, dalla Carrera Jeans alla francese Fagor-MBK, portandosi con s\u00e9 alcuni compagni di squadra tra cui i britannici Sean Yates, Malcolm Elliott, il pi\u00f9 volte vincitore della maglia a pois del Tour de France Robert Millar ed il fedele gregario Eddy Schepers. La stagione 1988 cominci\u00f2 male con il riacutizzarsi dell'infortunio al ginocchio sinistro: Roche salt\u00f2 sia il Giro d'Italia, per un fibroma da cicatrice allo stesso ginocchio, che il Tour de France, e al termine dell'anno non aveva messo a referto alcuna vittoria.\nNel 1989 vinse la Vuelta al Pa\u00eds Vasco, fu ancora secondo alla Parigi-Nizza (per la terza volta) e alla Setmana Catalana, oltrech\u00e9 nono al Giro d'Italia; dovette invece ritirarsi dal Tour de France dopo aver picchiato sul manubrio della bicicletta il ginocchio destro, quello gi\u00e0 interessato dall'infortunio del 1986. Al termine dell'anno la Fagor-MBK chiuse i battenti e Roche dovette cambiare squadra un'altra volta: per il 1990 pass\u00f2 cos\u00ec alla Histor-Sigma, aggiudicandosi, in quella stagione, la Quatre Jours de Dunkerque e concludendo per la quarta volta secondo alla Parigi-Nizza. Nel maggio del 1990 Paul Kimmage, ex ciclista professionista irlandese e gi\u00e0 compagno di squadra di Roche alla Fagor-MBK, pubblic\u00f2 un dossier molto diretto sulla vita nel gruppo dei professionisti. Il libro \"Rough Ride\" port\u00f2 alla luce l'utilizzo endemico di doping \u2013 soprattutto stimolanti e steroidi \u2013 nel gruppo. La pubblicazione del libro port\u00f2 ad una reazione di disappunto da parte di Roche, che non condivideva il modo in cui la tematica veniva trattata; nonostante nel libro si accennasse in maniera lusinghiera alle sue vittorie e non si parlasse direttamente dell'uso di sostanze dopanti da parte sua.\nNel 1991, accasatosi alla TonTon Tapis-GB di Roger De Vlaeminck, Roche vinse la Setmana Catalana ed il Crit\u00e9rium International; quell'anno prese il via anche al Tour de France ma, per un contrattempo dovuto all'espletamento di necessit\u00e0 corporali, si present\u00f2 alla cronometro a squadre con sette minuti di ritardo rispetto alla partenza dei compagni: copr\u00ec allora da solo i 37,5 chilometri del percorso finendo per\u00f2 fuori tempo massimo di cinque minuti, ed escluso di conseguenza dalla corsa. Nel 1992 vinse la tappa di La Bourboule al Tour de France: era tornato alla Carrera di Davide Boifava, e alla \"Grande Boucle\", questa volta non come capitano, ma come gregario di Claudio Chiappucci, ottenne il nono posto finale.\nL'anno dopo fu nono al Giro e tredicesimo al Tour. Si ritir\u00f2 dal professionismo alla fine della stagione 1993, in cui ottenne una sola vittoria, nel criterium post-Tour de France di Ch\u00e2teau-Chinon. Proprio relativamente alla stagione 1993, nel 2000 Roche fu implicato nell'inchiesta, condotta dalla procura di Ferrara nella figura del pm Pierguido Soprani, e nel successivo processo che coinvolse il dottor Francesco Conconi e due suoi collaboratori, il biologo Ilario Casoni e il medico sportivo Giovanni Grazzi, quest'ultimo medico sociale del team Carrera fino al 1995. Nella fattispecie, nell'ambito di una presunta ricerca contro il doping finanziata dal CONI ed effettuata da Conconi nel 1993 \u2013 poi rivelatasi essere un programma sistematico di somministrazione di doping a sportivi professionisti \u2013 emerse come, tra le altre cose, Grazzi avesse somministrato EPO a sei ciclisti della Carrera, tra cui proprio Roche, tra il gennaio e il luglio 1993.\nNonostante l'utilizzo di nomi in codice (Rocchi, Rossi, Rocca, Roncati, Righi e Rossini erano, secondo l'accusa, i nomi usati da Conconi, nei file sequestrati, per riferirsi al ciclista irlandese) tentasse di mascherare i nominativi di coloro che ricevevano le sostanze dopanti, e nonostante Roche avesse dichiarato di non aver mai assunto EPO, e nemmeno di aver mai avuto a che fare con Conconi, il giudice Franca Oliva concluse: \u00abGli imputati per alcuni anni e con assoluta continuit\u00e0 hanno fiancheggiato gli atleti nella loro assunzione di eritropoietina. [...] Pertanto sussiste in punta di diritto il reato cos\u00ec come a loro contestato\u00bb. In merito ai fatti precedenti al 1995, Conconi, Casoni e Grazzi vennero per\u00f2 assolti, per sopravvenuta prescrizione, dall'accusa di frode sportiva, ma dichiarati colpevoli moralmente.\nDopo il ritiro.\nRoche ha vissuto a lungo in Francia, gestendo anche un albergo, il Roche Marina Hotel a Villeneuve-Loubet, sulla Costa Azzurra, e organizzando al contempo campi di allenamento-vacanza per ciclisti sia nel sud della Francia che sull'isola spagnola di Maiorca. Ha lavorato anche come commentatore ciclistico sul canale televisivo Eurosport ed \u00e8 stato testimonial al Tour de France per l'azienda di formaggi francesi Coeur de Lion.\nAll'et\u00e0 di ventidue anni spos\u00f2 Lydia Giudici; la coppia ha avuto quattro figli, Nicolas, divenuto ciclista professionista nel 2005, la secondogenita Christel e i pi\u00f9 piccoli Alexi e Florian, divorziando nel 2003. Il fratello di Stephen, Lawrence, fu anch'egli ciclista professionista, i due corsero anche alcune gare insieme in gruppo; la sorella Maria \u00e8 invece la madre di Daniel Martin, pure lui, dal 2008, ciclista nella categoria professionisti."}
{"id": "86678", "revid": "765341", "url": "https://it.wikipedia.org/wiki?curid=86678", "title": "Concorrenza sleale", "text": "La concorrenza sleale indica, in ambito economico-produttivo, l'utilizzo di tecniche, pratiche, comportamenti, mezzi illeciti e scorretti per ottenere un vantaggio sui competitori o per arrecare loro un danno.\nEsempi di concorrenza sleale.\nEsempi di concorrenza sleale sono l'utilizzo di nomi o marchi che ricordino quelli di altre aziende (fino ad arrivare alla contraffazione) o la diffusione di informazioni che gettino discredito sulle attivit\u00e0 dei concorrenti.\nDumping.\nUn tipico esempio di concorrenza sleale \u00e8 quello del dumping. Ad esempio casi frequenti di concorrenza sleale avvengono nel mondo delle professioni (avvocati, ingegneri, etc.) quando non viene rispettato il tariffario minimo imposto dall'ordine per una data prestazione.\nIn Italia.\nConcorrenza sleale nei settori di recente liberalizzazione.\nAltro esempio di concorrenza sleale \u00e8 presente nei settori liberalizzati nell'ultimo decennio (come le telecomunicazioni, l'energia e il gas): sono frequenti pratiche di sconti e abbuoni fuori listino ai clienti che hanno fatto richiesta per il passaggio ad un altro fornitore di servizi.\nIl Codice civile impone parit\u00e0 di trattamento ai clienti per le sole societ\u00e0 pubbliche. Dopo la privatizzazione, l'ufficio marketing ha piena discrezionalit\u00e0 nel proporre al cliente offerte mirate e personalizzate, con una forma di marketing one-to-one che \u00e8 considerato la frontiera delle tecniche attuali di promozione del prodotto.\nUn'offerta diversificata per ogni persona consente di raggiungere la piena soddisfazione del cliente che \u00e8 obiettivo dichiarato della strategia di molte imprese. Dal lato dell'azienda, consente di massimizzare i profitti, fatturando per ogni cliente il massimo che questi \u00e8 disposto a pagare per il servizio.\nIl risarcimento del danno da concorrenza sleale.\nL'art. 2600 del Codice civile italiano impone il risarcimento del danno per gli atti di concorrenza sleale compiuti con dolo o colpa. Tali atti sono identificati dall'art. 2598 cod. civ. Il danno da concorrenza sleale non \u00e8 solo la sottrazione di clientela, ma anche gli atti di denigrazione che si traducono in nocumento all'immagine e dunque in una diminuzione di vendita dei prodotti. La giurisprudenza dell'ultimo decennio si \u00e8 espressa esclusivamente a favore del \"risarcimento per equivalente\", nelle sue componenti del danno emergente e del lucro cessante.\nIl danno emergente.\nIl danno emergente viene individuato per lo pi\u00f9 nelle spese sostenute per acquisire le prove della concorrenza sleale, nonch\u00e9 per bloccarla e diminuirne gli effetti, ma anche nel pregiudizio patrimoniale conseguente all'acquisizione ed allo sfruttamento parassitario delle informazioni e delle tecniche acquisite da un'impresa in anni di ricerche e studi.\nVi \u00e8 quindi anche un aspetto riguardante il cd. danno morale, determinato dalla brusca frustrazione delle aspettative di successo della societ\u00e0. Ove il danno emergente non possa essere individuato nel suo esatto ammontare, potr\u00e0 farsi ricorso alla cd. liquidazione equitativa, ma occorre comunque almeno un \"principio di prova del danno\".\nIl lucro cessante.\nIl lucro cessante viene di solito individuato nella sottrazione di clientela, o nell'utile che l'impresa avrebbe potuto conseguire da vendite effettuate in sua vece dal concorrente sleale. Quando si tratta di quantificare la \"perdita di occasioni di profitto sperate\", occorre ricostruire la situazione in cui il danneggiato si sarebbe trovato in assenza del fatto illecito e isolare quest'ultimo da altre concause idonee ad influire sulla posizione che il soggetto occupa attualmente sul mercato.\nAnche in questo caso \u00e8 consentita la liquidazione equitativa, che per\u00f2 non permette di affievolire l'onere probatorio incombente al danneggiato. L'art. 33 della legge n. 287 del 1990 pone analoghe difficolt\u00e0 quando si deve risarcire il danno conseguente alla violazione della normativa antitrust.\nConcorrenza sleale confusoria.\nUn'ipotesi che spesso viene portata all'attenzione della magistratura \u00e8 quella della cosiddetta \"concorrenza sleale confusoria\", che si verifica quando si utilizza il medesimo marchio di altra azienda a fini di sviamento della clientela. La giurisprudenza ritiene che in tale ipotesi il danno \u00e8 \"in re ipsa\", cio\u00e8 nella stessa condotta illecita, a prescindere dalla prova di aver subito un danno. In un caso -rimasto isolato- del 1990, la Corte di Cassazione ha ritenuto che l'attore non pu\u00f2 limitarsi a provare la violazione del diritto, ma deve almeno indicare le conseguenze negative sul suo patrimonio, e ci\u00f2 anche nel caso di richiesta di condanna generica.\nLa quantificazione del danno da concorrenza sleale.\nLa quantificazione si identifica con l'utile lordo che l'attore non ha realizzato in conseguenza della condotta illecita. Se manca la certezza circa la quota di mercato che l'attore avrebbe occupato in assenza del comportamento illecito, la giurisprudenza mette a confronto la diminuzione delle vendite o la mancata espansione dell'impresa attrice con l'incremento delle vendite del convenuto, anche utilizzando la presunzione che il concorrente sleale abbia praticato prezzi inferiori a quelli che avrebbe praticato l'attore.\nLa determinazione del \"quantum\" si basa sul risultato realizzato dal concorrente sleale, ma non sempre il risarcimento ha finalit\u00e0 riparatorie, ed assume anzi colorazioni sanzionatorie, facendo conseguire al danneggiato un introito superiore a quello che in condizioni di normalit\u00e0 sarebbe stato capace di realizzare. "}
{"id": "86679", "revid": "1710867", "url": "https://it.wikipedia.org/wiki?curid=86679", "title": "Gianni Bugno", "text": "Professionista dal 1985 al 1998, fu campione del mondo su strada nel 1991 e nel 1992. In carriera ottenne 72 vittorie. Si aggiudic\u00f2 nove vittorie di tappa al Giro d'Italia, nonch\u00e9 il successo finale nel 1990, oltre a quattro tappe al Tour de France e due alla Vuelta a Espa\u00f1a; fece inoltre sue una Milano-Sanremo, un Giro delle Fiandre, una Milano-Torino e un Giro dell'Emilia.\nConsiderato, insieme a Laurent Jalabert, uno degli ultimi corridori in grado di competere ai massimi livelli sia nelle classiche di un giorno sia nelle grandi corse a tappe di tre settimane: grazie alla sua versatilit\u00e0, Bugno fu in grado di vincere gare a cronometro, tappe di montagna e con arrivo in volata, partecipando sempre a tutte le pi\u00f9 importanti competizioni ciclistiche della stagione. Tra il 1990 e il 1991 fu inoltre numero uno della classifica mondiale UCI.\nCarriera.\nNato in Svizzera tedesca, ma da sempre residente a Monza, pass\u00f2 professionista nel settembre 1985 con l'Atala-Ofmega di Franco Cribiori. Nel 1988 pass\u00f2 alla Chateau d'Ax/Gatorade di Vittorio Algeri e Gianluigi Stanga, rimanendovi per sei anni, nella stagione 1994 gareggi\u00f2 invece per il Team Polti. Vest\u00ec poi per due anni la maglia della MG Maglificio-Technogym di Giancarlo Ferretti e infine per altri due quella del team Mapei.\nNel 1990 vinse il Giro d'Italia, indossando la maglia rosa dalla prima all'ultima tappa, come avevano saputo fare prima di lui solo Costante Girardengo, Alfredo Binda e Eddy Merckx. Nello stesso anno vinse la medaglia di bronzo ai campionati del mondo di Utsunomiya. Nei due anni successivi, rispettivamente a Stoccarda e Benidorm, ottenne il titolo di Campione del mondo. Nel 1991 si impose in una volata a quattro con Steven Rooks, Miguel Indurain e \u00c1lvaro Mej\u00eda; l'anno dopo, \"pilotato\" dal gregario Giancarlo Perini, prevalse in uno sprint di gruppo.\nSempre nel 1990 Bugno si aggiudic\u00f2 la vittoria della Milano-Sanremo e della Wincanton Classic, vincendo anche la classifica finale della Coppa del mondo. In Coppa vinse anche la Cl\u00e1sica San Sebasti\u00e1n del 1991 (con 30\u00a0km di fuga solitaria) e il Giro delle Fiandre del 1994 (battendo Johan Museeuw al fotofinish). Dopo la vittoria in Coppa del mondo nel 1990, arriv\u00f2 altre due volte tra i primi dieci della speciale classifica, settimo nel 1994 (l'anno della vittoria al Fiandre) e sesto nel 1995 (stagione con alcuni bei piazzamenti in importanti gare di un giorno).\nNon riusc\u00ec invece mai a vincere la sua corsa \"di casa\", il Giro di Lombardia. Si classific\u00f2 comunque secondo nel 1988, alle spalle di Charly Mottet, e sesto nel 1996, nell'ultimo suo assalto, purtroppo fallito, a una grande classica. Tra i piazzamenti pi\u00f9 prestigiosi, da segnalare il secondo posto nella Gand-Wevelgem 1988 vinta in volata da Sean Kelly, nell'Amstel Gold Race 1993, nella Liegi-Bastogne-Liegi e nel Gran Premio di Svizzera 1995 in cui pochissimi centimetri lo divisero da Johan Museeuw.\nOltre al Giro d'Italia del 1990, vinse altre gare a tappe: il Giro del Trentino nel 1990, il Giro di Calabria nel 1988, la Bicicletta Basca nel 1991 e il Giro del Mediterraneo nel 1995. Al Tour de France conquist\u00f2 il secondo posto in classifica generale nel 1991, dietro a Miguel Indurain, e il terzo nel 1992, preceduto da Indurain e da Claudio Chiappucci. Inoltre fece sua per due anni consecutivi (1990-1991) la tappa dell'Alpe d'Huez. Altri piazzamenti nelle gare a tappe furono il settimo posto al Tour de France nel 1990, il quarto posto al Giro d'Italia nel 1991 e l'ottavo posto al Giro d'Italia nel 1994. Fu secondo al Giro di Svizzera nel 1992, terzo nel 1996, terzo al Giro del Delfinato nel 1992 e secondo alla Vuelta a Burgos nel 1991.\nIn Italia ottenne due vittorie nel campionato italiano su strada (1991 Giro del Friuli e 1995 Trofeo Matteotti), tre Giri dell'Appennino consecutivi (1986-1988),nel primo battendo da neo professionista nettamente Francesco Moser allo sprint, due Coppe Agostoni (1988 e 1995), un Giro del Piemonte (1986), una Tre Valli Varesine (1989), un Giro dell'Emilia (1992), una Milano-Torino (1992), un Giro del Lazio (1992). Per due volte \u00e8 arrivato secondo al Campionato italiano di ciclismo su strada, battuto nel 1989 al fotofinish da Moreno Argentin e nel 1993 per distacco da Massimo Podenzana.\nNell'agosto del 1994 fu trovato positivo alla caffeina a un controllo antidoping e fu squalificato per tre mesi. Si ritir\u00f2 dal mondo del ciclismo professionistico nel 1998, al termine dell'ultima gara stagionale, il Giro di Lombardia. Negli anni 2000 si dedica al volo, \u00e8 un pilota di elisoccorso ed \u00e8 pilota dell'elicottero di ripresa del Giro d'Italia dal 2008.\nIl 12 aprile 2006 \u00e8 stato insignito del premio Appennino d'oro da parte dell'U.S. Pontedecimo Sezione Ciclismo per aver vinto per ben tre volte consecutive il Giro dell'Appennino (1986, 1987 e 1988), oltre ad essere arrivato secondo nel 1989 e nel 1991.\nL'impegno politico.\nNel 2010 viene candidato alle elezioni Regionali in Lombardia, nel listino collegato al candidato governatore del centrosinistra Filippo Penati, senza risultare eletto.\nNell'autunno 2021 si candida alle elezioni comunali di Milano nella lista dei Riformisti, a sostegno del sindaco Giuseppe Sala, ma non risulta eletto (135 preferenze).\nVita privata.\nSposato, ha due figli. Il maggiore, Alessio (nato il 27 marzo 1990), \u00e8 calciatore semi professionista e gioca come difensore, (Alessio \u00e8 padre di Beatrice nata a maggio 2021) mentre il minore, Alessandro \u00e8 nato il 24 settembre 1999."}
{"id": "86685", "revid": "919135", "url": "https://it.wikipedia.org/wiki?curid=86685", "title": "Sviluppo asintotico", "text": "In matematica con il termine sviluppo asintotico, o con gli equivalenti serie asintotica e sviluppo di Poincar\u00e9 si intende una serie formale di funzioni, non necessariamente convergente, tale che, troncata ad un numero finito di termini, fornisce un'approssimazione di una data funzione per un valore particolare.\nDefinizione matematica.\nSia formula_1 una successione di funzioni continue in un dato dominio tali che valga, per ogni formula_2 (secondo la notazione di Landau):\nData formula_7 una funzione continua sul suddetto dominio, \u00e8 possibile determinare dei coefficienti formula_8 tali che valga per ogni formula_9:\nLa serie ottenuta formula_11 si definisce \"sviluppo asintotico\" di formula_7 in formula_13 rispetto alle funzioni formula_14.\nAnalogamente si pu\u00f2 scrivere:\nBisogna notare che i coefficienti della serie tali da soddisfare le suddette condizioni sono univocamente determinati dalla relazione:\nIn questo modo le serie asintotiche risultano essere una generalizzazione delle serie di Taylor. Tra i metodi per costruire tali sviluppi vi sono la formula di Euler-Maclaurin e trasformate integrali quali la trasformata di Laplace e la trasformata di Mellin. Spesso si riesce ad individuare uno sviluppo asintotico effettuando ripetute integrazioni per parti.\nUn esempio esplicativo.\nSi consideri la seguente funzione integrale:\nCerchiamo il suo sviluppo asintotico per formula_18. In questo caso la soluzione si trova direttamente sfruttando l'identit\u00e0 della Serie geometrica:\nsostituendo questa espressione si ottiene immediatamente che:\ndove\nQuesta espressione soddisfa tutte le suddette propriet\u00e0, quindi \u00e8 possibile concludere che:\nLo stesso sviluppo si ottiene anche applicando pi\u00f9 volte l'integrazione per parti o con il metodo asintotico di Laplace.\nSviluppi asintotici notevoli.\ndove i formula_26 sono i numeri di Bernoulli ed formula_27 denota un fattoriale crescente. Questo sviluppo \u00e8 valido per tutti gli formula_28 complessi e si usa spesso per calcolare la funzione zeta utilizzando un valore abbastanza elevato di formula_9, ad esempio formula_30.\nConvergenza.\nLa convergenza della serie asintotica formula_11 pu\u00f2 essere studiata agevolmente ricorrendo al criterio della radice o al criterio del rapporto.\nConvergenza puntuale.\nSe si \u00e8 interessati alla convergenza puntuale, per ogni formula_33 fissato la serie asintotica diventa una serie numerica, la quale converge (condizione sufficiente) se converge assolutamente, cio\u00e8 se converge la serie formula_34. A questa serie si pu\u00f2 applicare il criterio della radice o quello del rapporto se:\nNel caso in cui esista il limite:\nallora le condizioni sufficienti per la convergenza assoluta della serie asintotica diventano:\nQuindi condizione sufficiente affinch\u00e9 la serie asintotica converga in formula_41 \u00e8 quella di prendere:\nConvergenza uniforme.\nVolendo stabilire se la serie asintotica converge uniformemente in formula_43, si pu\u00f2 considerare che condizione sufficiente \u00e8 che essa converga totalmente, ossia che converga la serie formula_44.\nPosto:\napplicando il criterio della radice o quello del rapporto la condizione sufficiente per la convergenza di questa serie \u00e8:\nSerie di potenze.\nIl caso pi\u00f9 notevole e importante \u00e8 quello delle serie di potenze:\nin cui si ha:\nper cui possiamo prendere:\nInoltre, se si considera un intervallo del tipo\nsi ha:\nda cui\nPer cui la serie converge uniformemente in ogni intervallo chiuso contenuto nell'intervallo aperto su cui converge puntualmente."}
{"id": "86690", "revid": "123298049", "url": "https://it.wikipedia.org/wiki?curid=86690", "title": "Gilberto Simoni", "text": "Soprannominato \"Gibo\" o \"G\u00ecbi\", professionista dal 1994 al 2010, \u00e8 uno tra i ciclisti italiani con il miglior rendimento nelle corse a tappe negli ultimi vent'anni grazie alle vittorie di due Giri d'Italia (2001 e 2003) e altri cinque piazzamenti a podio. Nel corso della sua carriera \u00e8 riuscito a vincere tappe in tutti i grandi giri, costruendo gran parte dei suoi successi nelle corse di montagna avendo avuto caratteristiche di scalatore puro.\nCarriera.\nDagli esordi al 2000.\nNativo di Pal\u00f9, frazione di Giovo, comincia a correre all'et\u00e0 di 14 anni. Gi\u00e0 da dilettante vince molte corse, tra cui, nel 1992, il Giro della Valle d'Aosta, avendo la meglio sul suo futuro compagno alla Saunier Duval Leonardo Piepoli, e nel 1993, il campionato nazionale, in cui batte Alessandro Bertolini, e il Giro d'Italia dilettanti; a dire di Francesco Moser, suo cugino di secondo grado, in salita \u00abbatteva anche Marco Pantani\u00bb.\nProfessionista dal 1994 con la Jolly Componibili-Cage, inizialmente non ottiene i risultati sperati, anche a causa di problemi familiari (la morte del padre e del fratello maggiore per cancro) e di continue infiammazioni alle tonsille (rimosse con un'operazione alla fine del 1995). Nel 1996 propone addirittura alla sua squadra di diminuirgli lo stipendio dovendo sospendere l'attivit\u00e0 per potersi curare. Dopo aver ottenuto solo pochi piazzamenti, tra cui spicca il terzo posto nella frazione conclusasi sulla salita del Ciocco al Giro d'Italia 1995, coglie finalmente il primo successo tra i professionisti, con la maglia della MG\u2013Technogym di Giancarlo Ferretti, il 28 aprile 1997, vincendo la tappa di Arco al Giro del Trentino. Il mese seguente, al Giro d'Italia, \u00e8 costretto a ritirarsi in seguito ad una caduta (e la frattura di una scapola) quando stava occupando la settima posizione in classifica generale. In ottobre \u00e8 sesto al Giro di Lombardia, e al termine della stagione si trasferisce alla Cantina Tollo-Alexia Alluminio.\nNel 1998 viene fermato al Giro del Portogallo per tasso d'ematocrito superiore al consentito.\nNel 1999 \u00e8 quindi alla Ballan-Alessio di Flavio Miozzo.\nAl Giro d'Italia 1999 si classifica terzo nella generale (il primo dei suoi sette podi al Giro), a 3'36\" dal vincitore Ivan Gotti e con un solo secondo di svantaggio dal secondo classificato Paolo Savoldelli. Nel mese seguente ottiene il secondo successo in carriera, la tappa di Grindelwald al Giro di Svizzera. Nel 2000 si trasferisce alla Lampre-Daikin di Giuseppe Saronni, Pietro Algeri e Maurizio Piovani, maturando pienamente a livello fisico e psicologico. Quell'anno \u00e8 di nuovo protagonista al Giro d'Italia, con il primo successo di tappa, nella frazione di Bormio sotto la pioggia, e il nuovo terzo posto in graduatoria generale, ad 1'33\" dal vincitore Stefano Garzelli e con soli 6 secondi di ritardo dalla piazza d'onore, occupata da Francesco Casagrande. \u00c8 poi secondo al campionato nazionale su strada corso a Trieste.\nDegna di nota nella stessa stagione \u00e8 la vittoria di tappa alla Vuelta a Espa\u00f1a sull'Angliru, salita dalle pendenze superiori al 24%. Una settimana dopo la fine della Vuelta fa suo il Giro dell'Emilia precedendo il compagno Massimo Codol e staccando Mirko Celestino e Ivan Basso sul San Luca. Con questi risultati stagionali all'attivo viene per la prima volta convocato per vestire la maglia azzurra della Nazionale ai mondiali di Plouay; sul circuito iridato conduce, come da strategia, una gara da gregario, con il compito di fermare sul nascere possibili tentativi di fuga; una volta assolto il compito scatta e prova ad andarsene nell'ultima salita, senza per\u00f2 ottenere risultati.\nLa vittoria al Giro d'Italia 2001.\nNel 2001, dopo i due podi, Simoni riesce a vincere il Giro d'Italia. L'edizione \u00e8 caratterizzata dallo scandalo doping che coinvolge in particolar modo Dario Frigo, l'avversario principale: alla vigilia della diciottesima tappa, quella con arrivo al Santuario di Sant'Anna di Vinadio, infatti, gli agenti del NAS effettuano un blitz notturno nell'albergo dove sta pernottando la carovana rosa, a Sanremo, ritrovando sostanze dopanti nella stanza del corridore saronnese. Frigo, che aveva vestito la maglia rosa per nove giorni, dalla quarta alla dodicesima frazione, viene prima escluso e poi squalificato; la tappa dell'indomani (i controlli proseguirono nella notte) viene inoltre annullata in seguito allo sciopero dei corridori. Simoni, dopo aver portato i suoi attacchi prima nella tappa di Montebelluna e poi al Pordoi, dove aveva conquistato il simbolo del primato, riesce a difendersi nella cronometro di Sal\u00f2 (vinta proprio da Frigo), andando a vincere nella penultima tappa ad Arona e arrivando in rosa a Milano con un vantaggio di 7'31\" sul secondo, Abraham Olano.\nDopo il trionfale Giro d'Italia, si iscrive al Giro di Svizzera, che termina al secondo posto della generale, battuto soltanto da Lance Armstrong. Di l\u00ec a qualche anno la vittoria dell'americano sar\u00e0 revocata, ma l'edizione di quel giro non verr\u00e0 assegnata a Simoni.\nNel proseguimento della stagione riesce a vincere una tappa alla Vuelta a Espa\u00f1a, sull'arrivo in salita dell'Alto de Abantos, e a conquistarsi un posto per i mondiali 2001 a Lisbona; si presenta in gran forma all'appuntamento iridato, e nell'ultimo giro della corsa riesce ad andarsene in salita staccando tutti, per poi venire clamorosamente inseguito in discesa da un suo compagno di nazionale, Paolo Lanfranchi. L'episodio, oltre al grande rimpianto di Simoni per l'occasione persa, porta subito a mille polemiche in seno al team italiano; Lanfranchi si giustifica comunque dicendo di non sapere che davanti ci fosse un compagno di squadra. La vittoria va allo spagnolo \u00d3scar Freire, davanti a Paolo Bettini.\nL'abbandono al Giro del 2002 e la vittoria del 2003.\nDopo la vittoria del Giro Simoni cambia casacca e passa alla Saeco, succedendo a Mario Cipollini come capitano della squadra.\nL'edizione del Giro d'Italia 2002 vedeva il trentino ancora tra i favoriti per la vittoria finale nonostante gli scarsi risultati ottenuti in avvicinamento alla corsa rosa; la stessa rosa della squadra, inoltre, era stata costruita completamente intorno al capitano. Partito non in maniera ottimale, vinse la tappa che si concludeva a Campitello Matese, battendo Francesco Casagrande in volata, ma di l\u00ec a poco usc\u00ec la notizia che era stato trovato non negativo alla cocaina in seguito ad un controllo a sorpresa effettuato dalla WADA il 24 aprile precedente, episodi per cui fu chiamato a fornire chiarimenti; il giorno dopo fu invitato dal suo stesso team a ritirarsi dalla corsa, viste anche le proteste delle altre squadre.\nIn un primo momento, Simoni attribu\u00ec la positivit\u00e0 ai farmaci assunti per un intervento dentistico a cui si era sottoposto, successivamente ad una tisana, infine a delle caramelle balsamiche per il mal di gola acquistate in Sudamerica (contenenti piccole quantit\u00e0 di coca, con funzioni di analgesico) che, secondo il suo racconto, gli aveva offerto una zia tornata da un viaggio in Per\u00f9. In tribunale Simoni venne scagionato in base a quest'ultima versione, grazie anche sia al test del capello, che conferm\u00f2 come Simoni non avesse mai sniffato cocaina, sia ad un'analisi delle caramelle, che davvero contenevano coca in piccolissime dosi, e fu successivamente reintegrato in squadra.\nLasciato alle spalle questo spiacevole episodio, sempre con la Saeco Simoni trionfa al Giro del Trentino del 2003 e, quattro giorni dopo, al Giro dell'Appennino, stabilendo il record della scalata della salita del Passo della Bocchetta con 21'54\" e battendo cos\u00ec il record precedente detenuto dal 1994 da Marco Pantani (21'56\"). Affronta poi il Giro d'Italia. Conquistata la maglia rosa nella decima tappa, Simoni consolida frazione dopo frazione la sua leadership, vincendo l'arrivo in salita sullo Zoncolan (temutissima salita, affrontata per la prima volta nel 2003), sull'Alpe di Pampeago (la salita di casa per lui) e a Cascata del Toce. A Milano giunge da dominatore assoluto della corsa avendo accumulato oltre 7 minuti di vantaggio sul secondo in classifica Stefano Garzelli.\nDopo questa vittoria si appresta ad affrontare il Tour de France 2003 come uno dei principali rivali di Lance Armstrong, ma una condizione fisica non ottimale e una forte avversione per questa corsa lo tagliano fuori dalla classifica generale (classifica generale 84\u00ba), pur riuscendo ad ottenere un significativo successo nella 14\u00aa tappa, quella da Saint-Girons a Loudenvielle.\nDal 2004 al 2007.\nNel 2004 Simoni prova a vincere il suo terzo Giro d'Italia, fallendo per\u00f2 l'obiettivo. La vittoria finale va infatti al compagno di squadra Damiano Cunego e il trentino si classifica terzo, a poco pi\u00f9 di 2 minuti dal leader e a tre secondi da Serhij Hon\u010dar. In questa edizione vince la tappa conclusasi a Corno alle Scale, indossando per tre giorni la casacca di leader.\nNel dicembre del 2004 la Saeco e la Lampre si fondono portando alla nascita della Lampre-Caffita e cos\u00ec Simoni si trasferisce nella nuova squadra, assieme al suo rivale Damiano Cunego. Alla partenza del Giro d'Italia 2005 i due colleghi si presentano con i ranghi di capitano, ma la corsa investe del ruolo il ciclista trentino. Tuttavia la vittoria finale va a Paolo Savoldelli, nonostante un potente attacco portato al bergamasco sul Colle delle Finestre assieme a Danilo Di Luca e Jos\u00e9 Rujano. Nella discesa Savoldelli colma parte del distacco, attento a non staccare Serhij Hon\u010dar che lo aiuta nel tratto in pianura fra il colle e l'asperit\u00e0 seguente. Nella successiva scalata verso il Sestriere Simoni non riesce a seguire le ruote di Rujano, che gli avrebbero garantito la vittoria della corsa rosa. Al termine di questa spettacolare tappa il trentino dovr\u00e0 fermare la sua rimonta a soli 28\" secondi dalla leadership di Savoldelli. In agosto si aggiudica il Giro del Veneto.\nA causa del difficile rapporto con l'altro capitano della formazione, il giovane Damiano Cunego, alla fine del 2005 firma per la Saunier Duval-Prodir, di cui diventa capitano insieme a Leonardo Piepoli. Nella prima stagione con il team spagnolo conquista il Giro dell'Appennino, la seconda edizione del Memorial Marco Pantani e il Giro dell'Emilia. Al termine del Giro d'Italia del 2006, concluso al terzo posto a 11 minuti e 59 secondi dal vincitore Ivan Basso, dichiara che non avrebbe corso pi\u00f9 la corsa rosa e che forse si sarebbe ritirato, salvo poi ritornare sui propri passi rinnovando il contratto con la sua squadra. Nel 2006 partecipa anche al Tour de France in cui per\u00f2 si ritira. Sempre nello stesso anno inizia a cimentarsi anche in mountain biking, ottenendo il successo alla Rampilonga sul percorso Classic; il 24 settembre conquista la maglia tricolore al campionato italiano marathon a Costa di Folgaria.\nAl Giro d'Italia 2007, per la seconda volta in carriera (ma questa volta sul versante pi\u00f9 duro di Ovaro), vince la tappa dello Zoncolan, uno dei percorsi pi\u00f9 impegnativi di tutte le Alpi. A pochi chilometri dal traguardo stacca il gruppo dei migliori rimanendo solo sulle rampe del \"Mostro della Carnia\"; viene quindi raggiunto dal giovane Andy Schleck (Team CSC) e dal compagno di squadra Leonardo Piepoli. I tre arrivano a guadagnare 30 secondi sulla maglia rosa Danilo Di Luca; nel finale di tappa il tandem Piepoli-Simoni stacca Schleck, e Piepoli omaggia il suo capitano lasciandogli la vittoria. Alla fine del Giro Simoni si piazza quarto.\nGli ultimi tre anni.\nNel 2008 passa alla Serramenti PVC Diquigiovanni-Androni Giocattoli e partecipa al Giro insieme al conterraneo Alessandro Bertolini. Dopo un inizio un po' in ombra, Simoni si supera nella cronometro da Pesaro a Urbino perdendo solo 1 minuto dai migliori e guadagnandone un altro su Di Luca e Ricc\u00f2. Nelle due successive tappe dolomitiche di Passo di Pampeago e Marmolada appare un po' in ombra, ma si riscatta nella cronoscalata al temibile Plan de Corones arrivando terzo e guadagnando qualche secondo anche su Contador e Ricc\u00f2. Nel corso della diciannovesima tappa va per\u00f2 in crisi sulla Presolana perdendo circa sei minuti dagli altri uomini di classifica e perdendo la possibilit\u00e0 di salire ancora una volta sul podio di Milano. Nella ventesima tappa resiste quindi ai migliori anche sul durissimo Mortirolo tentando per tre volte l'allungo sugli altri uomini di classifica. Nella successiva salita dell'Aprica (l'ultima della tappa del Giro 2008) scatta poco dopo Emanuele Sella e giunge secondo all'arrivo di Tirano a un minuto da Sella guadagnando circa 30\" sugli altri uomini di classifica. Al traguardo di Milano giunge decimo in classifica generale a 11'03\" dal vincitore Alberto Contador.\nPartecipa anche al Giro d'Italia 2009, il Giro del centenario vinto dal russo Denis Menchov. Prende parte alla corsa ma senza acuti, nonostante un buon inizio (nel quale \u00e8 settimo in classifica generale); perse le speranze di salire di nuovo sul podio, decide di uscire di classifica per cercare un successo di tappa che, nonostante l'attacco sul Vesuvio nella diciannovesima tappa, non arriva. Chiude il Giro in 24\u00aa posizione. La sua carriera si conclude con il Giro d'Italia 2010 corso con la Lampre-Farnese Vini, dove ottiene un secondo posto nel passaggio montano sulla Cima Coppi del Passo Gavia, la vetta pi\u00f9 alta del Giro. Al termine della cronometro finale di Verona sfoggia sotto alla maglia tecnica un completo elegante, camicia e cravatta, in segno di addio ad una corsa che lo ha visto protagonista per oltre 15 anni. Chiude il Giro in 69\u00aa posizione.\nIn 15 partecipazioni al Giro, oltre a due successi, Simoni \u00e8 stato capace di concludere altre cinque volte sul podio; vanta, inoltre, otto vittorie di tappa e la conquista di una classifica a punti, nell'edizione 2003."}
{"id": "86695", "revid": "599013", "url": "https://it.wikipedia.org/wiki?curid=86695", "title": "Damiano Cunego", "text": "Passista-scalatore, soprannominato \"il Piccolo Principe\", ha corso come professionista dal 2002 al 2018, vincendo il Giro d'Italia 2004, tre Giri di Lombardia (2004, 2007 e 2008) e un'Amstel Gold Race (2008), oltre all'argento nella prova in linea dei campionati del mondo 2008.\nCarriera.\nGli esordi.\nOriginario di Cerro Veronese, maggiore di due fratelli, in giovent\u00f9 Cunego si cimenta con l'hockey su ghiaccio e soprattutto con la corsa campestre, disciplina in cui a livello studentesco ottiene un titolo regionale e un terzo posto nazionale. Inizia relativamente tardi l'attivit\u00e0 ciclistica, nel marzo 1997, come secondo anno Allievi con la squadra Gore Tex-Bruno Gaiga di Santa Lucia di Verona: nonostante sia al primo anno di agonismo, in stagione vince 14 gare e arriva secondo nel campionato italiano di categoria a Savignano sul Rubicone, battuto da Filippo Pozzato. Nel 1998 debutta nella categoria Juniores ancora con la Gore Tex-Bruno Gaiga. Durante l'anno vince otto corse, tra cui due delle gare pi\u00f9 importanti della categoria, la 3Tre Bresciana e il Giro della Lunigiana; non partecipa invece ai campionati del mondo di Valkenburg per volere della societ\u00e0 di appartenenza. Nel corso del 1999 vince altre otto corse e conclude secondo alla 3Tre Bresciana. La vittoria pi\u00f9 importante arriva in ottobre, nella prova in linea Juniores ai campionato del mondo, disputati nella natia Verona: quel giorno taglia il traguardo in solitaria dopo aver staccato il russo Ruslan Kajumov all'ultimo passaggio sulla salita delle Torricelle. Nello stesso anno riceve la proposta di Giuseppe Martinelli di passare direttamente al professionismo in maglia Mercatone Uno, saltando la categoria Under-23, ma decide di rifiutare.\nTrascorre quindi due anni nella categoria Under-23 con la Zalf-Euromobil-Fior di Castelfranco Veneto. Al primo anno conclude terzo al Giro del Belvedere vincendo poi la classica Bassano-Montegrappa; nell'estate 2000 consegue anche il diploma di maturit\u00e0. Nel 2001 vince invece tre corse e si piazza secondo al Giro della Valle d'Aosta e terzo al Gran Premio Palio del Recioto e al Giro delle Regioni. Per la stagione 2002 firma quindi un contratto con Claudio Corti e lo stesso Giuseppe Martinelli per il passaggio al professionismo con la Saeco.\n2002-2004: i primi anni da \"pro\" e la vittoria al Giro.\nDebutta da professionista a inizio 2002 in maglia Saeco. Al primo anno arrivano immediatamente due successi, al Giro d'Oro a Comano Terme e al Giro del Medio Brenta, oltre a un secondo posto di tappa al Giro di Baviera. L'anno seguente dimostra le sue capacit\u00e0 di scalatore vincendo una tappa e la classifica finale della corsa a tappe cinese Tour of Qinghai Lake, e piazzandosi quarto al Giro dell'Appennino e al Brixia Tour; partecipa anche al suo primo Giro d'Italia per fare esperienza in una grande corsa a tappe, e conclude 34\u00ba, a pi\u00f9 di un'ora dal vincitore, il compagno di squadra e capitano della Saeco Gilberto Simoni.\nLa sua consacrazione arriva nel 2004, anno in cui totalizza ben quattordici vittorie (diciotto includendo anche i circuiti). Inizia la stagione tra Italia e Spagna, cogliendo un sesto posto alla Klasika Primavera; tornato in Italia vince due tappe e la classifica finale del Giro del Trentino, il Giro dell'Appennino in volata ristretta e il Gran Premio Industria e Artigianato a Larciano battendo allo sprint il campione del mondo Igor Astarloa. Inizia comunque la sua seconda esperienza al Giro d'Italia come gregario di Gilberto Simoni. Visto il suo stato di forma eccellente, il direttore sportivo Giuseppe Martinelli decide di lanciarlo per la vittoria di qualche tappa. Cunego vince il primo arrivo in salita alla terza tappa con arrivo a Pontremoli e indossa la maglia rosa. Il giorno seguente la vittoria va al suo capitano Simoni, che si riprende la maglia rosa. Durante la corsa Cunego evidenzia per\u00f2 uno stato di forma migliore, e alla settima tappa a Montevergine di Mercogliano vince ancora strappando al proprio capitano il simbolo del primato. Nelle seguenti tappe pianeggianti mantiene il primato, fino alla cronometro di Trieste, tredicesima frazione, vinta dallo specialista ucraino Serhij Hon\u010dar: la maglia rosa passa sulle spalle dell'altro ucraino Jaroslav Popovy\u010d, che la mantiene anche nelle due tappe in Croazia.\nLa tappa subito seguente, con arrivo in salita a Falzes, si accende gi\u00e0 nella salita sul passo del Furcia (vetta a dall'arrivo), con un primo allungo di Simoni subito richiuso dalla maglia rosa Popovy\u010d; a 3 km dalla vetta Cunego attacca e allunga, incrementando il proprio vantaggio fino a 3'10\". Sulla successiva salita del Terento recupera anche tutti i fuggitivi del mattino, pilotato dai gregari Eddy Mazzoleni e Andrea Tonti (anch'essi in fuga da inizio tappa), e a Falzes si impone in solitaria con 1'16\" su Rinaldo Nocentini, tornando in vetta alla graduatoria con 1'14\" su Hon\u010dar. Popovy\u010d scivola a 2'22\" in classifica, mentre Simoni, staccato di 2'39\", deve cedere definitivamente i gradi di capitano al gregario. Dopo l'interlocutoria frazione di Fondo/Sarnonico, nella tappa di Bormio 2000, superato il Gavia, Simoni decide di attaccare nella salita verso La Motta; nelle rampe verso il traguardo subisce per\u00f2 il rientro di Cunego, Hon\u010dar, Dario David Cioni e Julio Alberto P\u00e9rez Cuapio: la vittoria di tappa va a Cunego, che stacca di 5\" Cioni e Hon\u010dar e di 9\" un deluso Simoni. Al termine della passerella di Milano Cunego pu\u00f2 cos\u00ec festeggiare, a nemmeno ventitr\u00e9 anni di et\u00e0, la vittoria nella \"Corsa Rosa\", arricchita da quattro vittorie di tappa e dai secondi posti nella classifica a punti e in quella dei Gran premi della montagna. Dopo il successo di Milano vince il Gran Premio Fred Mengoni e il Gran Premio Nobili Rubinetterie ad Arona, e partecipa alla Vuelta a Espa\u00f1a: in questa corsa coglie un terzo posto alla diciannovesima tappa, a Collado Villalba, e ottiene un sedicesimo posto finale.\nIn ottobre partecipa quindi al Campionato mondiale di Verona, giungendo nono nel gruppetto dei migliori, dopo aver tentato la fuga sulla salita delle Torricelle. L'intensa stagione termina con la vittoria alla classica d'autunno, il Giro di Lombardia, davanti all'olandese Michael Boogerd e a Ivan Basso: diventa cos\u00ec il primo ciclista dal 1972 \u2013 quando vi riusc\u00ec Eddy Merckx \u2013 a vincere Giro d'Italia e Lombardia nello stesso anno. Proprio grazie al successo nel Giro di Lombardia si aggiudica il primo posto nel ranking mondiale 2004 dell'UCI superando Paolo Bettini; viene inoltre nominato dall'Istituto ciclistico internazionale miglior ciclista dell'anno solare 2004.\n2005-2006: miglior giovane al Tour de France.\nNel 2005 fa parte della formazione Lampre-Caffita, nata dalla fusione delle squadre professionistiche Lampre e Saeco per volont\u00e0 di Mario Galbusera e Sergio Zappella, i patron dei gruppi industriali. In un primo momento sembrava che la squadra avrebbe puntato solo sul giovane Cunego, futuro del ciclismo italiano, e si sarebbe privata dell'esperto Simoni, visti i contrasti dei due nell'ultimo anno. Tuttavia non trovando accordi diversi Simoni rimane in squadra ancora per quest'anno. In aprile, in preparazione al Giro d'Italia, Cunego prende parte al Tour de Romandie, vince una tappa (a 195 giorni dall'ultimo successo) e veste la maglia di leader per due giorni, prima di perdere la \"leadership\" nella cronometro finale (chiude comunque secondo nella generale). Al Giro d'Italia di quell'anno, parte tra i favoriti per il successo finale insieme al compagno di squadra Gilberto Simoni. Alla 3\u00aa tappa Diamante &gt; Giffoni Valle Piana Cunego conclude secondo battuto allo sprint da Danilo Di Luca. Alla 7\u00aa tappa Grosseto &gt; Pistoia termina ancora secondo battuto dallo spagnolo Koldo Gil. Si tratta comunque di salite non molto impegnative. All'arrivo delle vere asperit\u00e0 crolla.\nAlla 11\u00aa tappa Marostica &gt; Zoldo Alto perde pi\u00f9 di sei minuti dal vincitore Paolo Savoldelli e conclude la tappa al ventiseiesimo posto. Le tappe successive sono disastrose per il giovane veronese che vista la scarsa forma si mette al servizio di Gilberto Simoni come gregario per aiutarlo a riguadagnare posizioni in classifica e a vincere il Giro. Si scopr\u00ec poi che la causa del rendimento negativo \u00e8 la mononucleosi, malattia che lo colpisce poco prima della \"Corsa Rosa\" e che poi gli impone un mese di riposo forzato condizionando la sua stagione agonistica; e proprio per tale motivo Cunego \u00e8 anche costretto a saltare il Tour de France. Conclude la corsa rosa soltanto al diciottesimo posto. Ristabilitosi, torna comunque alla vittoria nel finale di stagione aggiudicandosi il Gran Premio Nobili Rubinetterie, il Trofeo Melinda e la Japan Cup.\nNel 2006 diventa unico capitano per le corse a tappe visto il passaggio di Gilberto Simoni alla Sounier Duval-Prodir. La stagione inizia nel migliore dei modi vincendo la Settimana Internazionale di Coppi e Bartali, il Giro del Trentino, e conquista il terzo posto alla Liegi-Bastogne-Liegi. Partecipa al Giro d'Italia come grande favorito e la stampa preannuncia un duello di altri tempi come furono quelli tra Fausto Coppi e Gino Bartali con il connazionale Ivan Basso. Al primo arrivo in salita alla 8\u00aa tappa Civitanova Marche &gt; Maielletta Cunego sbaglia scattando in faccia a Basso che con esperienza sale con il suo passo fino a riprendere Damiano ormai senza energie e lo stacca. Giunger\u00e0 al traguardo con 30\" di ritardo e nuova maglia rosa Ivan Basso. Alla tappa numero 11, la cronometro di 50\u00a0km di Pontedera, Cunego prese 7' dal vincitore Jan Ullrich e quasi sei e mezzo da Basso che concluse secondo.\nOrmai fuori classifica si concentr\u00f2 nel cercare una vittoria di tappa, cosa che non gli riusc\u00ec ma arriv\u00f2 terzo alla penultima tappa, la Trento &gt; Aprica che prevedeva l'ascesa ai passi del Tonale, del Gavia (Cima Coppi a ) e il durissimo Mortirolo (12\u00a0km al 10% di pendenza media). Concluse il Giro comunque al quarto posto. Durante il mese di giugno si allena duramente per migliorare a cronometro, da sempre il suo tallone d'Achille per esser pi\u00f9 competitivo al Tour de France dove gli avversari sono notoriamente abili in questa specialit\u00e0. A luglio per la prima volta prende parte anche al Tour de France: \u00e8 protagonista durante l'ultima settimana di corsa, con il secondo posto sull'Alpe d'Huez (salita emblema del Tour de France) alle spalle di Fr\u00e4nk Schleck, che lo riesce a staccare solamente negli ultimi km. Termina la novantatreesima edizione della corsa francese al 12\u00ba a 19 minuti e 19 secondi dal vincitore, poi squalificato, Floyd Landis, ma conquista la maglia bianca di miglior giovane.\n2007-2008: i due Lombardia, l'Amstel Gold Race e l'argento mondiale.\nNel 2007 partecipa al Giro del Trentino, storica manifestazione pre Giro d'Italia la quale pu\u00f2 dire molto sullo stato di forma degli atleti in vista della corsa rosa. Cunego per la terza volta se lo aggiudica conquistando anche due tappe, diventando in tal modo il primo corridore capace di aggiudicarsi per tre volte la corsa a tappe trentina. Partecipa anche alla Liegi-Bastogne-Liegi cogliendo un 7\u00ba posto e si presenta al Giro d'Italia in forma. Gli avversari di quest'anno sono Danilo Di Luca del team Liquigas-Cannondale e il solito Gilberto Simoni del team Sounier Duval-Prodir. Alla 4\u00aa tappa Salerno &gt; Santuario di Montevergine di Mercogliano dove nel 2004 aveva vinto chiude al terzo posto battuto allo sprint da Di Luca. Con l'arrivo della seconda e terza settimana il suo rendimento \u00e8 costante ma senza particolari acuti e conclude la corsa con un quinto posto in classifica generale, a 3'49\" dal vincitore Danilo Di Luca. Decide per quest'anno di non partecipare al Tour de France per partecipare a settembre alla Vuelta a Espa\u00f1a per affinare la condizione in vista del campionato mondiale. Tuttavia una brutta caduta ne condiziona il rendimento. Nonostante la caduta ha modo di mettersi in evidenza in montagna, e dopo essere stato inizialmente escluso viene convocato ugualmente per il mondiale di Stoccarda.\nAl mondiale svolge un ruolo di gregario, prova ad entrare in una fuga da lontano e contribuisce al successo di Paolo Bettini. A coronare l'ottimo stato di forma arrivano anche i successi nel Gran Premio Bruno Beghelli e soprattutto nel Giro di Lombardia. Nella \"Classica delle foglie morte\" batte agevolmente in una volata a due Riccardo Ricc\u00f2, con il quale era scattato sul San Fermo della Battaglia a dieci chilometri dal traguardo; bissa cos\u00ec il successo ottenuto nel 2004, confermando i progressi nelle corse di un giorno.\nNel 2008 cambia programmi ed obiettivi, escludendo il Giro d'Italia dai suoi piani stagionali e puntando tutto sul Tour de France a luglio. Ci\u00f2 nonostante, riesce ad entrare in forma abbastanza presto e a vincere per la prima volta una tappa alla Vuelta al Pa\u00eds Vasco in aprile. Nello stesso mese vince anche l'Amstel Gold Race, battendo Fr\u00e4nk Schleck in volata, e si piazza sul terzo gradino del podio alla Freccia Vallone, rimontando varie posizioni nel finale. Al Tour de France \u00e8 costretto al ritiro a causa di una caduta nei primi chilometri della 18\u00aa tappa: fino a quel momento era 20\u00ba in classifica generale.\nSofferente di problemi respiratori, oltre che dei postumi della caduta subita al Tour, e dopo aver effettuato un test medico, decide di non partecipare ai Giochi olimpici di Pechino; al suo posto subentra nella squadra olimpica Vincenzo Nibali, convocato come riserva per la prova su strada. Partecipa alla Vuelta a Espa\u00f1a dove affina la sua forma in vista del mondiale che si terr\u00e0 in Italia. Alla 12\u00aa tappa Burgos &gt; Suances coglie un terzo posto battuto da Paolo Bettini e successivamente si ritira. Viene inserito nella lista dei convocati per il Campionato mondiale di Varese, nel quale da spettacolo entrando nella fuga che a 6 km dal traguardo vede anche altri tre italiani che sono Alessandro Ballan, suo compagno di team alla Lampre e Davide Rebellin. A 2 km del traguardo parte Alessandro Ballan con una \"rasoiata\" da finisseur e vince il mondiale a braccia alzate. Alle sue spalle giunge secondo Cunego e conquista la medaglia d'argento. Il 18 ottobre, partecipa al Giro di Lombardia e a 15\u00a0km dal traguardo si lancia in a tutta sull\u2019ultima asperit\u00e0 di giornata, il San Fermo. Lo segue a ruota Riccardo Ricc\u00f2 lasciando sul posto un gruppetto di testa che comprendeva fra gli altri Cadel Evans, Thomas Dekker, Davide Rebellin e Samuel S\u00e1nchez, ultimo ad arrendersi e terzo al traguardo. Cunego con un distacco di pi\u00f9 di 20 secondi su Ricc\u00f2 giunto secondo, vince il per la terza volta in carriera il Giro di Lombardia.\n2009-2010: le vittorie di tappa alla Vuelta a Espa\u00f1a.\nNel 2009 dopo le ottime prestazioni conseguite l'anno precedente nelle corse di un giorno cambia preparazione per diventare pi\u00f9 competitivo in questa specialit\u00e0. Partecipa alla Settimana Internazionale di Coppi e Bartali nella quale conquista, oltre alle due tappe di Faenza e di Serramazzoni, il trionfo finale. Arriva sesto nella classifica generale della Vuelta al Pa\u00eds Vasco a 1'16\" dal vincitore Alberto Contador. A met\u00e0 aprile prende il via alle corse del \"Trittico delle Ardenne\". Nella prima, l'Amstel Gold Race, giunge quinto; tre giorni dopo arriva staccato di 2 secondi dal vincitore Davide Rebellin, alla Freccia Vallone, conclude la corsa al terzo posto; infine, nella Liegi-Bastogne-Liegi, giunge settimo senza neanche partecipare alla volata per il terzo posto.\nInizia il Giro del Centenario con molta carica e promette battaglia assieme ai grandi. Al Giro di quest'anno infatti ci saranno infatti i pi\u00f9 grandi big del ciclismo mondiale, compreso Lance Armstong. Tuttavia il Giro \u00e8 molto deludente. Si stacca subito sulle salite pi\u00f9 dure e seppur tenta di vincere almeno una tappa andando spesso in fuga non riesce nell'impresa. Archiviato una delle sue peggiori prestazioni alla corsa rosa (termina al 15\u00ba posto) partecipa al Tour de Suisse sfiorando la vittoria di tappa a Crans Montana e concludendo la gara al sesto posto. Nell'ultimo fine settimana di giugno corre sul tracciato nei dintorni di Imola per la maglia tricolore che gli sfugge di poco, beffato in volata da Filippo Pozzato. Dopo alcune settimane di riposo torna in sella al Brixia Tour e al Giro del Portogallo in preparazione della seconda parte di stagione.\nA settembre, partecipa alla Vuelta a Espa\u00f1a, e a cinque anni di distanza dopo l'ultima vittoria in un grande giro (l'ultima fu Bormio 2000 al Giro 2004 che poi vinse) ottiene la quarta vittoria stagionale andando a vincere per distacco l'ottava tappa, la prima con arrivo in salita, con un attacco ai 2\u00a0km dall'arrivo. Una settimana pi\u00f9 tardi conquista ancora una tappa di montagna, con arrivo a La Pandera, giungendo in solitaria dopo aver staccato i compagni di fuga Jakob Fuglsang e Samuel Sanchez sull'ultima salita. Alla 17\u00aa tappa abbandona la corsa iberica per allenarsi in vista del campionato mondiale che si terra in Italia. Al campionato mondiale di Mendrisio parte tra i favoriti, ma cede sull'ultimo strappo piazzandosi ottavo. Poche settimane dopo dimostra un'ottima condizione al Giro di Lombardia, riuscendo a riportare il gruppo sui fuggitivi durante la scalata del San Fermo della Battaglia, ma non riesce a rispondere allo scatto vincente di Philippe Gilbert e si piazza al 14\u00ba posto.\nNel 2010 Cunego rinnova il contratto con la Lampre per altri cinque anni non ottiene alcuna vittoria, ma solo dei piazzamenti. Nelle classiche delle Ardenne ottiene un 6\u00ba posto all'Amstel Gold Race, un 5\u00ba posto alla Freccia Vallone. Partecipa al Giro d'Italia di quest'anno che vede tra l'altro l'arrivo in \"casa\" per lui, a Verona. Alla 7\u00aa tappa con arrivo a Montalcino termina al secondo posto battuto dal campione del mondo Cadel Evans. Alla 15\u00aa tappa per\u00f2, con arrivo sul Monte Zoncolan, crolla ed esce definitivamente dalla lotta per la maglia rosa. Conclude il Giro all'undicesimo posto. Partecipa al Tour de France, ma non \u00e8 mai in corsa per la classifica. Tenta la vittoria di tappa e ci va vicino con un terzo posto e un quarto posto di tappa. Proprio alla \"Grande Boucle\" si classifica ventinovesimo nella generale, risultando cos\u00ec il migliore degli italiani, e quinto nella graduatoria riservata agli scalatori.\n2011-2012: il ritorno al successo.\nDopo un digiuno di vittorie durato 527 giorni, Cunego torna al successo il 23 febbraio 2011, conquistando la seconda tappa del Giro di Sardegna. In quella stessa corsa si aggiudica il terzo posto nella classifica finale. Successivamente chiude terzo nella Strade Bianche e ottavo alla Tirreno-Adriatico, a 50\" dal vincitore Cadel Evans. Il 10 aprile seguente vince il 72\u00ba Giro dell'Appennino precedendo Emanuele Sella e il colombiano Luis Laverde; nello stesso mese, dopo aver partecipato senza particolare successo alle Classiche delle Ardenne, vince la seconda tappa del Tour de Romandie, quella con arrivo a Romont, precedendo di 2\" Cadel Evans e Aleksandr Vinokurov. In giugno gareggia al Tour de Suisse, prende la \"leadership\" della classifica generale al termine della terza tappa ma \u00e8 costretto a cederla proprio nella cronometro finale, preceduto di 4\" dallo statunitense Levi Leipheimer.\nNel mese di luglio Cunego corre il Tour de France, partendo con l'ambizione di ottenere dei successi di tappa. Vista per\u00f2 la buona condizione fisica decide di concentrarsi sulla classifica generale: chiuder\u00e0 la corsa in sesta posizione, con un ritardo di 6'05\" dal vincitore Evans, risultando comunque, per il secondo anno consecutivo, l'italiano meglio piazzato in graduatoria (Ivan Basso conclude settimo). In agosto partecipa prima alle gare del Trittico Lombardo e poi al Grand Prix de Ouest-France; nel mese successivo \u00e8 invece costretto a rinunciare, per problemi fisici, alle classiche canadesi di Qu\u00e9bec e Montr\u00e9al. Prende quindi parte, in ottobre, al Tour of Beijing, distinguendosi per la vittoria del GPM posto in prossimit\u00e0 della Grande muraglia cinese, e poi al Giro di Lombardia nel quale, a causa della condizione fisica non particolarmente brillante, ottiene solamente il 27\u00ba posto finale. Conclude la stagione con il quarto posto alla Japan Cup.\nSempre tra le file della Lampre-ISD inizia la stagione 2012 al Giro della Provincia di Reggio Calabria. Partecipa poi al Trofeo Laigueglia e al Gran Premio di Lugano, corsa nella quale ottiene il secondo posto (vince la volata del gruppo che giunge a 5\" dal vincitore Eros Capecchi). In marzo prende il via alla Paris-Nice e alla Milano-Sanremo, senza per\u00f2 particolari acuti; si classifica inoltre sesto alla Volta a Catalunya e quarto alla Vuelta al Pa\u00eds Vasco. Sempre in aprile partecipa all'Amstel Gold Race (cade all'ultimo chilometro mentre era in corsa per la vittoria), al Giro del Trentino \u2013 conquista la tappa con arrivo a Sant'Orsola Terme e il secondo posto nella classifica finale \u2013 e alla Liegi-Bastogne-Liegi, nella quale chiude trentacinquesimo. In maggio gareggia quindi al Giro d'Italia in supporto del compagno di squadra Michele Scarponi. Nella \"Corsa Rosa\" si distingue per numerosi attacchi, come quelli nelle frazioni con arrivo a Cervinia, Pian dei Resinelli e Passo dello Stelvio; proprio nella tappa dello Stelvio, l'ultima in linea, chiude secondo alle spalle del solo Thomas De Gendt. Concluder\u00e0 sesto nella graduatoria finale. In giugno partecipa poi al Tour de Suisse ed al campionato italiano.\nDopo un periodo di riposo ed allenamento, nei mesi di agosto e settembre 2012 prende parte prima alla Cl\u00e1sica San Sebasti\u00e1n e quindi alla Vuelta a Espa\u00f1a, con il principale obiettivo di rifinire la condizione fisica in vista del campionato del mondo di Valkenburg. La partecipazione al campionato del mondo gli viene per\u00f2 negata a causa di una norma della Federciclismo resa nota pochi giorni prima della gara iridata, la quale prevede l'esclusione dalla nazionale degli atleti anche solo indagati in inchieste riguardanti il doping (il nome di Cunego \u00e8 presente tra gli indagati nell'inchiesta di Mantova per la quale, visti gli atti, a differenza di altri atleti, mai \u00e8 stato fermato dalla propria squadra e per la quale l'atleta ha sempre dichiarato la sua estraneit\u00e0). La suddetta decisione \u00e8 stata ampiamente criticata anche dalla stampa, poich\u00e9 va contro il principio costituzionale della presunzione d'innocenza. Il 29 settembre partecipa al Giro di Lombardia, chiudendo in tredicesima posizione.\n2013-2014: gli ultimi anni alla Lampre.\nNel 2013, dopo aver firmato il rinnovo contrattuale con la Lampre-Merida, debutta al Challenge de Mallorca. All'inizio del mese di marzo partecipa alla Tirreno-Adriatico, dove si mette in luce per due lunghe fughe e per la conquista della maglia verde di miglior scalatore. In seguito ottiene una vittoria di tappa alla Settimana Internazionale di Coppi e Bartali sul traguardo di Piane di Mocogno, aggiudicandosi anche la seconda posizione nella classifica finale (dietro il compagno di squadra Diego Ulissi) e la classifica a punti. Nella prima settimana di aprile mostra una condizione fisica non ancora ottimale alla Vuelta al Pa\u00eds Vasco, corsa che chiude al 16\u00ba posto in classifica generale, condizionato per\u00f2 anche da una sfortunata foratura nella cronometro conclusiva. Dopo una partecipazione incolore alle Classiche delle Ardenne, conclude la prima parte di stagione con il Tour de Romandie.\nIn giugno partecipa al Crit\u00e9rium du Dauphin\u00e9 e ai campionati italiani; prende quindi parte al Tour de France, senza tuttavia riuscire a raccogliere alcun risultato di rilievo. Nella parte finale della stagione prende il via delle classiche previste dal calendario World Tour, tra cui il Giro di Lombardia, e di alcune corse del calendario italiano, non riuscendo tuttavia a lottare per la vittoria in nessuna occasione. Conclude la stagione cogliendo un terzo posto alla Japan Cup.\nNel 2014 decide di iniziare presto la stagione, correndo il Tour de San Luis in Argentina nel mese di gennaio. Il primo risultato di rilievo arriva a fine febbraio con un quarto posto al Gran Premio di Lugano seguito dallo stesso piazzamento alla Strade Bianche pochi giorni dopo. I risultati lasciano presagire ad un ritorno di Cunego ad alti livelli, impressione confermata anche dalle buone prestazioni fatte alla Vuelta al Pa\u00eds Vasco. Le Classiche delle Ardenne, grande obiettivo stagionale, e il Giro d'Italia si rivelano fallimentari. Dopo il Crit\u00e9rium du Dauphin\u00e9, il veronese stacca per un mese per poi rientrare in occasione del Giro di Polonia. In quella circostanza Cunego non riesce a brillare, complice anche una caduta che lo costringe al ritiro.\nPoche settimane dopo si presenta al via della Vuelta a Espa\u00f1a ottenendo solamente un terzo posto nella tappa di Valdelinares. Terminata la corsa spagnola, il veronese annuncia la decisione di lasciare la Lampre-Merida per passare a una formazione Professional, la Nippo-Vini Fantini nella speranza di rilanciarsi ad alti livelli.\n2015-2018: il passaggio alla Nippo e il ritiro.\nNella stagione 2015, in maglia Nippo, ottiene piazzamenti alla Settimana Coppi e Bartali (secondo in una tappa), al Giro del Trentino e al Giro dell'Appennino (terzo classificato, primo al passaggio sul Passo della Bocchetta). Al Giro d'Italia \u00e8 costretto al ritiro nel corso della diciottesima tappa, a causa di una seria caduta che gli causa la frattura di una clavicola e che lo costringe anche ad un'operazione chirurgica con conseguente sospensione dell'attivit\u00e0 agonistica.\nTornato alle gare alla fine di agosto, partecipa alle classiche italiane d'autunno, cogliendo buoni piazzamenti, ottavo alla Tre Valli Varesine e sesto alla Milano-Torino, primo corridore di una squadra Professional nell'ordine di arrivo. Successivamente prende parte al Giro di Lombardia, dove perde le ruote del gruppetto dei migliori sul Muro di Sormano: riesce tuttavia a recuperare diverse posizioni nel finale e a chiudere al 23\u00ba posto; giunge poi quarto al Giro dell'Emilia, staccando il gruppo ma non riuscendo a ricucire lo svantaggio con gli ultimi tre fuggitivi.Conclude, infine la stagione partecipando alla Japan Cup, dove \u00e8, per\u00f2, costretto al ritiro a causa di una caduta.\nLa sua prima stagione con la Nippo-Vini Fantini si conclude, quindi, senza alcuna vittoria, ma con una buona regolarit\u00e0 che gli permette di concludere al secondo posto la classifica individuale della Coppa Italia di ciclismo, a pari punti col vincitore (per via del maggior numero di vittorie), Sonny Colbrelli.\nLa stagione 2016 si apre con buoni piazzamenti tra i primi dieci nel mese di febbraio nella prima e seconda tappa dell'Herald Sun Tour ed al GP Citt\u00e0 di Lugano. In seguito partecipa alla Strade Bianche dove \u00e8 costretto al ritiro a causa di una frattura alla mano. Rientrato alle gare, ottiene un buon terzo posto nella seconda tappa del Giro del Trentino. Si mette in luce anche al GP di Francoforte cercando di selezionare il gruppo sulla salita del circuito conclusivo.\nNel mese di maggio partecipa al Giro d'Italia, in cui decide di concentrare le proprie ambizioni sul tentativo di vincere una tappa e la classifica degli scalatori. Conquista la maglia azzurra al termine della quarta tappa, mantenendola per le due giornate successive. Nella decima frazione transita per primo all'impegnativo gran premio della montagna di Pian del Falco ed ottiene il quinto posto finale sul traguardo di Sestola, riconquistando la maglia azzurra. Nei giorni seguenti conserva la maglia, conquistando punti in diversi gran premi della montagna, cogliendo tra gli altri, il primo posto sul Passo Pordoi, inserito nell'impegnativo tappone dolomitico Farra d'Alpago-Corvara in Badia. Complessivamente indossa la maglia azzurra per 13 giorni, perdendola nella ventesima tappa Guillestre-Santuario di Sant'Anna (Vinadio), l'ultima a prevedere gran premi della montagna. Chiude cos\u00ec in seconda posizione la classifica degli scalatori, alle spalle di Mikel Nieve.\nIl 21 luglio 2017 torna al successo, dopo oltre 4 anni di digiuno, imponendosi nella sesta tappa del Tour of Qinghai Lake, con arrivo in salita a 4100 metri di quota, dopo una fuga solitaria di 25 km.\nSi ritira in seguito alla ultima sua gara disputata ai campionati italiani 2018."}
{"id": "86698", "revid": "834", "url": "https://it.wikipedia.org/wiki?curid=86698", "title": "Lauretana Biella", "text": ""}
{"id": "86700", "revid": "729280", "url": "https://it.wikipedia.org/wiki?curid=86700", "title": "Autoritratto come allegoria della Pittura", "text": "Autoritratto come allegoria della Pittura \u00e8 un dipinto a olio su tela (98,6 x 75,2 cm) realizzato nel 1638-39 dalla pittrice italiana Artemisia Gentileschi. \u00c8 conservato a Londra a Kensington Palace.\nStoria e descrizione.\nIl quadro - firmato con la sigla A.G.F., dove la F dovrebbe stare per \"Fecit\" - era nella collezione di re Carlo I. Disperso dopo la esecuzione del re, fu poi recuperato al tempo della Restaurazione e da allora \u00e8 rimasto nelle collezioni reali.\nSi tratta di una splendida \"Allegoria della Pittura\", eseguita quasi fedelmente in accordo ai canoni iconografici descritti nella \"Iconologia\" di Cesare Ripa (1611): la Pittura \u00e8 personificata da una donna che porta al collo una lunga catena d'oro con un medaglione in forma di maschera, ha i capelli neri un po' scarmigliati, indossa una veste di colore cangiante, tiene con una mano il pennello e con l'altra la tavolozza.\nPur seguendo precisi dettami iconografici, questa Allegoria mostra una impaginazione di grande originalit\u00e0: la donna \u00e8 raffigurata di fianco, con il braccio destro ampiamente sollevato, per raggiungere una invisibile tela su cui tutta la sua attenzione si concentra.\nSe - come si ritiene - la donna raffigurata \u00e8 la stessa Artemisia, la pittrice avr\u00e0 dovuto impiegare due diversi specchi, opportunamente angolati, per ritrarsi in quella posizione. L'idea che l'Allegoria sia anche un autoritratto \u00e8 ampiamente accettata dalla critica, pur con qualche dubbio sulle reali sembianze dell'artista.\nChe aspetto aveva Artemisia Gentileschi? Non \u00e8 facile rispondere con precisione alla domanda, dal momento che dei numerosi autoritratti citati nella sua corrispondenza (uno eseguito per Cassiano dal Pozzo, un altro per don Antonio Ruffo di Sicilia e altri ancora) non si hanno pi\u00f9 tracce. Un presunto autoritratto, conservato nella Galleria Nazionale d'Arte Antica di Roma, \u00e8 stato di recente escluso dal catalogo dell'artista.\nPotrebbero invece descrivere il suo aspetto un'incisione di J\u00e9rome David oggi alla Bibliotheque Nationale de France (che ricorda pi\u00f9 da vicino l\"'Allegoria dell'Inclinazione\", che non la donna raffigurata in questa tela) e un dipinto di Simon Vouet (rimasto nella collezione privata degli eredi di Cassiano del Pozzo) che si ritiene debba essere il ritratto di Artemisia (con i capelli ramati raccolti in una raffinata acconciatura, che ricorda da vicino quella della \"Giuditta che decapita Oloferne\", degli Uffizi). La critica accetta inoltre l'identificazione di Artemisia con la \"Martire\" dipinta su una tavoletta lignea, oggi in collezione privata.\nVi sono poi le tante eroine bibliche che compaiono nei quadri della pittrice, ove si pensa che ricorrano i suoi tratti somatici: le guance piene, le labbra carnose, il mento volitivo. Gli stessi tratti ricorrono anche in questa Allegoria.\nSe i colori dei capelli sono stati mutati al nero per ragioni di conformit\u00e0 iconografica, si pu\u00f2 anche pensare che, sempre sfruttando la libert\u00e0 offerta dal dover dipingere non un autoritratto ma una allegoria, Artemisia - che, se \u00e8 corretta la datazione del quadro, doveva avere tra i quarantacinque e i quarantasei anni - non abbia resistito alla tentazione di rappresentarsi pi\u00f9 giovane.\nMa proprio rinunciando alla impaginazione classica degli autoritratti, che serviva a celebrare lo status sociale dell'artista, quella che emerge dalla tela \u00e8 l'immagine straordinariamente suggestiva di una Artemisia innamorata della sua arte e che ad essa si affida perch\u00e9 preservi la sua creativit\u00e0."}
{"id": "86706", "revid": "125276051", "url": "https://it.wikipedia.org/wiki?curid=86706", "title": "Giorgio Panariello", "text": "\u00c8 stato il direttore artistico e conduttore del Festival di Sanremo 2006.\nBiografia.\nGli esordi.\nNato a Firenze venne affidato ai nonni su richiesta della madre che lo abbandon\u00f2 pochi giorni dopo il parto. Giorgio Panariello cresce a Cinquale, frazione del comune di Montignoso. Aveva un fratello, Franco, detto Franchino, nato nel 1961 e morto per ipotermia la notte del 26 dicembre 2011.\nSi diploma all'istituto alberghiero di Marina di Massa. Tra il 1979 e il 1981 lavora presso un cantiere navale di Viareggio, ma abbandoner\u00e0 questo lavoro per approdare come deejay e imitatore a Radio Forte dei Marmi, e con Carlo Fontana, Cesare Tarabella, Claudio Fortini e Massimo Polacci danno vita alla trasmissione \"Radiosquillo,\" che proporranno anche in svariate discoteche della Versilia. In quella trasmissione nasce il personaggio di Merigo e spopola imitando, fra gli altri, il cantante Renato Zero. Questa esperienza termina nel 1985.\nVive in Versilia facendo svariati lavori, tra cui il cameriere in diversi locali tra i quali La Capannina di Forte dei Marmi, e crea un primo sodalizio con altri versiliesi che si affacciano nel mondo del cabaret tra cui Franco Ginesi, Rino Rivieri, Adolfo Drago, Mario Bertoncini, Ennio Bongiorni e Umberto Mosti. Con questi forma il gruppo \"I Lambrettomani\" (dal nome dello scooter Lambretta), con i quali approda a Firenze dove incontra, proprio a un'esibizione del gruppo presso L'Aloha di Fiesole, Carlo Conti e Leonardo Pieraccioni.\nSuo cavallo di battaglia \u00e8 l'imitazione di Renato Zero: in coppia con Drago, nel ruolo dell'autista, crea un vero spettacolo itinerante nelle notti viareggine. Inizia a esibirsi da solo con maggiore frequenza nelle discoteche toscane, fino ad approdare in trasmissioni per il lancio di nuovi talenti: \u00e8 il caso di \"Stasera mi butto\", con cui sbarca in Rai nel 1991. Nello stesso momento comincia un tirocinio teatrale con due spettacoli nei quali prova a proporre personaggi tipicamente toscani: lo scolaro Simone, l'ubriaco Merigo e Mario il bagnino.\nCarlo Conti, in vacanza a Vibo Valentia nel 1986, incontra Panariello mentre imita Renato Zero e cos\u00ec lo presenta nel suo programma \"Succo d'arancia\", dove esordisce anche Leonardo Pieraccioni. I tre formano cos\u00ec un trio comico, che in Toscana furoreggia nei teatri, in uno spettacolo chiamato \"Fratelli d'Italia\".\n\u00c8 un noto tifoso del .\nIl successo.\nInsieme a Carlo Conti appare ancora sul piccolo schermo nel 1994, nella trasmissione \"Vernice fresca\" su Teleregione Toscana. L'anno successivo la coppia riscuote maggiore successo con \"Aria fresca\", trasmessa sempre su Canale 10, Videomusic e dopo poche puntate trasferita su Telemontecarlo grazie agli ottimi ascolti. Il duo Panariello-Conti riesce cos\u00ec ad approdare sulla Rai e insieme sono protagonisti dei programmi \"Su le mani\" nell'estate 1996 e \"Va ora in onda\" nell'estate 1997.\nAl cinema.\nEntrato nella scuderia dei nuovi comici italiani degli anni novanta, insieme ad Antonio Albanese, Aldo, Giovanni e Giacomo, Leonardo Pieraccioni e altri, sotto l'egida del produttore Vittorio Cecchi Gori esordisce al cinema nel 1996 nel ruolo insolitamente drammatico di un maresciallo di una cittadina toscana negli anni trenta in trepida attesa del Duce nel film \"Albergo Roma\", diretto da Ugo Chiti e tratto dalla sua commedia teatrale \"Allegretto... per bene ma non troppo\". Al cinema, dove appare poi in un ruolo brillante nella commedia di Umberto Marino \"Finalmente soli\", preferisce il palcoscenico, iniziando nel 1997 con \"Boati di silenzio\" proposto anche in videocassetta.\nSi cimenta anche come regista, dirigendo s\u00e9 stesso in due pellicole: nel 1999 in \"Bagnomaria\", antologia dei suoi personaggi, e l'anno seguente in \"Al momento giusto\", dove interpreta un cronista che si trova per caso impegnato nello \"scoop\" clamoroso del crollo della Torre di Pisa. Nel 2005 torna sul grande schermo nel film girato da Pieraccioni \"Ti amo in tutte le lingue del mondo\", uno dei campioni d'incasso nel Natale di quell'anno. Nel 2007 interpreta \"Notte prima degli esami - Oggi\" di Fausto Brizzi e \"SMS - Sotto mentite spoglie\" di Vincenzo Salemme, con il quale torna a lavorare l'anno successivo in \"No problem\".\nShow, fiction, conduzione e direzione artistica del Festival di Sanremo 2006.\nNel 2000, 2001 e 2003 conduce su Rai Uno lo show \"Torno sabato\" legato alla lotteria Italia, nel quale si propone come \"show-man\" in monologhi e duetti canori e comici con personaggi famosi, tra cui Renato Zero, Sophia Loren, Terence Hill, Luciano Pavarotti, Vasco Rossi, Stefano Santucci, Adriano Celentano, Andrea Bocelli, Eros Ramazzotti, Raffaella Carr\u00e0, Gianni Morandi e Claudio Baglioni in duetto. Nel 2003 ospita inoltre l'amico cantautore Marco Masini, promuovente l'album \"...il mio cammino\" di ritorno sulle scene dopo l'annuncio del ritiro nel 2001.\nDopo essere comparso come ospite d'onore nella serata finale del Festival di Sanremo 2003, nel marzo 2004 affronta la sua prima \"tourn\u00e9e\" americana, a New York.\nIl 16 ottobre 2004 torna in televisione in diretta dal Teatro Verdi di Montecatini Terme con lo show del sabato sera \"Ma il cielo \u00e8 sempre pi\u00f9 blu\".\nNel 2005 recita dunque nella fiction \"Matilde\" con Sabrina Ferilli e nel 2006 presenta il Festival di Sanremo, del quale ricopre anche il ruolo di direttore artistico, affiancato da Ilary Blasi e Victoria Cabello: l'edizione di quell'anno tuttavia non ottiene il successo sperato, con una media di telespettatori e uno share del 40,17%.\nTeatro.\nNel 1994 scrive e interpreta a teatro lo spettacolo \"Fratelli d'Italia\", affiancato da Leonardo Pieraccioni e Carlo Conti.\nSul palcoscenico, sempre dal 2001, inizia una collaborazione col regista Giampiero Solari e con il cantante Paolo Belli, gi\u00e0 componente del complesso \"Ladri di biciclette\": nella primavera del 2003 interpreta il suo primo ruolo serio, di monsieur Jordain, nel \"Borghese gentiluomo\" di Moli\u00e8re. Nel 2007 si esibisce con lo spettacolo \"Faccio del mio meglio\" e nel 2011 torna con \"Panariello non esiste\".\nDa febbraio 2010 porta in scena a teatro lo spettacolo \"Ogni maledetta domenica\", un esperimento di teatro alla radio: le otto serate previste dello show, realizzato al teatro The Club di Roma, vanno in onda in diretta radiofonica sulle frequenze di RTL 102.5; in questo nuovo lavoro Panariello presenta una serie di nuovi personaggi affiancati ai classici del suo repertorio.\nIl ritorno in TV a Mediaset.\nDurante i Mediaset Night 2011, la tradizionale serata in cui i vertici Mediaset presentano le novit\u00e0 del palinsesto autunnale agli investitori pubblicitari e alla stampa, Piersilvio Berlusconi ha annunciato l'ingresso in squadra di Giorgio Panariello che lavorer\u00e0 a Mediaset nella stagione 2011/2012. Il suo show, \"Panariello non esiste\", parte quindi il 5 marzo 2012, in prima serata su Canale 5. Lo show termina dopo quattro appuntamenti il 26 marzo 2012, raccogliendo ottimi ascolti e critiche positive, ospitando inoltre, puntata per puntata, personaggi come Renato Zero, Claudio Baglioni, Joaqu\u00edn Cort\u00e9s, Martina Stella, Raffaella Carr\u00e0, Laura Pausini e molti altri.\nAttivit\u00e0 recenti e il nuovo ritorno in Rai.\nNell'autunno 2012 torna a teatro con lo spettacolo \"In mezzo@voi!\", incentrato sull'attualit\u00e0 e sulle novit\u00e0 dei cosiddetti social network. Lo spettacolo prosegue con diverse date fino al marzo 2013. Nello stesso periodo comincia le riprese di \"Un fantastico via vai\" film diretto e interpretato da Leonardo Pieraccioni, dove recita tra gli altri con Maurizio Battista, Serena Autieri, Massimo Ceccherini e Marco Marzocca: il film esce nelle sale nel dicembre 2013, a ridosso delle festivit\u00e0 natalizie.\nIl 12 aprile 2014 \u00e8 ospite della terza puntata del serale di \"Amici\" condotto da Maria De Filippi, dove sar\u00e0 nuovamente ospite il 27 maggio in occasione della puntata finale.\nIl 16 ottobre 2014 esce nelle sale il film \"...e fuori nevica\", diretto e interpretato da Vincenzo Salemme, con protagonisti oltre a Panariello Carlo Buccirosso, Maurizio Casagrande e Margareth Mad\u00e8.\nIl 14 febbraio 2015 \u00e8 ospite durante l'ultima serata del Festival di Sanremo condotto dall'amico Carlo Conti, imitando Renato Zero con a seguire un monologo sull'attualit\u00e0; riceve poi il \"Premio Citt\u00e0 di Sanremo\". Il suo intervento segna il picco d'ascolti della serata, con quasi 15 milioni di spettatori.\nDa dicembre del 2015, e per altri due anni, torna in TV su Rai 1 con lo spettacolo \"Panariello sotto l'albero\", dove ripropone alcuni suoi personaggi di successo e alcune imitazioni tra le pi\u00f9 riuscite.\nIl 5 e 6 settembre 2016 esordisce all'Arena di Verona con Leonardo Pieraccioni e Carlo Conti con lo spettacolo \"Pieraccioni, Conti e Panariello - Lo Show\". Seguir\u00e0 poi una tourn\u00e9e con tappe nei palasport di Assago, Roma, Firenze e Livorno.\nIl 7 giugno del 2018 ha condotto da piazza del Plebiscito di Napoli su Rai 1 \"Pino \u00e8\", concerto speciale in ricordo di Pino Daniele, morto tre anni prima, a cui hanno partecipato vari artisti della musica italiana, tra cui Biagio Antonacci.\nDall'autunno 2018 \u00e8 fra i giurati di \"Tale e Quale Show\", trasmissione di Rai 1 condotta dall\u2019amico Carlo Conti; ricopre tale ruolo anche nelle edizioni classiche, del torneo e di \"Tali e Quali\" degli anni seguenti. Il 14 febbraio 2020 va in onda su Rai 1, \"Panariello, Conti, Pieraccioni - Lo Show\", ultima tappa di Montecatini Terme del tour fatto con gli amici Carlo Conti e Leonardo Pieraccioni, che vince la serata con il 25,6% di share. Il 6 novembre conduce la seconda puntata di \"Tale e quale show - Il torneo\" insieme a Loretta Goggi, Vincenzo Salemme e Gabriele Cirilli per l'assenza di Carlo Conti, ricoverato in ospedale a causa del COVID-19. &lt;br&gt;\nL'11 febbraio 2021 sbarca su Rai 3 con \"Lui \u00e8 peggio di me\", show con Marco Giallini.\nControversie.\nNel luglio 2009 Panariello \u00e8 stato oggetto di una polemica politica: alcuni abitanti del comune di Montignoso, cittadina dove il comico ha vissuto a lungo (e vive tutt'oggi durante i mesi estivi), hanno presentato una richiesta formale al sindaco affinch\u00e9 non conferisse allo showman la cittadinanza onoraria per la quale era stato aperto l'iter. Il motivo \u00e8 la decisione del comico di collaborare come consulente con l'allora sindaco di Prato Roberto Cenni, esponente di spicco del centrodestra toscano. Panariello ha smentito l'accusa di essere un traditore politico, sostenendo di essere di sinistra ma di ritenere superati gli steccati ideologici, e ha motivato la sua scelta come dettata da un'antica amicizia, dato che Cenni, imprenditore e amministratore delegato della Sasch, era stato uno dei primi finanziatori dei suoi spettacoli.\nLibri.\nNel settembre 2008 \u00e8 uscito il suo primo libro \"Non ti lascer\u00f2 mai solo\", che narra la storia di un uomo che riesce a cambiare vita e a scoprire i veri valori della vita grazie a un cagnolino. Il 26 marzo 2019 esce il suo secondo libro edito da Mondadori dal titolo \"Adesso tu\". Si tratta di un romanzo con cenni autobiografici. Nel novembre 2020 esce il suo nuovo libro edito da Mondadori, dal titolo \"Io sono mio fratello\" dedicato al fratello Franco, deceduto il 26 dicembre 2011 per ipotermia.\nMusica.\nPanariello \u00e8 anche un autore di canzoni, tra cui \"Questa vita\" (scritta con Massimo Miniati, chitarrista degli Interno 31, e cantata anche in coppia con Giorgia a \"Torno sabato\") e \"Che Natale sei\" (cantata assieme a Petra Magoni).\nNel 1988 partecipa al progetto musicale disco dance \"Mod. N.4\" con \"Judicta\" e \"Judicta II\"; nei due vinili sono presenti le imitazioni di Roberto Benigni e Francesco Nuti e la voce di papa Giovanni Paolo II.\nNel 1989 compare nel brano \"Mussolini disco dance\", del gruppo \"Mod. n.4\", imitando la voce del Duce in una parodia della storica dichiarazione di guerra che diventa \"dichiarazione di festa\". Il vinile contiene anche un monologo di Panariello.\nNel 1992 esce un disco mix dove Giorgio canta una sua versione de \"Il Cielo\" su un lato mentre sull'altro lato una versione dance con tutte le sue imitazioni e i suoi personaggi.\nNel 1996 pubblica il cd \"Aria Fresca\", contenente i brani musicali per la trasmissione omonima, cantato da Carlo Conti e Panariello stesso, prodotto da Gianluca Sibaldi, Carlo Conti e Fernando Capecchi.\nImitazioni e personaggi.\nGiorgio Panariello ha imitato numerosi personaggi famosi e immaginari, tra cui Magic Alberta, Mario il bagnino, Merigo, Simone, Renato Zero, Lello Splendor, Nando, Ficus, la signora Italia, Naomo (parodia di Flavio Briatore), il macellaio Pio Bove, Il Pierre del Chiticaca di Orbetello, Raperino, Bruschetta, Julio Iglesias, Alessandro Del Piero e Sirvano.\nUno tra i suoi personaggi pi\u00f9 famosi \u00e8 Mario, il bagnino del \"Bagno Maria\" di Forte dei Marmi, dove lavora da sempre. La sua datrice di lavoro \u00e8 una certa Beatrice a cui, quando lei lo chiama, lui risponde \"\"Oh Bige, ghe dige??\". La sua esclamazione tipica \u00e8 \"Mariannagane!\". A ogni apparizione Mario si vanta di imprese incredibili avvenute in mare, come salvataggi di gruppo o gare di ogni genere vinte a man bassa. Il suo motto \u00e8 \"G'ho una determinata potenza ne' bracci non indifferente!\"\" Il personaggio compare anche nel film \"Bagnomaria\".\nNato con il primo spettacolo teatrale \"Quaderni a quadretti\", \u00e8 un bambino molto vivace, sempre pronto a creare zizzanie in famiglia sparlando in continuazione di tutto e di tutti. Nonostante frequenti la scuola non lo si pu\u00f2 definire uno studente modello: fra tutti i suoi passatempi basta citare la frequente scrittura di letterine e pensierini a Babbo Natale (dove si premura di fargli sapere come \u00e8 stato bravo e tranquillo durante l'anno, presentando poi un'abnorme lista di regali), \u00e8 pazzamente innamorato di una sua compagna di classe, Giulia, e trascorre gran parte del suo tempo con il nonno, al quale ne combina di tutti i colori. Adora i videogiochi e i cartoni animati, primo fra tutti i Power Rangers, con i quali si identifica in maniera totalizzante, urlando il suo motto \"Simone Power Rangers\" tenendo costantemente le braccia alzate. Il personaggio compare anche nel film \"Bagnomaria\". La sua frase ricorrente \u00e8 \"E So Simoneee!\"\nCiclista perennemente ubriaco, sempre vestito con una maglia azzurra a righe gialle. Normalmente trova qualcuno che tenta per scherzo di rubargli la bicicletta e poi lo accusa di aver dimenticato dove l'ha lasciata poich\u00e9 sbronzo. \u00c8 un personaggio davvero esistito nel passato di Panariello, era il sacrestano della sua parrocchia. Dice spesso al suo interlocutore \"Non fare tanto lo stupido!\" Il personaggio compare anche nel film \"Bagnomaria\".\nIl Pierre \u00e8 un giovane che lavora alla discoteca Chiticaca di Orbetello, locale dove lavorerebbe pure la sorella che, a detta di lui, sarebbe estremamente brutta. Veste sempre con una giacca di pelle nera e dei pantaloncini attillati verde fosforescente, con un evidente pacco a mo' di marsupio, da cui deriva la celeberrima domanda che ripete spesso: \"Si vede il marsupio?\" Il personaggio compare anche nel film \"Bagnomaria\", dove nell'occasione \u00e8 per\u00f2 il figlio scapestrato del sindaco del paese.\n\u00c8 il classico partecipante a un quiz a premi, porta una chioma nera e dichiara di venire da \"Ascoli provincia di Piceno\". Quando il suo interlocutore gli pone una domanda da quiz lui d\u00e0 sempre risposte improbabili. Dice molto spesso \"\"S\u00ec, s\u00ec\", \"Uh, scusa!!\" e \"Assettati ins'una panca, Lello Splendor (il migliore) e la o fanta\". Anche questo \u00e8 un personaggio che esiste davvero, precisamente a Massa, dove Giorgio ha ripreso molti dei suoi personaggi migliori caratterizzandoli e imitandoli perfettamente.\nUno dei personaggi pi\u00f9 famosi e apprezzati. \u00c8 una donna di mezz'et\u00e0 estremamente loquace e pettegola. La si vede sempre quando si trova sotto il casco del parrucchiere che racconta fatti privati propri o di suoi conoscenti. \u00c8 solita storpiare i nomi, ad esempio gli spaghetti con l'astice diventano per lei gli spaghetti col mastice, oppure invece di spezzare una lancia in favore di suo marito, spezza un'arancia. Storpia anche i passati remoti dei verbi: ad esempio, \"and\u00f2\" diventa \"andiede\", \"ordinai\" diventa \"ordiniedi\". Dal 2009 il personaggio compare anche negli spot Wind.\n\u00c8 il pi\u00f9 malinconico dei personaggi di Panariello. \u00c8 un anziano col bastone che siede su una panchina ed esprime dei monologhi parlando del passato e del presente, insistendo particolarmente sulle condizioni di disagio degli anziani.\nPersonaggio diventato famoso specialmente negli spot Wind insieme a Vanessa Incontrada. Luiji \u00e8 un insegnante di samba, che termina tutte le parole che dice con il suffisso -ji. Ogni volta che gli viene chiesto da dove viene, risponde che \u00e8 della provincia di Firenze, storpiando il nome di Scandicci (comune dell'hinterland fiorentino) nel pi\u00f9 esotico Scandiji.\nPersonaggio introdotto a partire da \"Torno sabato\", che \u00e8 la parodia di Flavio Briatore (il nome \u00e8 la maschilizzazione di Naomi Campbell, ex compagna del dirigente sportivo). Naomo \u00e8 ricchissimo e ostenta in continuazione la propria situazione economica, sottolineando invece la povert\u00e0 dei suoi interlocutori. Dal 2009 il personaggio compare anche negli spot Wind.\n\u00c8 il classico impresario di artisti e cantanti. Va in giro con un impermeabile beige e con un singolare guinzaglio che sta per\u00f2 in alto (come se avesse un animale volante). Molto spesso gli suona il telefonino e inizia a parlare la propria segretaria Roberta, che al termine della conversazione congeda con la frase \"Roberta, saluta tutti eh?\"\" Molto spesso presenta al pubblico, come uno dei suoi principali artisti, il cantante Tony Corallo, che poi entra in scena cantando la celebre \"Lauretta mia\".\nPersonaggio introdotto in \"Torno sabato\", \u00e8 un macellaio toscano specializzato nella vendita di pollame; come paradosso per la sua professione dice spesso \"quelli che fanno del male agli animali li ammazzerei tutti\". Pio Bove racconta spesso fatti privati e in particolare dice ogni volta di avere una nonna anziana con \"un avvoltoio sulla spalliera che le fa ansia\".\nPersonaggio nato nel 2011, rappresenta il classico uomo di mezza et\u00e0 che si incontra fuori dal bar. Poca voglia di lavorare e giudizi pronti contro tutto il mondo. Questo personaggio \u00e8 soprannominato il \"V\u00e0'ia\" per via della frase che ripete in continuazione.\nPanariello presentava questo personaggio durante i primi anni di carriera, imitazione di un trans che proponeva la vendita di improbabili film a luci rosse dai titoli pi\u00f9 fantasiosi e comici. Il personaggio fortemente caricaturale imitava l'allora programma notturno di Maurizia Paradiso che appunto vendeva film a luci rosse durante le programmazioni notturne di alcune reti private.\nImprobabile venditore di tappeti di un non ben precisato paese magrebino anche se dall'uso smodato della \"c\" aspirata toscana sembra quasi fiorentino. Proposto pi\u00f9 che altro durante le prime apparizioni di Panariello su reti locali."}
{"id": "86707", "revid": "547992", "url": "https://it.wikipedia.org/wiki?curid=86707", "title": "Sesostri III", "text": "Il suo regno fu un'epoca di grande ricchezza per l'Egitto, definito da Franco Cimmino un'\"espressione politica di altissimo livello\". \u00c8 unanimemente considerato il pi\u00f9 grande e potente faraone della XII dinastia e del Medio Regno (motivo per cui, probabilmente, ispir\u00f2 a Erodoto la figura dell'eroico faraone \"Sesostri\" che, secondo gli storici greci ed ellenistici, avrebbe perfino conquistato tutta l'Asia e parte dell'Europa), oltrech\u00e9 uno dei pi\u00f9 abili faraoni-guerrieri. Le sue campagne militari avviarono un'era di pace e prosperit\u00e0 economica che ridusse l'influenza dei governanti locali a favore dell'autorit\u00e0 centrale e port\u00f2 a una rinascita delle arti, dei commerci e dello sviluppo urbano. Sesostri III fu uno dei pochi faraoni a essere divinizzati ancora in vita e onorati con un culto personale; era adorato come un dio anche a secoli dalla sua morte. Il nome regale di Sesostri III, Kakhaura, significa \"Il Ka di Ra ha preso forma\", mentre il suo nome di nascita, Sesostri appunto (\"Senuosret\" in egizio) significa \"Uomo della dea Uosret\"\nFamiglia.\nSesostri III era figlio di Sesostri II e della regina Khenemetneferhedjet I \"Ueret\" (\"la Vecchia\"). Sono note con certezza due sue spose: Khenemetneferhedjet II \"la Giovane\" e Neferthenut, grazie alle loro sepolture presso la piramide di Sesostri, a Dahshur, cos\u00ec come varie figlie sono attestate per le loro tombe presso la piramide di Sesostri (e perci\u00f2 il loro esatto legame con il re non \u00e8 sempre chiaro): Sithathor, Menet, Senetsenebtisi, Meret. Il futuro faraone Amenemhat III fu molto probabilmente suo figlio. Non si conoscono altri figli.\nCampagne militari.\nPort\u00f2 avanti un'irrefrenabile espansione verso la Nubia (tra il 1866 a.C. e il 1863 a.C.), dove eresse fortezze sulle rive del Nilo: a Buhen, Semna occidentale e orientale, Toshka e Uronarti, che sono i migliori esempi di architettura militare egizia. Guid\u00f2 in tutto otto grandi campagne contro la Nubia, nel suo 8\u00ba, 10\u00ba, 16\u00ba e 19\u00ba anno di regno. Una sua stele a Semna, datata all'8\u00ba anno di regno (ca. 1870 a.C.), documenta le sue vittorie contro i nubiani, tramite le quali Sesostri si dice convinto di aver reso sicuri i confini meridionali del Paese, scongiurando ulteriori incursioni straniere. Un'altra grande stele, sempre a Semna, questa volta risalente al terzo mese del 16\u00ba anno di regno (ca. 1862 a.C.), commemora le sue vittorie in Nubia e nella regione di Canaan. Nell'iscrizione, Sesostri III ammonisce i suoi futuri successori di preservare i nuovi confini da lui stabiliti:\nLa sua ultima campagna, nel suo 19\u00ba anno di regno (ca. 1859 a.C.), ebbe meno successo perch\u00e9 le truppe del faraone furono catturate presso il Nilo, potendo disporre di meno unit\u00e0 rispetto al normale. Sesostri dovette ritirarsi e abbandonare l'impresa per evitare di rimanere intrappolato con i suoi uomini in territorio ostile.\nAnche verso est, in Siria-Palestina, le operazioni militari giunsero alla presa di Sekmen (Sichem) sul fiume Leonte (Libano) con lo scopo di colpire i nomadi Mentiju e Setjetiu e di rafforzare i rapporti con le piccole dinastie locali, spesso \"egizianizzate\". Per la prima volta nella storia egizia, il faraone si rec\u00f2 in Siria. Il ricordo di tale campagna \u00e8 rimasto sulle pareti della tomba di un comandante di Sesostri, Sobek-Khu, che racconta con orgoglio di aver accompagnato il re in guerra, di aver combattuto valorosamente nella presa di Sekmen catturando un prigioniero, e di essere stato premiato da Sesostri III in persona:\nLa forza e l'immensa influenza di Sesostri III ebbero un'eco tale che il sovrano fu adorato come un dio a Semna per molte generazioni successive. Jacques de Morgan rinvenne, nel 1894, iscrizioni sulla roccia presso l'isola di Sehel, vicino ad Assuan, documentando lo scavo di un canale avvenuto sotto Sesostri III. Inoltre eresse un tempio e fond\u00f2 una citt\u00e0 presso Abido, e un altro tempio a Medamud dedicato a Montu, il dio della guerra. Commission\u00f2 un canale attraverso la prima cateratta del Nilo (differente dal pi\u00f9 famoso Canale dei Faraoni, voluto da Necao II nel VII secolo a.C. e terminato da Dario I un secolo dopo).\nDibattito sulla durata del regno.\nUn papiro conservato al \u00c4gyptisches Museum und Papyrussammlung di Berlino riporta due date: il 20\u00ba anno di regno di Sesostri III e il 1\u00ba anno di regno di Amenemhat III, generalmente ritenute la prova di una coreggenza tra Sesostri e suo figlio iniziata a partire da quell'anno (ca. 1858 a.C.). L'egittologo statunitense Josef W. Wegner ha esaminato un'iscrizione che menziona un 39\u00ba anno di regno, su di un blocco di pietra calcarea proveniente da\nWegner ha notato che \u00e8 improbabile che Amenemhat III lavorasse al tempio mortuario del padre ancora nel suo ipotetico quarto decennio di regno, quindi quel 39\u00ba anno di regno non \u00e8 da riferire a quest'ultimo.\nL'unica possibile spiegazione per l'esistenza di tale blocco sembra una durata di 39 anni per Sesostri III, con una coreggenza di Amenhemat III negli ultimi 20 anni. Ci\u00f2 implica che Sesostri III visse durante i primi due decenni ufficiali di regno del figlio. L'ipotesi di Wegner \u00e8 rifiutata da studiosi come Pierre Tallet e Harco Willelms; secondo questi ultimi, \u00e8 probabile che la coreggenza di Sesostri e suo figlio non sia mai avvenuta e che il riferimento al 39\u00ba anno di regno si riferisca ad Amenemhat III, che potrebbe aver commissionato aggiunte o un altro genere di lavori ai vecchi monumenti del padre.\nAttivit\u00e0 politica.\nLa politica interna di Sesostri III fu finalizzata a frustrare, attraverso vaste riforme, le ambizioni autonomistiche dei nomarchi (cio\u00e8 dei capi dei distretti amministrativi, chiamati n\u00f2mi, in cui era suddiviso il Paese): il loro potere locale e regionale, infatti, costituiva una minaccia per l'autorit\u00e0 centrale del sovrano. Di ci\u00f2 si erano accorti gi\u00e0 i predecessori di Sesostri III, i quali avevano predisposto misure per limitarne l'influenza. La documentazione preservatasi permette di osservare una moltiplicazione dei titoli non ereditari connessi all'amministrazione e alla burocrazia centrale: un tale potenziamento delle istituzioni proprie della corte faraonica, e per di pi\u00f9 con cariche non trasmissibili ma dipendenti dalla volont\u00e0 dal sovrano, permise a Sesostri III di far tornare a s\u00e9 il grande potere che prima era dei governatori regionali, oltre a favorire lo sviluppo di un ceto medio di funzionari vincolati in tutto al faraone. \u00c8 stato notato come le tombe dei nomarchi fossero ricche e sontuose all'inizio del regno di Sesostri e modeste, quasi anonime, negli anni successivi. L'Egitto fu suddiviso in tre grandi circoscrizioni amministrative, chiamate \"uaret\": Nord, Sud e \"Testa di Sud\" (quest'ultima come base di lancio per la conquista della Nubia); dei 38 n\u00f2mi precedenti, ne furono conservati soltanto due, il II e il X, nell'Alto Egitto, forse per ragioni dinastiche non del tutto chiarite.\nFacevano parte della sua corte i visir Sobekemhat, Nebit e Khnumhotep. Il tesoriere del re ad Abido era Ikhernofret. Il tesoriere Senankh presiedette i lavori per il canale dell'isola di Sehel per conto di Sesostri.\nPiramide e complesso sepolcrale.\nIl complesso della piramide di Sesostri III (classificata con la sigla Lepsius XLVII) fu edificato 1,5 chilometri a nord-est della Piramide rossa a Dahshur e supera tutte le piramidi degli altri faraoni della XII dinastia sia per le dimensioni sia per i significati religiosi espressi architettonicamente. Alcuni ipotizzano che Sesostri non fu inumato l\u00ec, ma in un sofisticato complesso funerario ad Abido, con la piramide di Dahshur come cenotafio. \nI primi scavi nel sito furono condotti nel 1894 dall'archeologo francese Jacques de Morgan, che raggiunse la camera sepolcrale sfruttando un tunnel scavato da antichi razziatori. La piramide \u00e8 larga 105 metri e alta 78, per un volume totale di 288\u00a0000 metri cubici; il suo nucleo fu edificato in mattoni di fango dalle dimensioni molto eterogenee, a indicare che non furono impiegati stampi per mattoni di misure standard. La camera funeraria fu invece rivestita di granito, e al di sopra della sua volta fu ricavata - per alleggerire il peso del soffitto - un'altra camera ricoperta con cinque coppie di travi calcaree, ciascuna pesante 30 tonnellate. Sopra a queste ultime fu poi realizzata una volta in mattoni.\nIl complesso piramidale includeva un piccolo tempio funerario per il culto postumo del faraone e per il rifornimento di offerte e altre sette piramidi minori, destinate alle spose di Sesostri. Vi \u00e8 inoltre una galleria sotterranea per la sepoltura di altre donne della famiglia reale: l\u00ec sono stati rinvenuti i tesori della principessa Sithathor e della regina Mereret, figlie di Sesostri III. In antichit\u00e0 esisteva anche un tempio meridionale, in seguito distrutto.\nUna pi\u00f9 recente campagna di scavi \u00e8 stata condotta da Dieter Arnold negli anni 1990.\nPeculiarit\u00e0 della statuaria reale di Sesostri III.\nSesostri III \u00e8 molto conosciuto grazie alle sue statue, tutte molto distintive e immediatamente riconoscibili come sue. In esse, il faraone \u00e8 ritratto in differenti et\u00e0; in quelle dove appare pi\u00f9 anziano, in particolare, presenta un'espressione estremamente triste o pesantemente amareggiata: gli occhi sporgono dalle orbite contornate da rughe e occhiaie, la bocca e le labbra assumono una piega decisamente malinconica, le orecchie sono enormi e prominenti. In netto contrasto con il realismo quasi esagerato e i segni dell'et\u00e0 del viso e della testa, il resto del corpo veniva scolpito come giovane, muscoloso e idealizzato, seguendo i canoni tradizionali della statuaria faraonica.\nSi possono solo formulare teorie sulle ragioni che spinsero Sesostri III a farsi ritrarre in questo modo del tutto inedito; due ipotesi in particolare godono di maggiore seguito fra gli studiosi. Alcuni ritengono che Sesostri desiderasse essere rappresentato come un monarca solo e disincantato, umano prima ancora che divino, oppresso e consunto dalle preoccupazioni e dalle proprie responsabilit\u00e0. Secondo l'altra ipotesi, le sculture intendevano trasmettere l'immagine di un despota temibile capace di vedere e udire tutto ci\u00f2 che avveniva in Egitto (ipotetico motivo degli occhi sporgenti e delle grandi orecchie). In ogni caso l'imitazione di tale stile da parte di re successivi, e anche di privati, pu\u00f2 suggerire che una fisionomia cos\u00ec peculiare richiamasse qualit\u00e0 positive oggi difficilmente interpretabili.\nNelle tradizioni successive.\nErodoto.\nNel V secolo a.C., pi\u00f9 di un millennio e mezzo dopo Sesostri III, lo storico greco Erodoto scrisse nelle sue \"Storie\":\nL'affermazione di Erodoto secondo cui questo Sesostri (in greco: \u03a3\u03ad\u03c3\u03c9\u03c3\u03c4\u03c1\u03b9\u03c2) avrebbe conquistato le terre intorno al golfo Persico, l'Asia e parte dell'Europa (gli Sciti e i Traci risiedevano nell'attuale Ucraina e penisola balcanica) non \u00e8 ovviamente credibile.\nQuesta figura leggendaria di eroe carismatico nacque probabilmente, confusamente, dall'unione delle gesta di Sesostri I, Sesostri II e Sesostri III e forse anche di Ramses II \"il Grande\".\nManetone e Diodoro Siculo.\nManetone, sacerdote egizio d'epoca tolemaica, gli attribuisce un regno di 48 anni, probabilmente includendo gli anni di regno del padre, oltre a descriverlo come un dominatore \"della grande altezza di 4 cubiti, 3 palmi e 2 dita\" (pi\u00f9 di 2 metri). La tradizione ellenistica, tramandata da Manetone, Erodoto e Diodoro Siculo attribuisce a un sovrano di nome Sesostri imprese mirabolanti. Sesto Giulio Africano (160 - 240 d.C.) ed Eusebio (260 - 340 d.C.), compendiando gli scritti di Manetone, scrissero che Sesostri:\nDiodoro Siculo (90 a.C. - 27 a.C.), che lo chiama Seso\u00f6sis, e il geografo Strabone (60 a.C. - 21/24 d.C.) arrivarono ad affermare che Sesostri avrebbe conquistato il mondo intero, oltre a introdurre un sistema di caste e il culto del dio Serapide, in realt\u00e0 ben pi\u00f9 tardo.\nCiclo di inni a Sesostri III del Papiro UC 32157.\nUn papiro (UC 32157), scoperto da Flinders Petrie nel 1889 a Lahun, nel Fayyum, e conservato all'University College di Londra, ha restituito un ciclo di quattro inni dedicati a Sesostri III, forse recitati in occasione della sua ascesa al trono o della sua incoronazione: "}
{"id": "86708", "revid": "125470107", "url": "https://it.wikipedia.org/wiki?curid=86708", "title": "Francesco Storace", "text": "Nel corso della sua carriera politica, \u00e8 stato Presidente della Regione Lazio dal 15 maggio 2000 al 2 maggio 2005, Ministro della Salute nel terzo governo Berlusconi, deputato per la XII e la XIII legislature di cui \u00e8 stato presidente della commissione parlamentare di vigilanza Rai dal 17 settembre 1996 al 29 maggio 2000, e infine senatore nella XV legislatura.\nBiografia.\nGli inizi.\nGi\u00e0 da giovane inizia a intraprendere l'attivit\u00e0 politica, impegnandosi nel sociale e avvicinandosi presto al mondo del giornalismo. Svolge la parte pi\u00f9 significativa del suo lavoro di giornalista presso il quotidiano\" Secolo d'Italia\", in cui percorre tutti i gradini, fino ad arrivare all'incarico di capo dei servizi parlamentari. Successivamente assume l'incarico di capoufficio stampa del Movimento Sociale Italiano e poi di Alleanza Nazionale.\nViene eletto deputato per la prima volta alle elezioni politiche del 1994, nel collegio n. 21 della Circoscrizione Lazio, e viene riconfermato nello stesso collegio e circoscrizione nelle politiche del 1996. Ha fatto parte della Commissione parlamentare Antimafia e della commissione Cultura. Dal 17 settembre 1996 al 29 maggio 2000 (anno in cui fu eletto governatore del Lazio) fu presidente della Commissione bicamerale di vigilanza sulla RAI e sui servizi radiotelevisivi, carica durante la quale venne soprannominato da alcuni giornalisti \"Epurator\".\nPresidente della Regione Lazio.\nDa Montecitorio al Palazzo della Regione.\nAlle elezioni regionali del 2000 si candida, sostenuto dalla coalizione di centro-destra la Casa delle Libert\u00e0, e viene eletto presidente della regione Lazio, ottenendo il 51,29% di voti contro il 45,97% del suo principale avversario, nonch\u00e9 presidente uscente Piero Badaloni, appoggiato dalla coalizione di centro-sinistra L'Ulivo.\nGli anni della sua presidenza furono caratterizzati da una stretta collaborazione con la Chiesa cattolica romana, promulgando ad esempio, una legge sugli oratori cattolici al fine di esaltarne la funzione educativa e sociale.\nL'impegno a lavorare col mondo cattolico fu ribadito da lui stesso nella stesura del nuovo Statuto regionale del Lazio, in cui riconosceva come fulcro della societ\u00e0 la famiglia fondata sul matrimonio; emendamento allora fortemente voluto da Olimpia Tarzia, consigliera regionale molto nota all'interno dell'ambiente cattolico romano.\nSanit\u00e0 e Sussidi.\nTra gli altri provvedimenti della sua giunta regionale vi fu l'apertura dell'ospedale Sant'Andrea e di altri centri di cura; il riavvio della sperimentazione del metodo Di Bella contro i tumori, per quanto il Consiglio superiore di sanit\u00e0 esprimer\u00e0 un parere negativo, introdusse un rimborso dei farmaci per i pazienti meno abbienti; Promuovendo aiuti internazionali a medici e ospedali del terzo mondo, al fine di globalizzare la sanit\u00e0 per offrire livelli di eccellenza nelle zone pi\u00f9 povere del pianeta (anche tramite vie telematiche), e per dare una risposta al fenomeno sociale dell'immigrazione. La sua gestione della sanit\u00e0 nel Lazio ricevette gli elogi di Giulio Andreotti e di alcuni esponenti della curia vaticana.\nStorace stanzi\u00f2 degli sussidi per le famiglie regolarmente sposate in Chiesa o in Comune; questo atto suscit\u00f2 delle critiche in cui con questo provvedimento volesse penalizzare le coppie di fatto, critiche a cui replic\u00f2 di essere infondate, affermando che la sua legge serviva a contrastare la povert\u00e0 e di aver stanziato fondi anche per le ragazze madri, ribadendo comunque di avere come obiettivo principale quello di aiutare i giovani a sposarsi.\nGiorno del ricordo.\nNel 2003 fa deliberare l'istituzione del giorno del ricordo, per commemorare le vittime italiane delle foibe jugoslave, e \u00ab\"superare vecchie divisioni e rancori nel ricordo di una delle persecuzioni pi\u00f9 feroci compiute contro gli italiani\"\u00bb; insieme ad essa fu inserita la giornata di celebrazione per la proclamazione della Repubblica Romana del 1849, per \u00ab\"radicare nel Risorgimento quel complesso di valori e di principi universali che saranno poi trasfusi in tutte le costituzioni liberali\"\u00bb.\nLa corsa al secondo mandato.\nAlle elezioni regionali nel Lazio del 3 e 4 aprile 2005 si ricandida per un secondo mandato alla presidenza della regione, ma perde, venendo sconfitto con il 47,37% dei voti dal giornalista Piero Marrazzo, suo principale avversario, sostenuto dalla coalizione di centro-sinistra L'Unione, che ottiene il 50,69% dei voti.\nMinistro della Sanit\u00e0.\nPoco dopo aver perso le regionali, diventa ministro della salute nel terzo governo Berlusconi. In qualit\u00e0 di ministro aument\u00f2 di 100 milioni i fondi per la ricerca sanitaria, guadagnandosi gli apprezzamenti dell'oncologo Umberto Veronesi. Tra gli altri provvedimenti, Storace fece sospendere la sperimentazione della pillola abortiva, chiedendo il rispetto rigoroso delle procedure e delle indicazioni del Consiglio superiore di sanit\u00e0. La sua ordinanza suscit\u00f2 reazioni critiche da parte del mondo di centro-sinistra, mentre incontr\u00f2 giudizi favorevoli presso il mondo cattolico.\nAlle politiche del 2006 si candida per la coalizione della Casa delle Libert\u00e0 e viene eletto senatore nella circoscrizione Lazio.\nLa Destra.\nAbbandono di AN.\nNel luglio 2007, a causa dei contrasti con il leader del partito Gianfranco Fini, lascia AN. Infatti da parte sua venne fatta la dichiarazione secondo la quale, se Fini non avesse convocato il congresso nazionale di AN, lui si sarebbe tenuto pronto a fondare un nuovo soggetto politico: la scadenza di questo ultimatum venne fissata per il giugno del 2007. Il 30 maggio 2007 Storace annuncia le proprie dimissioni dall'Assemblea nazionale di AN. Il 3 luglio, dato che il richiesto congresso nazionale non \u00e8 stato convocato, Storace, con una lettera indirizzata a Daniele Marin, presidente del circolo di AN della Balduina, lascia definitivamente Alleanza Nazionale presentando un nuovo partito, La Destra. Il partito nasce per opporsi alle posizioni moderate di Gianfranco Fini. Aderiscono al movimento, tra gli altri, l'allora segretario della Camera Teodoro Buontempo e Daniela Santanch\u00e8. Dopo aver fondato il nuovo soggetto politico, si iscrive al Gruppo misto al Senato della Repubblica nella componente La Destra assieme ai senatori Stefano Losurdo e Stefano Morselli, provenienti entrambi dal Gruppo di Alleanza Nazionale.\nElezioni politiche del 2008.\nAlle politiche del 2008 in seguito allo scioglimento anticipato delle Camere, si presenta con la lista elettorale La Destra - Fiamma Tricolore, di orientamento conservatore in accordo con il Movimento Sociale Fiamma Tricolore di Luca Romagnoli, accordo che fu raggiunto il 15 febbraio, con a capo della lista Daniela Santanch\u00e8, indicata come capolista. Lo schieramento di Storace non ottiene alcun seggio in Parlamento, poich\u00e9 non riesce a supera gli sbarramenti del 4% alla Camera e dell'8% al Senato per le liste che corrono da sole. Alle successive elezioni comunali di Roma si candida a sindaco di Roma per la Destra-Fiamma Tricolore di Alessandra Mussolini ottenendo il 3,3% decidendo di non sostenere il candidato di tutto il centrodestra, Gianni Alemanno.\nNel giugno 2008 Storace viene nominato presidente della commissione speciale per Roma Capitale.\nRitorno nel Centro-destra.\nNel marzo 2010 sostiene la candidatura di Renata Polverini candidata del centrodestra alla Presidenza della Regione Lazio. La Destra in quella occasione riesce a raccogliere quasi 100.000 voti riuscendo ad eleggere 2 consiglieri risultando fondamentale per l'elezione della Polverini avvenuta per pochi voti. Storace diventa capogruppo de la Destra al Consiglio regionale del Lazio mentre il presidente del partito Teodoro Buontempo diventa Assessore regionale alla Casa nella Giunta Polverini.\nLa rincorsa al secondo mandato.\nIl 10 ottobre 2012 assume la direzione del quotidiano online \"Il Giornale d'Italia\". Il 29 dicembre dello stesso anno ufficializza la sua candidatura alla presidenza della regione Lazio per le elezioni del 2013 con la formazione politica La Destra. Il 31 dicembre 2012 Silvio Berlusconi annuncia il sostegno del Pdl a Storace. Il 2 gennaio 2013 annuncia il possibile appoggio a Gianni Alemanno nella corsa al Campidoglio. Il 14 gennaio Silvio Berlusconi annuncia che Storace sar\u00e0 il candidato di tutto il centrodestra alle elezioni regionali del Lazio che perder\u00e0 con il 29,32% contro il candidato di centrosinistra Nicola Zingaretti (40,65%). Diviene quindi consigliere regionale e capogruppo del suo partito. Dopo la riunione del Comitato Centrale della Destra del 29 marzo 2014 Storace decide di consentire il doppio tesseramento degli iscritti a La Destra anche a Forza Italia.\nElezioni Comunali del 2016.\nDopo le dimissioni forzate da sindaco di Roma di Ignazio Marino e lo scioglimento del consiglio comunale, il 31 gennaio 2016 annuncia la volont\u00e0 di candidarsi alle primarie del centro-destra per concorrere alle elezioni comunali di quell'anno appoggiato da vari esponenti della destra capitolina; la decisione \u00e8 rafforzata dal fatto che la coalizione di centro-destra (Forza Italia-Lega-Fratelli d'Italia) ha deciso di sostenere Guido Bertolaso, avverso a Storace, senza passare per le primarie richieste invece dal leader de La Destra. Il 28 aprile Bertolaso ritira la propria candidatura per Forza Italia e questa converge sul civico Alfio Marchini, appoggiato gi\u00e0 dagli altri partiti di centro; lo stesso fa Storace il 2 maggio presentando a sostegno dell'imprenditore la \"Lista Storace\" (composta da La Destra e \"Azione Nazionale\" vicina a Gianni Alemanno) di cui \u00e8 capolista. Il 5 giugno Marchini ottiene il 10,97% piazzandosi quarto, mentre la \"Lista Storace\" ottiene circa 7.000 voti pari allo 0,6% senza ottenere eletti; Storace, primo della lista, raccoglie in totale 816 preferenze.\nMovimento Nazionale per la Sovranit\u00e0.\nll 17 febbraio 2017 scioglie La Destra e fonda, assieme all'ex sindaco di Roma Gianni Alemanno e ad altri esponenti ex AN, il Movimento Nazionale per la Sovranit\u00e0: partito politico di destra di cui viene eletto dai 1.500 delegati, presidente con Alemanno segretario. Resta in vita il comitato di gestione de La Destra composto da Adriano Coletta come presidente e Marco Di Andrea e Sergio Marchi come componenti per chiudere gli ultimi bilanci.\nIl MNS in Lombardia e nel Lazio si schiera a sostegno dei candidati della coalizione di centro-destra Attilio Fontana e Stefano Parisi. Proprio nel Lazio, per\u00f2 Storace da mesi vuole appoggia il sindaco di Amatrice Sergio Pirozzi, scontrandosi con Alemanno, arrivando a dimettersi da Presidente del movimento e abbandonare il Movimento che egli stesso aveva contribuito a fondare.\nIl 31 gennaio 2018 nella sua lettera di dimissioni da presidente del Movimento, pone un quesito: \"ha senso mantenere in vita un piccolo movimento che rischia di finire schiacciato tra Fratelli d'Italia e CasaPound o \u00e8 meglio entrare direttamente, senza pretese, nella Lega di Salvini?\"\nIndipendente.\nPer le elezioni politiche italiane del 2018 Storace propone pubblicamente due voti, per Camera e Senato a Fratelli d'Italia e Lega. Il 4 luglio 2018 Storace annuncia la chiusura de \"Il Giornale d'Italia\". Il 28 luglio dello stesso anno, nonostante lo scioglimento de La Destra, si riunisce il comitato di gestione per notificare a Storace una delega precisa: nome e simbolo potranno essere disponibili esclusivamente per un cammino comune con Fratelli d'Italia di Giorgia Meloni. Il 21 novembre Storace stipula quindi un accordo federativo con la Meloni in vista delle elezioni europee 2019 e con l'obiettivo di dare vita a un movimento conservatore alternativo alla Lega. Sempre nel 2019 viene chiamato alla direzione del \"Secolo d'Italia\"\nIl 19 marzo 2021 dichiara il proprio supporto alla Lega nell'appoggio al governo Draghi, criticando duramente la scelta di FdI di collocarsi all'opposizione."}
{"id": "86710", "revid": "339392", "url": "https://it.wikipedia.org/wiki?curid=86710", "title": "Campionato di ciclismo di Zurigo", "text": ""}
{"id": "86711", "revid": "289247", "url": "https://it.wikipedia.org/wiki?curid=86711", "title": "Chol", "text": ""}
{"id": "86712", "revid": "438678", "url": "https://it.wikipedia.org/wiki?curid=86712", "title": "Piero Marrazzo", "text": "Biografia.\nFiglio del giornalista Giuseppe Marrazzo, durante gli studi di giurisprudenza ha una prima attivit\u00e0 politica giovanile, portata avanti nell'area socialista riformista. Poco dopo la laurea entra in Rai.\nGiornalismo.\nI successivi vent'anni in Rai lo hanno visto come conduttore e inviato del TG2, poi come responsabile della testata regionale della Toscana e poi, chiamato da Giovanni Minoli, alla \"Cronaca in diretta\", agli speciali \"Format\" e al programma \"Drug Stories\", realizzato in base a un accordo tra UNDCP e la RAI e incentrato sulla produzione e sul traffico di droga, oltre ai problemi legati alla prevenzione, al trattamento delle tossicodipendenze e alle strategie di lotta al narcotraffico.\nNel 2002 vince la sezione giornalismo, dedicata ad Antonio Ravel, del Premio Cimitile. Dall'ottobre 1998 al 2004 conduce \"Mi manda Raitre\".\nCarriera politica.\nNel novembre 2004 ha accettato di candidarsi per la carica di presidente della regione Lazio, con la coalizione di centrosinistra, \"L'Unione\", in occasione delle elezioni regionali dell'aprile 2005, in cui ha vinto con il 50,7% dei voti. Nel periodo di campagna elettorale sarebbe stato spiato illegalmente allo scopo di ostacolarne l'elezione a presidente regionale (tale vicenda \u00e8 correlata allo scandalo \"Laziogate\"). In seguito all'elezione ha suscitato alcune critiche da parte dell'opposizione il fatto che Marrazzo abbia aumentato, in maniera giudicata eccessiva, le consulenze e gli incarichi alla Regione Lazio, anzich\u00e9 procedere a dei tagli.\nA fronte dell'emergenza rifiuti nella Regione Lazio, Marrazzo ha assunto una gestione commissariale che, secondo una sua prima dichiarazione, sarebbe dovuta scadere il 31 gennaio 2007, ma poi \u00e8 stata da lui prorogata fino al 24 giugno 2008, data in cui \u00e8 stato presentato al Consiglio regionale lo stato di attuazione delle misure per l'uscita dall'emergenza. Marrazzo ha preferito attuare una politica di chiusura delle discariche gi\u00e0 esistenti, affermando che un loro ampliamento non \u00e8 all'ordine del giorno. E ha puntato sul rilancio della raccolta differenziata, con l'obiettivo di raggiungere il 50% nel 2011, con investimenti per oltre 300 milioni di euro da destinare alle Province e ai Comuni del Lazio. In particolare, \u00e8 stato raggiunto un accordo con il Comune di Roma per portare la raccolta differenziata fino al 45% entro il 2013.\nNel 2008, per cercare di riorganizzare la macchina amministrativa, Marrazzo ha dato avvio al cosiddetto \"progetto trasparenza\", promosso dal governo, col quale sono stati messi a disposizione dei cittadini su Internet i dati di diverse strutture dirigenziali (retribuzioni, orari di lavoro, dati su promozioni e trasferimenti, incentivi di produttivit\u00e0). L'iniziativa ha ricevuto l'approvazione del Ministro della Pubblica Amministrazione Renato Brunetta. All'inizio dell'attivit\u00e0 di governo, Marrazzo ha chiamato tutte le Asl e le aziende ospedaliere a una verifica sui conti della sanit\u00e0. Dai documenti contabili trasmessi dalle Aziende sanitarie, ospedaliere, dagli Irccs e dai Policlinici \u00e8 emerso un debito di circa 10 miliardi accumulato negli anni precedenti.\nAll'inizio del 2007, \u00e8 stato sottoscritto con il Governo un piano di rientro per l'abbattimento del debito e la nuova gestione del sistema sanitario regionale. Il debito, che era stato oggetto di transazioni con le banche, \u00e8 stato ristrutturato grazie ad un prestito della Cassa Depositi e prestiti pari a cinque miliardi di euro. Per far fronte all'indebitamento della sanit\u00e0 regionale, Marrazzo ha assunto \"ad interim\" l'assessorato alla sanit\u00e0; nel luglio del 2008 \u00e8 stato quindi nominato dal Governo commissario \"ad acta\" per l'attuazione del piano di rientro. Tra i provvedimenti, ha predisposto la chiusura di alcuni ospedali romani, tra cui il Forlanini e il San Giacomo, decisione che ha provocato varie proteste da parte degli ospedalieri interessati e di numerose associazioni di residenti. Sui tagli decisi da Marrazzo \u00e8 giunto l'allarme di Confindustria che teme una perdita di 3.500 posti di lavoro.\nA partire dal 17 settembre 2008 Marrazzo ha reintrodotto il pagamento del \"ticket\" sui medicinali nelle farmacie del Lazio, in base a un decreto che \u00e8 stato contestato da associazioni come \"Federfarma\", \"Cosnil\", \"Federitalia Consumatori\", a causa dei disagi a cui potrebbero andare incontro i cittadini delle fasce pi\u00f9 deboli. Il 30 settembre successivo Marrazzo ha ottenuto dal governo Berlusconi lo sblocco di fondi pari a 5 miliardi di euro, dovuti dallo Stato alla Regione, come gi\u00e0 indicato dalla Corte dei Conti del Lazio, con cui rimpinguare le casse della regione per far fronte all'indebitamento della spesa sanitaria che ammonterebbe a 9 miliardi e 700 milioni; inoltre, il governo regionale si \u00e8 impegnato col ministro Sacconi a ridurre tale debito entro il 2009. Alcune polemiche hanno investito Marrazzo in occasione della festa di San Valentino del 2009, per aver destinato 72.000 euro dei fondi regionali alla realizzazione di un concerto musicale, riservato ai dipendenti della Regione Lazio.\nI sindacati e altre categorie istituzionali hanno obiettato che quei soldi sarebbero dovuti essere impiegati per scopi di pubblica utilit\u00e0. Il 18 febbraio 2009 la giunta regionale di Marrazzo subisce le dimissioni degli esponenti del Partito dei Comunisti Italiani, che passano all'opposizione, a seguito della sua decisione di modificare la composizione della giunta inserendo Francesco Scalia al posto di Marco Di Stefano, entrambi esponenti del PD, e Vincenzo Maruccio dell'Italia dei Valori al posto di Mario Michelangeli del PDCI. Per fronteggiare la crisi economica, la Regione ha raggiunto un accordo con Unicredit e Unionfidi, per anticipare gli assegni ai lavoratori Alitalia in cassa integrazione.\nScandalo, dimissioni e assoluzione.\nIl 23 ottobre 2009 viene diffusa la notizia che Marrazzo sarebbe stato ricattato da quattro militi dei Carabinieri, in possesso di un video che mostrerebbe un incontro tra il presidente ed una transessuale, con apparente presenza di sostanze stupefacenti, avvenuto nel luglio precedente in un appartamento di via Gradoli, nella zona di Tomba di Nerone a nord di Roma. Tale relazione \u00e8 stata descritta da Marrazzo come un rapporto mercenario occasionale, mentre la transessuale Natalie ha dichiarato di essere la fidanzata di Marrazzo e di frequentarlo da sette anni. In seguito al clamore mediatico sollevato dalla vicenda, dopo aver inizialmente negato il proprio coinvolgimento, Marrazzo ha ammesso il fatto, definendolo \"frutto di una mia debolezza della vita privata\", autosospendendosi dalla carica di Presidente della Regione Lazio e trasferendo i poteri al vicepresidente e assessore all'Urbanistica Esterino Montino.\nIl provvedimento di autosospensione \u00e8 stato contestato da alcuni esponenti del Popolo della Libert\u00e0, in quanto \u00abnon previsto dallo statuto\u00bb regionale. Il 26 ottobre Marrazzo si \u00e8 dimesso ufficialmente dall'incarico di commissario regionale per la sanit\u00e0 e il giorno successivo, anche da Presidente della regione, aprendo la strada alle elezioni anticipate nella Regione Lazio. Gianguerino Cafasso, coinvolto nello scandalo con il ruolo di mediatore nella vendita del video, era stato trovato morto il precedente 12 settembre, ucciso da una dose di cocaina. Il 20 novembre Brenda, una delle due transessuali coinvolte nello scandalo, viene trovata morta soffocata dal fumo nel suo appartamento di via dei Due Ponti in seguito a un incendio, che secondo la pista pi\u00f9 accreditata dagli inquirenti sarebbe stato di origine dolosa.\nIl 19 aprile 2010 la Corte di Cassazione ha dichiarato Marrazzo vittima di un complotto organizzato da Carabinieri infedeli. La Suprema Corte ha escluso altres\u00ec ogni addebito nei suoi confronti, considerando la droga per solo uso personale e non ravvisando illeciti nell'utilizzo dell'auto blu nel corso dei suoi incontri, perch\u00e9 i regolamenti non ne prevedevano restrizioni all'uso. La sentenza in particolare ha precisato che i carabinieri avevano attuato un'accurata preparazione di quella scena, che prevedeva non solo la presenza della droga ma anche (nello stesso tavolino, accanto al piatto che la conteneva) della tessera personale della vittima, affinch\u00e9 non vi fossero dubbi sulla identificazione del politico. Un comportamento proteso a non dar scampo all'allora presidente della Regione, a renderlo vulnerabile e disponibile a soddisfare ogni loro possibile richiesta, di denaro, effettivamente preteso, sul momento o di altre elargizioni o favori; un comportamento proteso a confezionare un documento appetibile dalla stampa scandalistica, e dunque proficuamente commerciabile.\nRitorno al giornalismo.\nNel luglio del 2010 viene dato l'annuncio che Marrazzo sarebbe tornato a fare giornalismo, realizzando documentari ed inchieste per Rai 3, ma non in veste di conduttore. Il suo primo ritorno in Rai \u00e8 un documentario sull'Armenia in onda su Rai 3 il 4 gennaio 2012. Dal 2010 \u00e8 consulente del direttore di Rai 3.\nIl 13 novembre 2013, a distanza di nove anni, torna a condurre un programma televisivo: il talk show \"Razza Umana\" su Rai 2, un \"racconto curioso della complessit\u00e0 del nostro mondo\" con documentari della durata di 15 minuti provenienti da tutto il mondo. A causa dei bassi ascolti, il 20 marzo 2014 \"Razza Umana\" \u00e8 stato definitivamente chiuso (era partito con un 4,82% di share per finire con un 2,41%). Nel 2015 diventa corrispondente da Gerusalemme per la Rai, incarico da cui viene sospeso il 25 luglio 2019 dopo l'accertamento di alcune irregolarit\u00e0 amministrative relative alla gestione della sede. A seguito di una inchiesta interna, a fine settembre dello stesso anno la Rai riconosceva Marrazzo responsabile di solo omesso controllo, irrogandogli una sospensione dal servizio di dieci giorni. Da gennaio 2020 Marrazzo riveste l'incarico di caporedattore a disposizione del direttore di Rai News 24 e dal 25 aprile successivo conduce il telegiornale della notte sul canale all-news.\nVita privata.\nHa tre figlie, Giulia e Diletta, avute dal primo matrimonio con Isolina Fiorucci, e Chiara, avuta dal secondo matrimonio con la giornalista di Rai 3 Roberta Serdoz dalla quale si \u00e8 separato nel 2009."}
{"id": "86713", "revid": "125276618", "url": "https://it.wikipedia.org/wiki?curid=86713", "title": "Steno", "text": "Biografia.\nFiglio di Alberto Vanzina, un giornalista piemontese del \"Corriere della Sera\" emigrato molto giovane in Argentina per fondare un giornale italiano, e di Giulia Boggio, una ragazza conosciuta dal padre sul transatlantico in uno dei suoi viaggi. A soli tre anni rimase orfano del padre con la famiglia che versava in gravi difficolt\u00e0 economiche. Complet\u00f2 gli studi liceali e si iscrisse alla facolt\u00e0 di giurisprudenza non terminando gli studi universitari.\nDiplomatosi scenografo all'Accademia di Belle Arti, entr\u00f2, verso la met\u00e0 degli anni trenta, al Centro sperimentale di cinematografia e inizi\u00f2 a disegnare caricature, vignette e articoli umoristici adottando lo pseudonimo di Steno (che utilizzer\u00e0 anche al cinema tranne in due occasioni nelle quali si firm\u00f2 col suo vero nome) in omaggio ai romanzi di Flavia Steno, dapprima alla \"Tribuna Illustrata\", quindi entrando nella redazione del celebre giornale umoristico \"Marc'Aurelio\", fucina di nomi in seguito importanti come Marcello Marchesi e Federico Fellini, dove rimase per cinque anni, scrivendo nel medesimo tempo anche copioni radiofonici e testi per il teatro di avanspettacolo.\nDa l\u00ec le porte del cinema si aprirono grazie a Mario Mattoli, che lo vuole come sceneggiatore, \"gagman\" e spesso aiuto regista in molti suoi film, scrivendo copioni anche per Simonelli, Bragaglia, Freda e Borghesio, oltre ad apparire come attore in due film. Nel 1949, con \"Al diavolo la celebrit\u00e0\" fece il suo esordio alla regia dirigendo otto film in collaborazione con Mario Monicelli, gi\u00e0 suo compagno di sceneggiature sin dall'immediato dopoguerra. A partire dal 1952, con \"Tot\u00f2 a colori\" firm\u00f2 da solo le sue pellicole.\nNei trenta anni seguenti, specializzatosi nel prediletto cinema comico, diresse un grande numero di film che ottennero spesso grandi successi con attori cari al grande pubblico, tra i quali quelli pi\u00f9 grandi, Tot\u00f2 e Alberto Sordi, ma anche Aldo Fabrizi, Renato Rascel, le coppie Tognazzi-Vianello e Franchi-Ingrassia, Johnny Dorelli, Bud Spencer, Lando Buzzanca, Gigi Proietti, Enrico Montesano, Renato Pozzetto, Paolo Villaggio e Diego Abatantuono, nonch\u00e9 attrici celebri quali Marisa Allasio, Sylva Koscina, Edwige Fenech, Ornella Muti, Monica Vitti, Mariangela Melato e tante altre.\nI titoli dei film da lui diretti hanno segnato un'epoca. Regista ironico e, a volte, dissacrante, sub\u00ec nel 1954 anche una disavventura censoria con la commedia \"galante\" \"Le avventure di Giacomo Casanova\", ritirata dagli schermi e rimessa in circolazione dopo numerosi tagli. Una versione restaurata di questa pellicola \u00e8 stata presentata in una sezione collaterale della 62\u00aa Mostra del Cinema di Venezia.\nNegli anni settanta e ottanta ottenne ancora consensi con il notevole \"La polizia ringrazia\", interpretato da Enrico Maria Salerno e capostipite della serie definita \"poliziottesca\", e dirigendo Bud Spencer nei quattro film della serie di \"Piedone\" e nei sei film per la televisione della serie \"Big Man\" lasciati incompiuti a causa della sua improvvisa scomparsa dovuta ad un ictus cerebrale.\nIl suo ultimo lavoro per il grande schermo fu \"Animali metropolitani\" un film uscito postumo che non riscosse particolari consensi e venne giudicato un ritratto pessimista per la visione negativa che aveva dell'essere umano del futuro.\nNel 1993 Sellerio ha pubblicato \"Sotto le stelle del 44\", diario che Steno ha tenuto durante la guerra. Il volume \u00e8 stato rieditato nel 2017 da Rubettino.\n\u00c8 sepolto nel Cimitero Flaminio di Roma.\nVita privata.\nSposato con Maria Teresa Nati, ebbe da lei due figli entrati con successo nel mondo del cinema: i fratelli Vanzina, Enrico come sceneggiatore, Carlo come regista e produttore. Come ricordato pi\u00f9 volte dal figlio Enrico (ad esempio in \"Una famiglia italiana\"), Steno era politicamente simpatizzante liberale."}
{"id": "86717", "revid": "2214445", "url": "https://it.wikipedia.org/wiki?curid=86717", "title": "Teorema principale", "text": "Il teorema principale (in inglese master theorem), noto anche come teorema dell'esperto o teorema del maestro, \u00e8 un teorema inerente all'analisi degli algoritmi che fornisce una soluzione asintotica ad una famiglia di relazioni di ricorrenza. \u00c8 stato inizialmente esposto da Jon Bentley, Dorothea Haken, e James B. Saxe nel 1980, dove fu descritto come un metodo unificato per una famiglia di ricorrenze. Il nome di questo teorema \u00e8 stato popolarizzato dal famoso manuale \"Introduzione agli algoritmi\" di Cormen, Leiserson, Rivest e Stein. Non fornisce una soluzione a tutte le possibili relazioni di ricorrenza, ed una sua generalizzazione \u00e8 il teorema di Akra-Bazzi.\nInformalmente, il teorema afferma che, data una relazione di ricorrenza nella forma formula_1 con formula_2 e formula_3, in alcuni casi si pu\u00f2 ottenere una soluzione confrontando formula_4 con la funzione formula_5. Se formula_4 \u00e8 asintoticamente polinomialmente pi\u00f9 piccola (ovvero pi\u00f9 piccola per almeno un fattore polinomiale formula_7 allora formula_8; se le due funzioni hanno asintoticamente la stessa grandezza allora formula_9; infine, se formula_4 \u00e8 sufficientemente regolare e polinomialmente pi\u00f9 grande allora formula_11. Non sono coperti dal teorema i casi in cui formula_4 sia asintoticamente pi\u00f9 grande o pi\u00f9 piccola di formula_5 in modo non polinomiale.\nEnunciato.\nSia data una relazione di ricorrenza formula_14 nella forma\ndove formula_2 e formula_3 sono costanti e formula_18 si pu\u00f2 interpretare sia come formula_19 (parte intera)\nsia come formula_20 (parte intera superiore).\nAllora la funzione formula_21 \u00e8 limitata asintoticamente secondo uno dei tre seguenti casi:\nDimostrazione.\nLemma.\nLa somma formula_33 definita su potenze di formula_34, dove formula_2 e formula_3 sono costanti e formula_4 \u00e8 non negativa, ha rispettivamente comportamento asintotico:\nDimostrazione.\nCaso 1.\nPer il caso 1, l'ipotesi implica\nche sostituita in formula_45 porta a \nRaccogliendo i fattori comuni, semplificando e sommando la serie geometrica troncata risultante, si ha \nPoich\u00e9 formula_48 e formula_34 sono costanti, si ha\ne dal fatto che, poich\u00e9 formula_51 \u00e8 una costante,\nche insieme danno\nda cui la tesi.\nCaso 2.\nAnalogamente al caso 1, per il caso 2 l'ipotesi implica\nche sostituita in formula_45 porta a \nSi procede analogamente al caso precedente, tuttavia la serie troncata ottenuta non \u00e8 una serie geometrica, ma una serie a termini costanti \nda cui la tesi.\nCaso 3.\nApplicando iterativamente formula_58 volte l'ipotesi di regolarit\u00e0 del caso 3, si ha\nper valori sufficientemente grandi di formula_60. Tale condizione vale dunque per tutti tranne al pi\u00f9 un numero costante di termini, per i quali formula_60 non \u00e8 sufficientemente grande. Analogamente ai casi precedenti, si sostituisce nella definizione di formula_45, ottenendo\ndove formula_64 rappresenta i termini precedentemente citati per i quali non vale la disuguaglianza. Sommando la serie geometrica si ha \ne poich\u00e9 la definizione di formula_45 contiene formula_4 in una somma a termini non negativi, si ha anche formula_68. Combinando le due limitazioni asintotiche, si ha formula_43.\nDimostrazione del teorema principale.\nNel caso particolare in cui formula_70 sia definita solo su potenze esatte di formula_34, analizzando l'albero della ricorsione relativo alla relazione di ricorrenza si osserva che\nApplicando quindi il lemma dimostrato precedentemente, si ottiene immediatamente la validit\u00e0 del teorema principale nel caso particolare in cui formula_60 sia definita su potenze di formula_34. Questo ovviamente non \u00e8 sufficiente a dimostrare il teorema, ma pu\u00f2 essere esteso al caso generale considerando il caso in cui compaiano parti intere superiori o inferiori.\nNel caso di una parte intera superiore, nel considerare l'albero di ricorsione alla chiamata \"i\"-esima l'argomento assume la forma\nPoich\u00e9 dalla definizione di parte intera superiore si ha formula_76, si ottiene\nDa ci\u00f2 si osserva che formula_78, quindi alla profondit\u00e0 di ricorsione formula_79 il costo del problema \u00e8 limitato da una costante. Si generalizza quindi la prima equazione per formula_60 arbitrario, non pi\u00f9 ristretto alle potenze di formula_34\ne si pu\u00f2 procedere a studiare la somma. Il terzo caso procede in maniera esattamente analoga al terzo caso del lemma. Per il secondo caso, dalla definizione di O-grande e ricordando l'espressione di formula_83 si ha che esiste una costante formula_84 e un intero formula_30 tali che, per formula_86\nIl limite asintotico ottenuto permette di procedere poi in maniera analoga al caso 2 del lemma. Per il primo caso, in maniera analoga a quanto appena fatto si mostra che \nche permette di procedere poi in maniera analoga al caso 1 del lemma. Questo completa la dimostrazione del teorema principale in caso di parte intera superiore, nel caso della parte intera inferiore la dimostrazione \u00e8 analoga.\nGeneralizzazioni.\nIl secondo caso del teorema principale pu\u00f2 essere generalizzato sostituendo solo alla sua ipotesi particolare, formula_89 per qualche formula_90 e alla tesi formula_91. Come si vede il caso non generale \u00e8 per formula_92.\nIl teorema di Akra-Bazzi generalizza il teorema principale, sotto opportune ipotesi, per relazioni di ricorrenza nella forma formula_93.\nEsempi.\nCaso 1.\nSia data la seguente relazione di ricorrenza:\nSi ha formula_95, formula_96 e formula_97. Allora formula_98 Dato che formula_99 quando \"\u03b5 = 1\", \u00e8 possibile applicare il \"caso 1\" del Master Theorem ottenendo la soluzione \nCaso 2.\nSia data ora la relazione di ricorrenza:\nin cui formula_102, formula_103 e formula_104. Essendo formula_105 ed formula_106, vale il \"caso 2\" del \"Master Theorem\", che porta alla soluzione formula_107\nCaso 3.\nInfine sia data la relazione di ricorrenza:\nin cui formula_109, formula_110 e formula_111. Essendo formula_112 ed formula_113, in cui \u03b5 \u2248 0.2, il \"caso 3\" del \"Master Theorem\" si pu\u00f2 applicare solo se vale la condizione di regolarit\u00e0 per formula_114. Per \"n\" sufficientemente grande si ha formula_115 per formula_116. Di conseguenza la soluzione della ricorrenza \u00e8 formula_117"}
{"id": "86718", "revid": "2225", "url": "https://it.wikipedia.org/wiki?curid=86718", "title": "Steno Vanzina", "text": ""}
{"id": "86719", "revid": "599013", "url": "https://it.wikipedia.org/wiki?curid=86719", "title": "Il pianista", "text": ""}
{"id": "86720", "revid": "1305772", "url": "https://it.wikipedia.org/wiki?curid=86720", "title": "Bj\u00f6rn Wirdheim", "text": "Carriera.\nDopo avere cominciato con i kart all'et\u00e0 di 10 anni, esordisce nel 1996 nel campionato svedese Formula Ford 1600 Junior Championship, dominandolo nel 1997 (17 vittorie in un anno). Dopo due anni nella Formula Palmer Audi, si trasferisce in Germania per due stagioni (2000 e 2001) in Formula 3.\nEsordisce con la Arden International nel campionato internazionale Formula 3000 nel 2002 con una vittoria, per poi vincere tre gare e il campionato nel 2003. Durante questa stagione perde inoltre la gara di Montecarlo in quanto, credendo di avere gi\u00e0 passato la linea del traguardo, rallenta per salutare la squadra e il pubblico, con il risultato di farsi superare prima dell'arrivo da Nicolas Kiesa.\nSempre nel 2003 ha esordito in un fine settimana del campionato di Formula 1 correndo nelle prove libere del GP degli Stati Uniti con la Jordan. Nel 2004 ha assunto il ruolo di terzo pilota per la Jaguar, con cui ha partecipato alle prove di tutti gli eventi stagionali. Nella stagione 2005 ha corso nel campionato Champ Car in America con il \"team\" HVM di Keith Wiggins, lasciandolo dopo 11 gare."}
{"id": "86721", "revid": "124538257", "url": "https://it.wikipedia.org/wiki?curid=86721", "title": "Il pianista (autobiografia)", "text": "Il pianista \u00e8 un libro autobiografico del pianista ebreo polacco W\u0142adys\u0142aw Szpilman, che racconta gli orrori subiti durante le persecuzioni naziste della seconda guerra mondiale.\nEventi reali.\nIl libro venne scritto da Szpilman subito dopo gli avvenimenti vissuti, e viene pubblicato per la prima volta in Polonia gi\u00e0 nel 1946. Considerata la situazione politica ancora \"calda\", vennero cambiati alcuni dettagli (l'ufficiale tedesco che lo salv\u00f2, viene descritto come austriaco) e il libro non venne mai pi\u00f9 ristampato, fino al 1998, quando il figlio di Szpilman ne ha trovato una copia e l'ha fatta ristampare in tedesco con il titolo \"Das wunderbare \u00dcberleben\", aggiungendo parti del diario dell'ufficiale tedesco Wilm Hosenfeld ed una postfazione di Wolf Biermann.\nTrama.\nSi tratta del racconto vissuto dal pianista W\u0142adys\u0142aw Szpilman dallo scoppio della seconda guerra mondiale con l'invasione della Polonia da parte delle truppe tedesche, l'occupazione di Varsavia, la creazione del ghetto, la vita e la sopravvivenza nel ghetto e la sua fuga e sopravvivenza fuori dal ghetto, fino alla liberazione della citt\u00e0 da parte dell'Armata Rossa, momento in cui rischi\u00f2 di essere ucciso per il fatto di aver indosso un cappotto dell'esercito tedesco.\nTrasposizione cinematografica.\nNel 2002 il celebre regista Roman Pola\u0144ski ne ha tratto un film omonimo che ha ottenuto un grandissimo successo in tutto il mondo, nel quale Szpilman \u00e8 stato interpretato dall'attore Adrien Brody, che per tale ruolo ha ottenuto l'Oscar come miglior attore."}
{"id": "86723", "revid": "2074539", "url": "https://it.wikipedia.org/wiki?curid=86723", "title": "Leinster", "text": "Il Leinster (pronuncia inglese: ; gaelico irlandese: \"Laighin\", ; \"C\u00faige Laighean\", ) \u00e8 una delle quattro province d'Irlanda.\n\u00c8 situato nella parte orientale dell'isola d'Irlanda e comprende la capitale del paese, Dublino. \u00c8 la provincia pi\u00f9 popolata di tutta l'isola e comprende le contee di Carlow, Dublino, Kildare, Kilkenny, Laois, Longford, Louth, Meath, Offaly, Westmeath, Wexford e Wicklow.\nIl Leinster ha adottato come simbolo una delle tradizionali bandiere irlandesi: un'arpa dorata su sfondo verde.\nStoria.\nIl regno gaelico di Leinster, prima del 1171, era considerevolmente pi\u00f9 piccolo dell'attuale provincia, e non includeva alcuni territori come Meath, Osraige o le citt\u00e0 vichinghe di Wexford e Dublino. La prima parte del nome Leinster deriva da Laigin, il nome di una trib\u00f9 che un tempo abitava la zona. La seconda parte deriva dall'irlandese o dall'antico norreno, entrambi i quali si traducono in \"terra\" o \"territorio\".\n\u00dagaine Mor, che presumibilmente costru\u00ec il forte-collina di D\u00fan Ailinne, vicino a Kilcullen nella Contea di Kildare, un\u00ec le trib\u00f9 del Leinster. \u00c8 un candidato probabile, ma incerto, come primo re storico di Laigin (Leinster) nel VII secolo a.C. Intorno al 175/185 d.C., dopo un periodo di guerre civili in Irlanda, il leggendario re Cathair Mor rifond\u00f2 il regno di Laigin. Si dice che il leggendario Finn Mac Cool, o Fionn mac Cumhaill, costru\u00ec una roccaforte sulla collina di Allen, ai margini della Palude di Allen, in quello che allora era Leinster.\nNel IV e V secolo d.C., dopo che Magno Massimo aveva lasciato la Gran Bretagna nel 383 d.C. con le sue legioni, lasciando un vuoto di potere, i coloni di Laigin si stabilirono nel Galles del Nord, in particolare ad Anglesey, Caernarfonshire e Denbighshire. In Galles alcuni coloni irlandesi lasciarono il loro nome nella penisola di Ll\u0177n (nel Gwynedd), che deriva il suo nome da Laigin. Nel V secolo, l'emergente dinastia U\u00ed N\u00e9ill del Connacht conquist\u00f2 le aree di Westmeath, Meath e Offaly dagli U\u00ed Enechglaiss e U\u00ed Failge di Laigin.\nNell'VIII secolo i sovrani di Laigin si erano divisi in due dinastie:\nDopo la morte dell'ultimo re di Laigin, con sede a Kildare, Murchad Mac Dunlainge nel 1042, la regalit\u00e0 di Leinster torn\u00f2 alla dinastia degli U\u00ed Cheinnselaig, situata nel sud-est nell'attuale Contea di Wexford. Questa dinastia meridionale forn\u00ec tutti i successivi re di Leinster.\nIl Leinster fu la sede del The Pale, il territorio controllato direttamente dagli anglo-normanni, all'epoca dell'invasione normanna dell'Irlanda.\nL'espansione della provincia comprese il territorio dell'antico Regno di Mide, che comprendeva gran parte delle contee odierne Meath, Westmeath e Longford, con cinque baronie della Contea di Offaly. Le signorie locali furono incorporate durante la conquista irlandese dei Tudor.\nAltri cambiamenti di confine inclusero la Contea di Louth, rimossa ufficialmente dall'Ulster nel 1596, le baronie di Ballybritt e Clonlisk, che entrarono a far parte di Leinster nel 1606, e le \"Terre di Ballymascanlon\" intorno al 1630. I confini provinciali furono ridisegnati da Cromwell per ragioni amministrative e militari, e le parrocchie Offaly di Annally e Lusmagh, precedentemente parte del Connacht, furono trasferite nel 1660.\nGli ultimi importanti cambiamenti di confine all'interno di Leinster avvennero con la formazione della Contea di Wicklow (1603\u20131606), .\nCultura.\nLingua.\nCome in tutta l'isola, l'inglese \u00e8 la lingua pi\u00f9 parlata, ma esiste una minoranza di lingua irlandese attiva nella provincia. Secondo il censimento dell'Irlanda del 2011, c'erano 18.947 parlanti la lingua irlandese nel Leinster, inclusi 1.299 madrelingua nella piccola area Gaeltacht di R\u00e1th Chairn e di Baile Ghib. Nel 2011, c'erano 19.348 studenti che frequentavano i 66 scuole elementari di lingua irlandese, e 15 scuole secondarie di lingua irlandese nella provincia, principalmente nell'area di Dublino.\nSport.\nNumerose organizzazioni sportive e culturali si organizzano a livello provinciale, tra cui Leinster Rugby, Leinster Cricket Union (cricket), Leinster Hockey Association (hockey su prato) e Leinster GAA (sport gaelici)."}
{"id": "86724", "revid": "228587", "url": "https://it.wikipedia.org/wiki?curid=86724", "title": "Munster (Irlanda)", "text": "Il Munster (pronuncia inglese ; gaelico irlandese: \"An Mhumhain\" , \"C\u00faige Mumhan\", ) \u00e8 una delle quattro province d'Irlanda, pi\u00f9 precisamente quella sud-occidentale dell'isola; comprende le contee di Cork, Clare, Kerry, Limerick, Tipperary e Waterford.\nFanno parte del Munster tre grandi citt\u00e0 irlandesi, Cork, Waterford e Limerick.\nStoria.\nNei primi secoli d.C., il Munster era il dominio del popolo degli Iverni e della linea familiare del Clanna Dedad, a cui appartennero i re mitologici C\u00fa Ro\u00ed e Conaire M\u00f3r. Nel V secolo, San Patrizio trascorse diversi anni nella zona, fondando chiese cristiane e ordinando sacerdoti. Durante il Medioevo, gran parte dell'area faceva parte del Regno del Munster, governato dalla dinastia E\u00f3ganachta. Precedentemente, l'area era governata dalle dinastie D\u00e1irine e Corcu Lo\u00edgde. I successivi sovrani E\u00f3ganachta includevano Cathal mac Finguine e Feidlimid mac Cremthanin. Notevoli regni e signorie regionali dell'Alto Medioevo furono Iarmuman (Munster occidentale), Osraige (Ossory), U\u00ed Liath\u00e1in, U\u00ed Fidgenti, \u00c9ile, M\u00fascraige, Ciarraige Luachra, Corcu Duibne, Corcu Baiscinn e D\u00e9isi Muman. Nel IX secolo, le popolazioni celtiche furono raggiunte dai vichinghi norvegesi che fondarono citt\u00e0 come Cork, Waterford e Limerick, per la maggior parte incorporate in un impero marittimo dalla dinastia di Ivar, che periodicamente avrebbe minacciato il Munster, e la cui influenza sfoci\u00f2 nella conquista nel secolo successivo. In questo periodo il pi\u00f9 piccolo regno di Ossory si stacc\u00f2 da Munster. Il X secolo vide l'ascesa del clan Dalcassiano, che in precedenza aveva annesso Thomond, a nord del fiume Shannon, al Munster. I loro capi erano gli antenati della dinastia O'Brien, discendenti da Brian Boru, forse il pi\u00f9 noto Alto Re d'Irlanda, molti dei cui discendenti furono anch'essi Re supremi.\nNel 1118 il Munster si era frantumato nel Regno di Thomond sotto gli O'Brien (una setta dalcassiana), il Regno di Desmond sotto la dinastia MacCarthy (E\u00f3ganachta) e il Regno di Ormond sotto gli O'Kennedy (un'altra setta dalcassiana). Secondo un'interpretazione, le tre corone della bandiera del Munster rappresentano questi tre regni tardivi.\nVi fu un'influenza normanna del XIV secolo, rappresentata dalle famiglie dei FitzGerald, de Clare e Butler. I Conti di Desmond divennero potenti e indipendenti, mentre i Conti di Ormond rimasero pi\u00f9 vicini all'Inghilterra. Gli O'Brien di Thomond e i MacCarthy di Desmond si arresero alla sovranit\u00e0 dei Tudor nel 1543 e nel 1565, unendosi al Regno d'Irlanda. Presto segu\u00ec la ribellione del Desmond, guidata dai FitzGerald.\nVerso la met\u00e0 del XIX secolo gran parte della zona fu colpita duramente dalla grande carestia irlandese, in particolare ad ovest. La provincia fu colpita dagli eventi della guerra d'indipendenza irlandese all'inizio del XX secolo e durante la guerra civile irlandese vi fu una breve Repubblica del Munster.\nI leader irlandesi Michael Collins e Daniel O'Connell provenivano da famiglie della vecchia nobilt\u00e0 gaelica del Munster.\nCultura.\nIl Munster \u00e8 celebre per la sua tradizione nella musica tradizionale irlandese, e per i suoi molti antichi castelli e monasteri. Durante il V secolo, San Patrizio vi trascorse sette anni, anche se il santo patrono del Munster \u00e8 Albeo di Emly.\nNella mitologia irlandese, un certo numero di antiche divinit\u00e0 sono associate alla provincia tra cui Anann, \u00c1ine, Grian, Cl\u00edodhna, Aimend, M\u00f3r Muman, B\u00e9binn, Aibell e la regina Mongfind. Il dio-druido del Munster \u00e8 Mug Ruith. Un'altra figura leggendaria associata alla provincia \u00e8 Donn.\nLa provincia ha avuto per lungo tempo legami commerciali e culturali con l'Europa continentale. La trib\u00f9 dei Corcu Lo\u00edgde aveva una flotta commerciale attiva lungo la costa atlantica francese, fino alla Guascogna, importando vino nel Munster. Gli E\u00f3ganachta avevano legami ecclesiastici con la Germania, che sono evidenti nell'architettura della loro capitale cerimoniale alla Rocca di Cashel.\nLa maggior parte delle iscrizioni di ogham irlandesi si trova nel Munster, principalmente nelle aree occupate dagli Iverni, in particolare dalla setta dei Corcu Duibne. Il primo dizionario linguistico europeo in qualsiasi lingua non classica, il glossario di Cormac, fu compilato dagli studiosi del Munster.\nLa Scuola di Ross, situata nel Munster, fu uno dei principali centri di apprendimento in Europa nell'alto medioevo.\nSapori.\nLe birre locali sono la Beamish e la Murphy's, due birre di tipo stout prodotte a Cork.\nSport.\nLa tradizione sportiva nel Munster \u00e8 molto radicata, sia negli sport tradizionali irlandesi (hurling e calcio gaelico), sia in sport pi\u00f9 popolari a livello mondiale (calcio, rugby, cricket, hockey su prato). Nel rugby, esiste una squadra che rappresenta l'intera provincia, il Munster Rugby, che partecipa al torneo Pro14 e gioca le partite casalinghe a Cork e Limerick.\nLingua.\nSebbene la lingua pi\u00f9 diffusa sia, come in tutta l'isola, l'inglese, la lingua irlandese, o pi\u00f9 precisamente l'irlandese del Munster, \u00e8 parlata come prima lingua in diverse aree della provincia. Ci sono circa 35.000 persone di lingua irlandese nel Munster, con 9.737 di madrelingua nelle aree \"Gaeltacht\" delle contee di Cork, Kerry e Waterford. Ci sono anche 12.219 alunni che frequentano 45 scuole elementari di lingua irlandese e 15 scuole secondarie di lingua irlandese nella provincia."}
{"id": "86725", "revid": "59912", "url": "https://it.wikipedia.org/wiki?curid=86725", "title": "Master", "text": ""}
{"id": "86728", "revid": "2208396", "url": "https://it.wikipedia.org/wiki?curid=86728", "title": "Subcomandante Marcos", "text": "Descrizione e ruolo.\nAll'interno del EZLN esistono, secondo una stima approssimativa, 76 comandanti, ma un solo subcomandante. I comandanti hanno un mandato affidato loro dalle assemblee popolari e in qualsiasi momento il loro titolo potrebbe essere revocato; il subcomandante invece comanda l'esercito e per questo motivo si trova in una posizione gerarchica pi\u00f9 alta nonostante l'appellativo \"subcomandante\" suggerisca il contrario. Il prefisso \"sub\" \u00e8 riconducibile al fatto che egli \u00e8 al di sotto del popolo, considerato la massima autorit\u00e0.\nPrima di Marcos ci furono altri subcomandanti come Pedro, Moises ed Elisa.\nIn pubblico si presenta sempre con il passamontagna. Inoltre porta generalmente un fazzoletto rosso legato al collo ed una pipa in bocca, elementi con il quale \u00e8 identificabile rispetto agli altri comandanti zapatisti. Il bastone con il quale talvolta appare \u00e8 il bastone del comando della milizia dell'EZLN, affidatogli dai comandanti. .\nAlcuni considerano Marcos come un nuovo Che Guevara. Marcos \u00e8 politicamente influenzato dalle idee socialiste ed anarchiche (anarchia sociale e socialismo libertario), combinate con l'indigenismo e lo zapatismo. Il marxismo e la teologia della liberazione sono parti importanti della sua ideologia.\nEgli stesso, a proposito del suo nome, afferma in un'intervista rilasciata a Jorge Ramos che: \u00abMarcos \u00e8 il nome di un compagno che mor\u00ec, e noi prendevamo sempre i nomi di chi moriva, in quest'idea che uno non muore ma continua a lottare\u00bb.\nIl nome \"Marcos\" non sarebbe dunque, come taluni suggeriscono, l'acronimo di alcuni dei comuni occupati dagli zapatisti nel gennaio 1994: Margaritas, Altamirano, Rancho Nuevo, Comit\u00e1n, Ocosingo, San Cristobal (anche se Comit\u00e1n non fu conquistata dagli zapatisti; secondo una versione simile, la \"C\" identificava la comunit\u00e0 di Chanal).\nRitiro del \"personaggio Marcos\".\nIl 24 maggio 2014 dichiar\u00f2 che il suo personaggio smetteva di esistere, con una simbolica morte e immediata rinascita con il nome di \"Subcomandante Galeano\", e dichiar\u00f2 che \"La mia immagine pubblica \u00e8 diventata una distrazione. Il mio \u00e8 stato un travestimento pubblicitario\".\nL'identit\u00e0 di Marcos secondo il governo messicano.\nSebbene Marcos (o \"il sup\") compaia pubblicamente soltanto con il volto coperto da un passamontagna, il governo messicano il 9 febbraio 1995 afferm\u00f2 di averlo identificato in Rafael Sebasti\u00e1n Guill\u00e9n Vicente (nato a Tampico, Messico, 19 giugno 1957), ex-ricercatore dell'universit\u00e0 di Citt\u00e0 del Messico.\nGuill\u00e9n \u00e8 nato in Messico; figlio di immigrati spagnoli, ha studiato in una scuola gesuita a Tampico, dove presumibilmente \u00e8 entrato in contatto con la teologia della liberazione. In seguito si \u00e8 trasferito a Citt\u00e0 del Messico dove si \u00e8 laureato in filosofia all'Universidad Nacional Aut\u00f3noma de M\u00e9xico (UNAM) con una tesi dal titolo \"Filosof\u00eda y educaci\u00f3n: pr\u00e1cticas discursivas y pr\u00e1cticas ideol\u00f3gicas en libros de texto de primaria\". In seguito, ha lavorato come professore all'Universidad Aut\u00f3noma Metropolitana.\nMarcos ha sempre negato di essere Rafael Guill\u00e9n. La famiglia di quest'ultimo ha affermato di ignorare dove egli si trovi e si \u00e8 rifiutata di confermare o smentire l'identificazione fatta dal governo. Durante la grande marcia, che nel 2001 ha portato gli zapatisti a Citt\u00e0 del Messico, Marcos ha visitato l'UNAM e nel suo discorso \u00e8 risultato evidente che fosse gi\u00e0 stato in precedenza in quei luoghi. Come molte persone della sua generazione, Marcos fu influenzato dalla Strage di Tlatelolco nel 1968 ed entr\u00f2 in una organizzazione maoista, passando in seguito allo zapatismo.\nComunque, l'incontro con i movimenti indigeni del Chiapas trasform\u00f2 la sua ideologia avvicinandola a visioni rivoluzionarie maggiormente affini al postmodernismo. Nel 2006, in una intervista della TVE, sottolinea le distanze tra il movimento zapatista e i partiti rivoluzionari latinoamericani di ispirazione marxista dichiarando che l'EZLN e il movimento zapatista in generale non mirano politicamente alla conquista del potere politico messicano o a forme di potere istituzionalizzato bens\u00ec a legittimare le istanze popolari e indigene nelle forme autogestionali.\nLa giornalista canadese Naomi Klein cita un virgolettato di Marcos riportato da Robert Collier (\"Commander Marcos Identifies With All\", \"San Francisco Chronicle\", 13 giugno 1994):\nMarcos scrittore.\nUn elemento non secondario della grande capacit\u00e0 comunicativa di Marcos \u2013 capacit\u00e0 che costituisce forse la ragione principale per cui il \"caso Chiapas\" \u00e8 da oltre un decennio all'attenzione dei mass media \u2013 \u00e8 la sua scrittura. I suoi comunicati, le sue lettere sono di pregevolissima fattura. Con lui il comunicato politico \u00e8 uscito dall'angusto ambito politico per entrare in quello letterario. Vanno ricordati soprattutto due personaggi da lui creati: il vecchio Antonio e Don Durito della Lacandona. Il primo rappresenta il lato indigeno della sua cultura, mentre il secondo \u00e8 espressione della cultura occidentale. Don Durito infatti \u00e8 uno scarafaggio che, similmente a Don Chisciotte, pensa di essere un cavaliere errante e tratta lo stesso Marcos come fosse il suo scudiero. Di Don Durito il Premio Nobel per la letteratura Octavio Paz, certo non molto affine politicamente a Marcos, ha detto che si tratta di \"un'invenzione letteraria memorabile\". Affermazione cui il Subcomandante Marcos ha replicato, con il suo personale gusto per il paradosso, \"lui non \u00e8 un'invenzione, \u00e8 reale. Io, semmai, sono un'invenzione\".\nNel 2004 il quotidiano messicano \"La Jornada\" ha pubblicato a puntate un romanzo intitolato \"Morti scomodi (manca quel che manca)\" (\"Muertos inc\u00f3modos\") e scritto a quattro mani da Marcos e Paco Ignacio Taibo II. Pubblicato in Francia da \"Lib\u00e9ration\" e in Italia da \"Carta \" (con traduzione di Pino Cacucci), doveva in origine avere come autore anche Manuel V\u00e1zquez Montalb\u00e1n ma l'improvvisa scomparsa di quest'ultimo non ha annullato il progetto; anzi, come ha detto lo stesso Marcos, \"a causa della sua assenza abbiamo concepito la nostra parte come un piccolo omaggio a don Manuel\". Nel 2005 il romanzo \u00e8 stato pubblicato in Italia in volume da Marco Tropea Editore."}
{"id": "86730", "revid": "125389568", "url": "https://it.wikipedia.org/wiki?curid=86730", "title": "Joe Zawinul", "text": "Biografia.\nJoe Zawinul nasce da famiglia operaia con origini ungheresi, ceche e rom a Erdberg, quartiere di Vienna. Inizia a suonare il clarinetto, poi all'et\u00e0 di 6 anni riceve in regalo una fisarmonica, che impara a suonare da autodidatta. Studia violoncello al conservatorio di Vienna.\nNel 1944, per sfuggire ai bombardamenti, con la sua famiglia si trasferisce in Cecoslovacchia, dove continua a studiare pianoforte.\nQuando esce in Austria il film \"Stormy weather\" ne rimane cos\u00ec affascinato da andare a vederlo pi\u00f9 volte. Da quel momento nasce la sua passione per il jazz. Inizia a suonare in trio nelle varie basi militari americane sparse per l'Europa. Nel 1959 ottiene una borsa di studio presso il Berklee College of Music di Boston e si trasferisce negli Stati Uniti.\nSfidando i pregiudizi razziali ancora vivi all'epoca, comincia a frequentare l'ambiente dei musicisti di colore di New York. Quasi subito comincia a ottenere ingaggi in gruppi importanti. Accompagna dapprima Maynard Ferguson, poi Dinah Washington, Ben Webster, Mark Murphy. Dal 1961 collabora con Cannonball Adderley, per il quale scrive \"Scotch and Water\" e \"Mercy, Mercy, Mercy\".\nLa tastiera che suona in questo brano segna l'inizio del percorso di ricerca di un proprio suono. Nel 1965 fonda il suo primo gruppo con il clarinettista Karl Drevo. Scopre l'Hammond B-3, che all'epoca era uno dei primi tentativi di creare uno strumento in grado di sintetizzare il suono. Nel 1968 avviene l'incontro con Miles Davis, presentatogli da Adderley. Zawinul partecipa alle registrazioni dell'album In a Silent Way e compone anche il brano omonimo.\nSi converte ormai definitivamente alle tastiere elettroniche e ai sintetizzatori, di cui acquisisce una padronanza assoluta e contribuisce alla svolta \"elettrica\" di Davis, partecipando anche alle registrazioni dei dischi successivi: \"Bitches Brew\", \"Live Evil\" e \"Big Fun\". Nel 1970 decide di mettersi in proprio e, dopo un album da solista, nel 1971 fonda, con il sassofonista Wayne Shorter, il gruppo dei Weather Report, di cui faranno parte Miroslav Vitous, Alphonse Mouzon e Airto Moreira. Il gruppo lavora per 14 anni alternando diverse formazioni. Pur mantenendosi fedele al jazz e al suo spirito di improvvisazione, i Weather Report concedono anche spazio alla teatralit\u00e0 del rock, al funk, folk e al classicismo, riuscendo a distinguersi e a creare uno stile particolare e facilmente riconoscibile all'interno del genere fusion che stava nascendo e che il gruppo ha contribuito a creare.\nTra i musicisti che vi hanno militato, un ruolo di particolare rilievo assumono Peter Erskine e il bassista Jaco Pastorius, che deve al progetto Weather Report molta della sua notoriet\u00e0 e grazie proprio all'originalit\u00e0 del bassista il gruppo, grazie ad alcuni pezzi tuttora famosissimi (Birdland, Black Market), raggiunge il massimo della notoriet\u00e0. Grazie all'apporto di tutti i musicisti raccolti intorno a s\u00e9, Zawinul realizza in questo periodo i suoi album di maggior successo, tra cui \"Black Market\" (1976) e \"Heavy Weather\", che contiene il brano-simbolo \"Birdland\". Quando nel 1985 Zawinul e Shorter decidono di intraprendere strade musicali diverse, ha termine il loro sodalizio e si sciolgono i Weather Report.\nZawinul inizia una tourn\u00e9e da solista con le proprie tastiere; successivamente fonda il gruppo Weather Update e con loro intraprende un tour mondiale. Al rientro dal tour si concede circa due anni di pausa e nel 1988 pubblica \"The Immigrants\", primo disco con il suo nuovo gruppo, che chiama Zawinul Syndicate. In questo album si fanno pi\u00f9 forti gli influssi etnici gi\u00e0 presenti nei dischi dei Weather Report. Nel 2000 si esibisce nel Salento sul palco della terza edizione della Notte della Taranta, di cui \u00e8 maestro concertatore.\nMalato da tempo di cancro, muore a 75 anni, l'11 settembre 2007 alle 04:55, nella \"Clinica Wilhelmina\" di Vienna, dove era ricoverato dal 5 agosto."}
{"id": "86734", "revid": "1632387", "url": "https://it.wikipedia.org/wiki?curid=86734", "title": "Spora", "text": "Per spora si possono intendere due diversi prodotti dei viventi: nel regno dei vegetali e dei funghi si tratta di cellule riproduttrici che germinando producono un nuovo individuo; fra i batteri invece, si tratta di una fase vitale che serve alla sopravvivenza estrema. In tutti e due i casi comunque esse sono in grado di disperdersi nell'ambiente per resistere a condizioni avverse e, successivamente, generare (o rigenerare) un individuo vitale, in habitat pi\u00f9 o meno adatti alle loro condizioni di vita (temperatura ottimale, presenza di acqua e di sostanze nutrienti).\nProduzione.\nNelle piante e nei funghi le spore vengono prodotte in determinate strutture dette sporocisti (se unicellulari) e sporangi (se pluricellulari). Se le spore vengono prodotte tramite mitosi avremo la sporulazione che d\u00e0 mitospore, mentre se le spore vengono prodotte attraverso una fase meiotica avremo la sporogonia che d\u00e0 meiospore. Queste due situazioni si differenziano geneticamente in quanto la sporogonia assicura un'alta variabilit\u00e0 genetica mentre la sporulazione causa la formazione di spore dello stesso sesso. Per sporulazione si intende anche il processo attraverso il quale un batterio produce la sua endospora. Le mitospore se sono munite di flagelli si chiamano zoospore, se non li hanno, allora si chiamano aplanospore. Un tipo particolare di aplanospora immobile \u00e8 la conidospora dei funghi. Con le meiospore invece abbiamo l'isosporia, se queste fra di loro sono tutte uguali, e l'eterosporia, nel caso ci siano micro e macrospore, che rispettivamente rappresentano l'equivalente maschile e femminile del mondo delle piante.\nDifferenze.\nSpore riproduttive nelle piante.\nNelle piante costituiscono un mezzo di riproduzione appunto e, prima dell'evoluzione dei semi a partire dalle gimnosperme, erano molto diffuse come sistema di dispersione (nelle felci ad esempio).\nSpore riproduttive nei funghi.\nNel caso di mitospore qui si parla di conidiospore, mentre nel caso delle meiospore, a seconda del phylum a cui appartengono i funghi che le producono si parler\u00e0 di ascospore (Ascomycota), basidiospore (Basidiomycota) o zigospore (Zygomycota). Il colore delle spore in massa (sporata) \u00e8 un elemento caratteristico e quindi distintivo dei gruppi di macromiceti. La forma della spore dei funghi varia da genere a genere, ma \u00e8 costante per una singola specie. In base alla loro forma le spore si possono distinguere in:\nLe ornamentazioni delle spore sono asperit\u00e0 presenti sulla superficie della spora e sono costituite da creste, gibbosit\u00e0, aculei, reticoli, ecc. L'amiloidia invece \u00e8 un carattere esclusivo dei funghi leucosporei (con spore bianche in massa) ed \u00e8 dovuta alla propriet\u00e0 chimica per cui reagiscono con sostanze iodate (reattivo di Melzer) cambiando colore da ialino a grigio-blu o porpora.\nSpore di resistenza.\nLe spore di resistenza o endospore sono tipiche di alcuni organismi procarioti, in particolare due famiglie di eubatteri, cio\u00e8 i bacilli e i clostridi, e di alcuni altri organismi quasi tutti unicellulari. Si tratta forme cellulari specializzate per la sopravvivenza in condizioni ambientali avverse, e la loro formazione costituisce una tipologia di differenziazione cellulare dell'organismo. Quelle dei batteri sono anche dette semplicemente \"spore batteriche\". Si formano in risposta a condizioni ambientali sfavorevoli, ad esempio temperature non ottimali, scarsa presenza di nutrienti o di acqua. Durante lo sviluppo di un'endospora le funzioni vitali principali della cellula, come l'accrescimento vegetativo o la divisione cellulare, si arrestano. La spora si forma all'interno della cellula e la sua costruzione utilizza le risorse dell'organismo. Una volta formata essa viene espulsa dalla cellula che subisce lisi della parete cellulare. \nLe spore cos\u00ec formate contengono l'informazione genetica cellulare, in un involucro che le protegge da agenti esterni come raggi ultravioletti, alte temperature o siccit\u00e0, dando luogo ad una forma di criptobiosi, cio\u00e8 uno stato di quiescenza in cui il metabolismo \u00e8 assente o quasi impercettibile. Le spore cos\u00ec formate sono pertanto strutture analoghe al seme di una pianta. La specie pu\u00f2 rimanere in queste condizioni per un tempo indefinito, fino a che le condizioni esterne non ritornano ad essere favorevoli ad uno sviluppo degli organismi. Le eventuali variazioni positive nell'ambiente provocano una attivazione della spora, cui segue una successiva idratazione e una fase di crescita e sviluppo. Il tempo rivegetativo di una spora \u00e8 di circa un'ora. Le spore batteriche sono tipiche di alcuni gram + quali i Bacillus, gli Streptomyces e i Clostridi. Altri organismi producono forme di resistenza dello zigote, chiamate zigospore, che sono quindi spore diploidi. Un esempio \u00e8 fornito dall'alga verde Chloroficea unicellulare Chlamydomonas. Le spore delle diverse specie hanno spesso forma caratteristica, possono essere allungate, ovali, simmetriche o asimmetriche, con superficie liscia o rugosa, con o senza appendici"}
{"id": "86736", "revid": "6923", "url": "https://it.wikipedia.org/wiki?curid=86736", "title": "Google Scholar", "text": "Google Scholar \u00e8 un motore di ricerca accessibile liberamente che tramite parole chiave specifiche consente di individuare testi della letteratura accademica come articoli sottoposti a revisione paritaria, tesi di laurea e dottorato, libri, prestampe, sommari, recensioni e rapporti tecnici di tutti i settori della ricerca scientifica e tecnologica. Consente di reperire articoli da una vasta gamma di case editrici che si rivolgono al mondo dello studio e della ricerca da associazioni scientifiche e professionali, depositi di prestampe e universit\u00e0, oltre che nella galassia di articoli scientifici e culturali distribuiti sul Web.\nDescrizione.\nGli articoli in esso indicizzati comprendono pure quelli pubblicati da Elsevier (il pi\u00f9 grande editore scientifico a livello globale), e nella sua funzione \u00e8 simile al motore di ricerca interno Scirus di Elsevier ed a Citeseer. \u00c8 anche molto simile a quelli a pagamento Scopus e Thomson ISI Web of Science. Google Scholar in ogni caso sostiene di coprire pi\u00f9 siti web, sorgenti giornalistiche e lingue di tutti gli altri.\nIl suo motto \u00e8 \"Sali sulle spalle dei giganti\" (in inglese: \"stand on the shoulders of giants\") ed \u00e8 un'espressione ricavata dalla famosa frase di Isaac Newton \"Se ho visto pi\u00f9 lontano \u00e8 perch\u00e9 sono salito sulle spalle dei giganti che mi hanno preceduto\", ma risalente nella sua prima formulazione a Giovanni di Salisbury (XII secolo): \"Bernardo di Chartres diceva che noi siamo come nani che siedono sulle spalle di giganti, di modo che possiamo vedere pi\u00f9 cose e pi\u00f9 lontano di loro, non con l'acutezza del nostro sguardo o con l'altezza del corpo, ma perch\u00e9 siamo portati pi\u00f9 in alto e siamo sollevati ad altezza gigantesca\". Il motto si riferisce alla possibilit\u00e0 di elevarsi nelle conoscenze e nelle competenze aperta dalla migliore accessibilit\u00e0 della letteratura accademica, termine questo da intendersi nel senso lato consentito dal World Wide Web. La frase di Newton fu riutilizzata poi da Hegel.\nIn termini di caratteristiche, Google Scholar permette agli utenti di ricercare per copie fisiche e/o digitali di articoli anche se questi appartengono a biblioteche online. Se l'articolo \u00e8 disponibile liberamente sul web, questi collegamenti verranno mostrati. Ha introdotto nel luglio 2011 I10-index, il numero di pubblicazioni accademiche che un autore ha scritto e che hanno ricevuto almeno dieci citazioni."}
{"id": "86739", "revid": "600229", "url": "https://it.wikipedia.org/wiki?curid=86739", "title": "Scala minore naturale", "text": ""}
{"id": "86747", "revid": "729019", "url": "https://it.wikipedia.org/wiki?curid=86747", "title": "Omeoarco", "text": "L'omeoarco (o omeoarcto) \u00e8 una figura retorica che consiste nell'accostamento di due parole di senso diverso che iniziano con la stessa sillaba.\nEsempi:"}
{"id": "86750", "revid": "125857010", "url": "https://it.wikipedia.org/wiki?curid=86750", "title": "Whisky", "text": "Il whisky \u00e8 un distillato ottenuto dalla fermentazione e successiva distillazione di vari cereali, maturato in botti di legno (generalmente di rovere). Alcuni cereali, spesso l'orzo, vengono fatti germinare e trasformati in malto.\nOrigine del termine.\nLa grafia \"whisky\" (al plurale \"whiskies\") \u00e8 generalmente usata per indicare quelli distillati in Scozia e in Canada, mentre con la grafia \"whiskey\" (al plurale \"whiskeys\") si indicano generalmente quelli distillati in Irlanda e negli Stati Uniti (Bourbon whiskey, Tennessee whiskey, Rye whiskey e Corn whiskey).\nIl whisky canadese \u00e8 anche chiamato Canadian whisky, mentre quello fatto in Alaska e ai confini con il Canada, dove l'ingrediente principale (almeno al 51%) \u00e8 la segale, viene chiamato \"Rye whiskey\" (cio\u00e8 appunto segale).\nIl pi\u00f9 famoso per\u00f2 \u00e8 sicuramente quello prodotto in Scozia dove si producono tre categorie di acquaviti profondamente diverse: il \"Single malt\", whisky di malto ricavato dalla distillazione di solo malto d'orzo (operata solitamente con alambicco discontinuo), il \"Blended whisky\", ottenuto dalla miscelazione di whisky di cereali (distillato con alambicco continuo) con whisky di malto; e il \"Single grain\", ottenuto dalla distillazione di cereali diversi dall'orzo, come il frumento ed il mais e prodotto da una sola distilleria, operata con impianti a colonna, quindi con una distillazione continua.\nAccordi internazionali riservano l'utilizzo del termine \"Scotch whisky\" solo a quelli prodotti in Scozia, obbligando i produttori di altre regioni che utilizzano lo stesso stile di produzione a utilizzare nomi differenti. Analoghe convenzioni sono utilizzate nei confronti del \"Whiskey irlandese\" e \"Canadian whisky\". Bourbon \u00e8 un termine con il quale si identifica il whiskey prodotto negli Stati Uniti per fermentazione e distillazione di granoturco, segale e malto d'orzo e che deve il nome alla contea omonima del Kentucky, dove storicamente ne fu iniziata la produzione.\nLa parola whisky o whiskey \u00e8 un'anglicizzazione del termine gaelico irlandese \"uisce\" o gaelico scozzese \"uisge\" che significa acqua. La denominazione latina dell'alcol distillato \"aqua vitae\" venne a sua volta tradotta in \"uisce beatha\" o \"uisge beatha\", ovvero \"acqua viva\" o \"acqua della vita\". Le prime forme della parola in inglese si riscontrano come \"uskebeaghe\" (1581), \"usquebaugh\" (1610), \"usquebath\" (1621) e \"usquebae\" (1715).\nStoria del whisky.\nNon esistono testimonianze storiche certe sulla data della prima distillazione del whisky, sia essa avvenuta in Scozia o Irlanda. Esiste invece rivalit\u00e0 tra queste due regioni nel rivendicare la paternit\u00e0 del distillato. La prima testimonianza del whisky risale agli Annali di Clonmacnoise (Irlanda), dove nel 1405 si racconta di un chieftain della zona morto per intossicazione dovuta alla bevanda. \nNel 1707 il whisky assunse il ruolo e il simbolo della libert\u00e0 americana nei confronti degli inglesi, in seguito all'inizio del suo contrabbando che dur\u00f2 150 anni durante i quali il whisky veniva prodotto nelle foreste. Oggi il whisky \u00e8 il distillato pi\u00f9 prodotto e consumato al mondo e il suo mercato \u00e8 in continua evoluzione (circa un milione di bottiglie l'anno). Durante il fascismo il nome della bevanda fu italianizzato in \"spirito d'avena\". L\u2019Italia, tuttavia, non \u00e8 del tutto estranea alla storia del whisky. La storia di J&amp;B Blended Scotch Whisky risale al 1749, quando un giovane italiano di nome Giacomo Justerini si innamor\u00f2 perdutamente della cantante d\u2019opera Margherita Bellino e la segu\u00ec a Londra. L\u2019amore svan\u00ec, ma lui mise a frutto le ricette tramandategli da uno zio distillatore e, assieme a George Johnson, gett\u00f2 le basi per la nascita della celebre etichetta. A distanza di 260 anni la storia si \u00e8 ripetuta in Italia con la famiglia altoatesina Ebensberger che nel 2015 ha presentato il primo single malt tutto italiano.\nProduzione.\nPreparazione delle materie prime.\nLe materie principali sono l'acqua (sorgiva), i cereali (i pi\u00f9 utilizzati sono segale, grano, mais e orzo che pu\u00f2 essere sia maltato oppure no); la torba impiegata per essiccare il malto, e il lievito. \nIl termine Cask strength viene usato nella denominazione del whisky per indicare che la gradazione alcolica del distillato \u00e8 quella presente nel barile di invecchiamento, prima della diluizione precedente all'imbottigliamento; pu\u00f2 anche riferirsi al whisky imbottigliato senza ultima diluizione, ovvero con gradazione alcolica sempre superiore ai 40 gradi in volume.\nProcessi di preparazione.\nLa preparazione prevede i seguenti processi:\nIl whisky viene fatto maturare per alcuni anni (da un minimo di due a un massimo che pu\u00f2 superare anche i 20 anni) in botti che di solito sono di rovere. Il tempo minimo di maturazione \u00e8 determinato per legge dai vari stati in cui viene prodotto.\nTipi di botte.\nLe botti sono in legno di rovere, solitamente da 80 a 100 anni di et\u00e0. Ne esistono di due tipi: in rovere europeo o in rovere americano. Il risultato finale dipende anche e soprattutto dal tipo di legno utilizzato e da ci\u00f2 che era stato contenuto nella botte. Quasi tutte le botti utilizzate per la produzione di whisky sono state precedentemente impiegate anche per la produzione di bourbon o sherry e trasportano quindi gli aromi di questi liquori; in genere quasi tutti i \"single malts\" vengono posti a maturazione in botti di rovere americano.\nMercato.\nA differenza di quella che \u00e8 la sensazione in Italia, il mercato mondiale del whisky \u00e8 suddiviso in Blended 92% e Single 8% circa. Gli Italiani sono appassionati ed esperti di Single Malt, e per questo motivo il mercato italiano non \u00e8 molto importante se non per i Single Malt.\nIl whisky raccoglie appassionati in molte parti del globo. In Giappone ci sono alcune distillerie che producono whisky secondo il disciplinare scozzese ed esiste anche una distilleria a Bangalore che produce il marchio Amrut la cui caratteristica, data dal clima tropicale, \u00e8 di avere un \"angels' share\" molto elevato (circa il 12%) e quindi di assumere caratteristiche di invecchiamento molto precoci (gi\u00e0 al quarto anno in botte).\nMolti marchi e distillerie sono attualmente in mano a grandi gruppi nel settore delle bevande. Due dei maggiori gruppi sono la Pernod Ricard, che detiene pi\u00f9 di 30 marchi (tra i quali Jameson, Chivas, Paddy, The Glenlivet, Scapa, Aberlour, Four Roses), e il gruppo Diageo (J&amp;B, Johnnie Walker, Cragganmore, Glenkinchie, Dalwhinnie, Cardhu). Ci sono segnali di deconcentrazione con l'apertura o riapertura di nuove distillerie indipendenti e la ridistribuzione di marchi ad altri gruppi, quali Glen Grant e Wild Turkey entrambe appartenenti al gruppo Pernod Ricard e acquisiti dal gruppo Campari, il primo nel 2005 e, il secondo nel 2009. Tra le distillerie indipendenti, l'altoatesina Puni a fine 2015, dopo cinque anni di ricerca, ha iniziato a commercializzare il primo single malt interamente italiano."}
{"id": "86754", "revid": "65443433", "url": "https://it.wikipedia.org/wiki?curid=86754", "title": "Centrosinistra italiano", "text": ""}
{"id": "86757", "revid": "599013", "url": "https://it.wikipedia.org/wiki?curid=86757", "title": "Matematica sperimentale", "text": "Per matematica sperimentale si pu\u00f2 intendere l'applicazione della pratica sperimentale del metodo scientifico alla ricerca matematica di base. Questa pratica \u00e8 stata ampiamente seguita nel passato e gli standard di rigore che si sono imposti nella letteratura matematica a partire da Euclide e Archimede non devono farci ignorare che molti dei risultati della matematica sono stati scoperti con pratiche empiriche.\nAttualmente si tende a restringere il significato del termine alle sperimentazioni che fanno uso del computer per esaminare grandi quantit\u00e0 di situazioni e per effettuare calcoli numerici e simbolici pesanti da effettuare manualmente.\nStoria.\nAnche se tra i pi\u00f9 influenti pionieri della tecnologia dell'informazione vi sono personalit\u00e0 di primaria importanza anche per la matematica pura come John von Neumann e Alan Turing, l'utilizzo del computer per la ricerca matematica pura ha faticato ad emergere.\nSolo negli ultimi tempi le pubblicazioni pi\u00f9 consolidate hanno cominciato ad accettare articoli che contengono risultati ottenuti in gran parte con esperimenti; dal 1992 viene pubblicato un periodico dedicato interamente alla matematica sperimentale."}
{"id": "86759", "revid": "696149", "url": "https://it.wikipedia.org/wiki?curid=86759", "title": "Kvas", "text": "Il kvass, o kvas ( dal verbo \u043a\u0432\u0430\u0441\u0438\u0442\u044c (kvasit') \"far fermentare\"), \u00e8 una bevanda fermentata tipica dell'Est Europa, a basso tenore alcolico (Il tasso alcolimetrico del kvass arriva al massimo all'1,2%)\nTale bevanda \u00e8 frutto della naturale fermentazione di un qualsiasi vegetale, bench\u00e9 gli ingredienti pi\u00f9 impiegati siano cereali o pane. Frutta e bacche sono state probabilmente i primi prodotti a essere stati usati. Uno degli ingredienti per il kvass \u00e8 la linfa di betulla, raccolta all'inizio della primavera. Per il kvas da tavola possono essere usati anche cereali, come grano, segale, orzo, oppure pane nero o di segale con aggiunta di zucchero o frutta, di solito mele.\nIl kvass \u00e8 una bevanda comune in Ucraina sin dai tempi antichi, ed \u00e8 sia prodotta in casa, che commercialmente. \u00c8 ampiamente diffuso e consumato in tutti i paesi slavi dell'Europa dell'est, nonch\u00e9 nei Paesi Baltici, dove \u00e8 chiamata gira (in Lituania) e Kali (in Estonia).\nAlla bevanda possono essere aggiunti aromi di frutta o erbe, come fragola o menta."}
{"id": "86765", "revid": "124357187", "url": "https://it.wikipedia.org/wiki?curid=86765", "title": "Lyda Borelli", "text": "Biografia.\nNata a La Spezia il 22 marzo 1887 e morta a Roma il 2 giugno 1959, proveniva da una famiglia di artisti, dato che il padre Napoleone, la madre Cesira Banti e la sorella Alda erano attori. Cominci\u00f2 la sua carriera in teatro, dove debutt\u00f2 bambina ne \"I due derelitti\" in coppia prima con Paola Pezzaglia, poi con Mercedes Brignone. Dopo numerosi ruoli minori, nel 1904 fu scritturata come prima attrice giovane nella compagniaTalli-Gramatica-Calabresi e debutt\u00f2, nel ruolo di Favetta, ne \"La figlia di Jorio\" di Gabriele D'Annunzio. \nNel 1905 recit\u00f2 accanto ad Eleonora Duse nella Fernanda di Victorien Sardou, interpretando il ruolo di protagonista: lo spettacolo rappresenta per lei la consacrazione come una tra le pi\u00f9 giovani e famose attrici del teatro italiano. Nel 1912 diventa capocomica nella compagnia Piperno-Borelli-Gandusio, diretta da Flavio And\u00f2. La giovane attrice interpreta alcuni ruoli che la renderanno celebre (soprattutto durante le tourn\u00e9e in Spagna e in Sudamerica), come il personaggio di Salom\u00e8 nell'omonima pi\u00e8ce di Oscar Wilde. \nIl 1913 \u00e8 l'anno del suo debutto cinematografico: diretta da Mario Caserini, interpreta Elsa Holbein in \"Ma l'amor mio non muore!, \"accanto a Mario Bonnard. Considerato come il primo \"diva film\" del cinema italiano, \"Ma l'amor mio non muore!\" ebbe un grandissimo successo e Lyda Borelli divent\u00f2 subito una diva amata e ammirata dal pubblico. Nacquero neologismi come \"borellismo\" e \"borelleggiare\" per descrivere il fenomeno di imitazione che aveva scatenato nel pubblico femminile. La sua fama era eguagliata solo da Francesca Bertini, l'altra diva\" \"del cinema muto italiano. Antonio Gramsci, uno dei primi intellettuali italiani ad occuparsi del nuovo fenomeno del divismo cinematografico, scrisse di lei: \"La Borelli \u00e8 l'artista per eccellenza della film in cui la lingua \u00e8 il corpo umano nella sua plasticit\u00e0 sempre rinnovantesi\".\nLa carriera cinematografica di Lyda Borelli fu intensa ma breve: dal 1913 al 1918 interpret\u00f2 in totale tredici film. Dopo il successo di \"Ma l'amor mio non muore!\" interpret\u00f2 una donna aviatrice in \"La memoria dell'altro\" (diretto da Alberto Degli Abbati nel 1913), ancora una volta accanto a Mario Bonnard. I film successivi, diretti da Carmine Gallone, sono quasi tutti soggetti che l'attrice aveva gi\u00e0 interpretato con successo a teatro: \"La donna nuda\" (1914, tratto dal dramma di Henri Bataille)\", Fior di male\" (1915), \"La marcia nuziale\" (1915), \"La falena\" (1916), \"Malombra\" (1917), \"La storia dei tredici\" (1917). Borelli fu diretta anche da Enrico Guazzoni in \"Madame Tallien\" (1916), unico film in costume della sua carriera.\nUna delle interpretazioni forse pi\u00f9 celebri della diva \u00e8 quella della contessa Alba d'Oltrevita in \"Rapsodia satanica\" (1917), diretto da Nino Oxilia. Accompagnato dalla musica composta da Pietro Mascagni e basato sul testo poetico composto da Fausto Maria Martini, il film \u00e8 caratterizzato da connotazioni simboliste e decadenti (la vecchia contessa Alba d'Oltrevita stringe un patto con Mefisto: potr\u00e0 ritornare giovane e bellissima, ma in cambio deve promettere di non innamorarsi. La contessa non rispetta il patto: si innamora di un uomo e provoca la morte del fratello del suo amato, anch'egli innamorato di lei. Ormai abbandonata da tutti, torna tra le braccia di Mefisto e ridiventa una donna anziana e sola).\nNel 1918 fu diretta da Amleto Palermi in \"Carnevalesca\", un film dal forte contenuto simbolico basato su una sceneggiatura di Lucio D'Ambra, e interpret\u00f2 due documentari di propaganda bellica oggi perduti: \"L'altro esercito\" (intitolato anche \"La leggenda di Santa Barbara\") e \"Per la vittoria e per la pace!\". Nel giugno 1918 si spos\u00f2 con il conte e industriale Vittorio Cini e si ritir\u00f2 per sempre dalla scena fino a che, col passare del tempo, la sua figura venne quasi del tutto dimenticata, complice anche la gelosia del marito che cerc\u00f2 di fare sparire dalla circolazione tutti i suoi film. Dal matrimonio nacquero quattro figli: Giorgio (morto in un incidente aereo), le gemelle Yana e Ylda e infine Mynna.\nMor\u00ec il 2 giugno 1959 a Roma ed \u00e8 sepolta, insieme al marito, nel cimitero monumentale della Certosa di Ferrara. A Bologna le \u00e8 stata intitolata la \"Casa di riposo per artisti drammatici\", in via Saragozza 236, di fianco al Teatro delle Celebrazioni."}
{"id": "86770", "revid": "339392", "url": "https://it.wikipedia.org/wiki?curid=86770", "title": "Heinrich Brentano", "text": ""}
{"id": "86773", "revid": "125216108", "url": "https://it.wikipedia.org/wiki?curid=86773", "title": "Luigi Longo", "text": "Esponente storico del comunismo italiano e mondiale, assunse un ruolo di rilievo durante gli anni trenta partecipando alla guerra di Spagna come principale dirigente delle Brigate internazionali. Strettamente legato al segretario Palmiro Togliatti e all'Unione Sovietica di Stalin, durante la seconda guerra mondiale fu il capo politico-militare delle formazioni partigiane comuniste della Resistenza italiana. Dopo la guerra condivise la linea politica di Togliatti a cui succedette come segretario politico del PCI.\nBiografia.\nIl primo dopoguerra.\nNato da piccoli proprietari contadini del Monferrato, si trasfer\u00ec giovanissimo con la famiglia a Torino dove il padre aveva aperto un negozio di vini. \nSul finire della Prima guerra mondiale, frequentava il primo anno al Politecnico di Torino quando venne chiamato alle armi. In seguito l\u2019impegno politico lo port\u00f2 ad abbandonare gli studi. Entra nell'organizzazione giovanile del Partito Socialista Italiano e partecipa attivamente dedicandosi alla pubblicistica politica su posizioni marxiste. Frequenta la sede della rivista L'Ordine Nuovo e conosce Antonio Gramsci e Palmiro Togliatti. Nel 1921 \u00e8 uno dei fautori della scissione dal PSI al congresso di Livorno e passa nelle file del Partito Comunista d'Italia, poi PCI, insieme, tra gli altri, a Gramsci, Togliatti, Bordiga, Terracini.\nFervente antifascista, con l'inizio della dittatura fascista diventa uno dei massimi dirigenti del PCI. Nel 1922 \u00e8 membro di una delegazione che si reca a Mosca per il congresso dell'Internazionale Comunista, dove incontra Lenin. Nel 1923 \u00e8 arrestato a Milano, nell'ambito della \"battuta anticomunista\" che porta all'arresto di molti quadri del partito, e rinchiuso nel carcere di San Vittore dove rester\u00e0 per un anno. \u00c8 ancora detenuto quando la sua compagna, Teresa Noce, d\u00e0 alla luce il primogenito, cui viene imposto il nome augurale di Luigi Libero. Nel 1926 emigra in Francia e diviene un quadro del Comintern e responsabile del Centro estero della FGCI (mentre Pietro Secchia era responsabile del Centro interno) e, in questa veste, trascorre vari mesi a Mosca come membro dell'Esecutivo dell'Internazionale giovanile comunista, partecipando al congresso di Lione; a Mosca ci va portando con s\u00e9 il figlioletto di tre anni; qui incontra Stalin e tutti i vertici del Cremlino. Sul piano internazionale, si schiera a favore della linea del \"socialismo in un solo paese\", mentre sul piano interno - sostenuto da Secchia - chiede di abbandonare la parola d'ordine dell\"'assemblea repubblicana\", per sostituirla con quella del \"governo operaio e contadino\".\nNel 1933 \u00e8 membro della commissione politica del Comintern e nel 1934 firma il patto di unit\u00e0 d'azione tra PCI e PSI. Nel 1936, insieme alla compagna, lascia la Francia per partecipare alla guerra civile spagnola nelle Brigate internazionali, guidate dal repubblicano Randolfo Pacciardi in qualit\u00e0 di ispettore delle truppe repubblicane, col nome di battaglia \"Gallo\"; dapprima come membro del Comitato Organizzatore delle Brigate Internazionali, in seguito del Comitato Militare. L'8 dicembre 1936 diventa Commissario Politico della XII Brigata Internazionale, con la quale partecipa alla difesa di Madrid. Incarico che lascia un mese dopo, essendo stato nominato Commissario Ispettore Generale delle Brigate Internazionali. Carica che manterr\u00e0 fino all'11 febbraio 1939 quando si allontana dalla Spagna con gli ultimi volontari. Dopo la sconfitta della Repubblica spagnola a opera del generale Francisco Franco, ritorna in Francia, dove il governo Daladier lo fa internare in un campo di detenzione a Le Vernet. Qui, tra gli altri, conosce Leo Valiani.\nLa seconda guerra mondiale.\nCon lo scoppio della Seconda guerra mondiale e la costituzione del governo collaborazionista di Vichy, guidato dal maresciallo Philippe P\u00e9tain, rimane agli arresti fino al 1941, quando \u00e8 consegnato alle autorit\u00e0 fasciste italiane e confinato a Ventotene.\nDopo la caduta del fascismo \u00e8 liberato e lascia l'isola di Ventotene il 22 agosto per raggiungere Roma, dove lo attende Renato Guttuso che lo accompagna a casa di Luchino Visconti, dove rester\u00e0 ospite per qualche mese. All'armistizio, annunciato l'8 settembre 1943, entra a far parte del Comando generale delle Brigate Garibaldi, le formazioni partigiane di orientamento comunista, con Pietro Secchia, Gian Carlo Pajetta, Giorgio Amendola e Antonio Carini. Diventa poi vicecomandante del Corpo volontari della libert\u00e0 e stretto collaboratore di Ferruccio Parri. Sul piano politico, contrapponendosi a Mauro Scoccimarro, si schiera per un'unit\u00e0 operativa ampia, ma ribadisce la necessit\u00e0 di un governo popolare, diretta emanazione dei CLN, che succeda allo screditato governo Badoglio: nello stesso tempo, attraverso il giornale \"La nostra lotta\", porta avanti la riorganizzazione dei quadri comunisti.\nNell'aprile del 1945 \u00e8 tra i protagonisti dell'insurrezione dell'Italia settentrionale: secondo il partigiano Urbano Lazzaro detto \"Bill\" sarebbe stato proprio Luigi Longo, celandosi sotto la falsa identit\u00e0 di Valerio (Walter Audisio), a dare il colpo di grazia a Benito Mussolini dopo la sua fucilazione, ma su quell'episodio, mai chiarito del tutto, esistono versioni contrastanti.\nNel 1947 pubblicher\u00e0 a suo nome \"Un popolo alla macchia\" descrivendo tutta l'epopea resistenziale della quale era stato testimone, in realt\u00e0 il libro fu scritto interamente da Guglielmo Peirce, all'epoca redattore capo della terza pagina de l'Unit\u00e0.\nIl secondo dopoguerra.\nAl V Congresso del PCI (dicembre 1945), tiene una relazione sulla prospettiva del 'partito unico della classe operaia' e subito dopo \u00e8 eletto alla carica di vicesegretario. Dopo la guerra fa parte della Consulta nazionale e nel 1946 dell'Assemblea Costituente; viene poi eletto alla Camera dei deputati nelle liste del PCI e successivamente viene sempre rieletto. Come vicesegretario mantiene un profilo politico pi\u00f9 simile a quello dell'amico Pietro Secchia, preferendo sempre, a differenza dell'impostazione di Togliatti, una linea d'azione pi\u00f9 fondata sulla lotta e sulla mobilitazione delle masse anzich\u00e9 primariamente sull'azione politico-parlamentare. Ci\u00f2 nonostante fu sempre avulso, come anche Secchia d'altronde, da tentazioni avventuristiche, estremistiche o dogmatiche , e si riconobbe sempre nella strategia politica togliattiana. Tra le diverse iniziative messe in campo, fu ideatore e direttore della rivista \"Vie Nuove\", strumento che voleva conciliare mezzi di comunicazione di massa, necessit\u00e0 di svago e cultura popolare con le finalit\u00e0 dell'approfondimento politico.\nNel 1953 ottenne l'annullamento del matrimonio a San Marino presentando un documento che conteneva una firma contraffatta della moglie Teresa Noce, che l'aveva lasciato a causa dei continui tradimenti. La stessa, nella propria autobiografia \"Rivoluzionaria professionale\", riporter\u00e0 di avere appreso questo fatto dalle pagine del Corriere della Sera, e che per lei rappresent\u00f2 un evento \u00abgrave e doloroso pi\u00f9 del carcere, pi\u00f9 della deportazione\u00bb. La sua decisione di rivolgersi alla Commissione Centrale di Controllo del PCI con l'intento di denunciare il comportamento di Longo fu considerata inopportuna da una parte del gruppo dirigente del Partito e questo determin\u00f2 la sua esclusione dalla Direzione.\nL'elezione a segretario del partito.\nNel 1964, in seguito alla morte di Palmiro Togliatti, diventa segretario del PCI, dichiarando di essere \"un segretario e non un capo\". Tra i suoi primi atti in qualit\u00e0 di segretario, fa pubblicare \"Il memoriale di Yalta\", uno scritto considerato il testamento politico di Togliatti, altrimenti destinato a rimanere riservato.\nIn questa veste, egli prosegue la linea togliattiana nota come \"via italiana al socialismo\"; nel campo delle relazioni estere e del movimento comunista internazionale, sviluppa la tematica togliattiana del \"policentrismo\", tendendo a superare ogni tipo di subordinazione acritica e incondizionata del PCI a partiti o stati \"guida\", pur nell'ambito di un unico ed unito movimento internazionalista che, al di sopra delle particolarit\u00e0 e della diversit\u00e0 delle vie al socialismo per le diverse nazioni del mondo, si riconosca attorno a precisi principi teorici. Sostenne Alexander Dub\u010dek e la \"primavera di Praga\", il movimento di riforma da questi diretto, vedendovi un'occasione di rafforzamento e insieme di rinnovamento della democrazia socialista. Col viaggio a Praga ai primi di maggio manifest\u00f2 al Dub\u010dek la solidariet\u00e0 dei comunisti italiani allo sviluppo del socialismo cecoslovacco. Dopo l'intervento del Patto di Varsavia in Cecoslovacchia, Longo e il PCI espressero il loro \"grave dissenso\", dissociandosi dai sovietici. Questo fatto provoc\u00f2 risentimenti da parte del PCUS, partito che era sempre stato un fondamentale riferimento nella linea politica del PCI.\nSempre in ambito internazionale, si espresse per il superamento della logica dei blocchi contrapposti e per una politica di sicurezza collettiva europea. Favor\u00ec l'\"Ostpolitik\" di Brandt, vedendovi una politica di sicurezza, di coesistenza pacifica e di possibile avanzata per i partiti comunisti dell'Europa capitalistica. Sotto la sua segreteria il PCI mut\u00f2 anche le sue opinioni nel campo dell'integrazione europea, considerata ora un'occasione per le forze di sinistra e socialiste europee per sviluppare linee strategiche e politiche comuni e per costruire un'Europa dei popoli, democratica, non fondata sui grandi poteri economici. L'attenzione internazionalistica di Longo si concentr\u00f2 anche sulla necessit\u00e0 di aiutare e favorire i movimenti antimperialisti e anticolonialisti del Terzo Mondo e di coordinare le forze politiche antimperialiste del Mediterraneo per la riaffermazione della sovranit\u00e0 delle nazioni da ingerenze esterne.\nSotto la sua direzione nel PCI si polarizza lo scontro interno tra \"amendoliani\" e \"ingraiani\"; suo compito fu perci\u00f2 di mediare tra le due ali del partito, valorizzandone da un lato alcuni elementi e temperandone dall'altro gli eccessi.\nIl \"sessantotto\".\nTent\u00f2 di aprire un dialogo con il movimento del \"Sessantotto\", ma il suo tentativo trov\u00f2 resistenze anche nelle fila dello stesso PCI. Nel maggio incontr\u00f2 comunque un gruppo di studenti romani del movimento, sostenendo la necessit\u00e0 di ancorare le lotte studentesche alle lotte operaie. Colpito da ictus alla fine del 1968, sar\u00e0 affiancato da Enrico Berlinguer come vicesegretario gi\u00e0 nel febbraio 1969 e nel 1972 ne sostiene la candidatura a suo successore alla guida del partito. Da quell'anno, fino alla morte, viene nominato presidente onorario del PCI. Nei confronti della politica della \"Solidariet\u00e0 nazionale\" ha modo di esprimere obiezioni e contrariet\u00e0.\nIl ruolo nel partito.\nLuigi Longo era circondato nel suo ambito politico da un'aura di particolare autorevolezza derivatagli certamente dal ruolo di primo piano ricoperto durante la guerra di Spagna e nella Resistenza, ma soprattutto dalla sua statura intellettuale. Spesso veniva chiamato \"Comandante Gallo\", sebbene non tutti fossero abituati alle nomenclature rivoluzionarie. Si sapeva comunque che contava molto nel Partito in una linea gerarchica non corrispondente a quella ufficiale.\nCos\u00ec come Togliatti, Luigi Longo non frequentava il Transatlantico n\u00e9 dava troppa confidenza a persone estranee alla sua cerchia. Certamente Longo aveva un ruolo molto importante all'interno del gruppo parlamentare: spettava a lui dare il via libera per manifestazioni di dissenso, corali, di cui governava anche l'intensit\u00e0 e la durata. L'apporto ai dibattiti parlamentari non fu ininfluente: molti discorsi furono rivolti contro i governi e le maggioranze di centro-sinistra, in favore di una nuova maggioranza che includesse tutte le forze comuniste, socialiste e democratiche assieme ai laici e ai cattolici di sinistra per un governo in grado di avviare le riforme di struttura e l'applicazione della Costituzione.\nParticolarmente sensibile alle necessit\u00e0 delle classi contadine e del mondo agrario (egli stesso proveniva da famiglia contadina), rimase famoso un suo intervento contro il dazio sul vino. Nella base del PCI aveva grandissima popolarit\u00e0 per lo stile modesto e fraterno con cui intratteneva rapporti anche con piccole sezioni e singoli militanti; questa popolarit\u00e0 ebbe peso rilevante per la sua elezione a segretario."}
