{"id": "62672", "revid": "125198102", "url": "https://it.wikipedia.org/wiki?curid=62672", "title": "Mimas (astronomia)", "text": "Mimas (\u039c\u03af\u03bc\u03b1\u03c2 in lingua greca), anche noto come Mima o Mimante, \u00e8 uno dei principali satelliti naturali di Saturno. Con un diametro di 396 chilometri \u00e8 il settimo satellite di Saturno e il ventunesimo del sistema solare per dimensione. Mimas \u00e8 il corpo celeste pi\u00f9 piccolo che si conosca ad avere forma sferica a causa del proprio campo di gravit\u00e0.\nStoria.\nMimas venne scoperto il 17 settembre 1789 dall'astronomo tedesco William Herschel. Il satellite deve il suo nome al personaggio di Mimas, figlio di Gea secondo la mitologia greca; \u00e8 anche designato \"Saturno I\".\nIl nome di Mimas, come quelli degli altri sei satelliti di Saturno noti a met\u00e0 del XIX secolo, fu suggerito da John Herschel, figlio dello scopritore, in una sua pubblicazione del 1847.\nIl nome Mimas (\"Mimante\") era anche il nome del monte sul quale il filosofo Anassagora andava a stare in osservazione del cielo.\nParametri orbitali.\nMimas \u00e8 la pi\u00f9 interna delle lune principali di Saturno: ha un semiasse maggiore di 185,539 km. Il suo periodo orbitale \u00e8 pari a 0,942 giorni. Come la maggior parte delle lune di Saturno \u00e8 in rotazione sincrona e volge quindi lo stesso emisfero verso Saturno.\nMimas \u00e8 responsabile della mancanza di materiale nella divisione di Cassini, poich\u00e9 eventuali particelle che si trovassero ad orbitare in tale regione presenterebbero una risonanza orbitale 2:1 con esso (ovvero due rivoluzioni delle particelle corrisponderebbero esattamente a una rivoluzione di Mimas attorno a Saturno). La ripetizione periodica dell'influenza gravitazionale di Mimas porterebbe entro breve tempo ad una modifica dei parametri orbitali di tali particelle.\nMimas \u00e8 anche in risonanza 2:1 con Teti, e in risonanza 2:3 con la piccola luna pastore dell'anello F, Pandora.\nStruttura interna.\nLa bassa densit\u00e0 di Mimas (1,17 volte quella dell'acqua) indica che \u00e8 composto soprattutto da ghiaccio d'acqua, con solo una piccola quantit\u00e0 di roccia.\nA causa dell'attrazione mareale esercitata da Saturno, la forma di Mimas \u00e8 quella di un ellissoide avente un asse maggiore circa il 10% pi\u00f9 lungo di quello minore.\nSuperficie.\nLa caratteristica pi\u00f9 distintiva della sua superficie \u00e8 un colossale cratere di impatto di 140\u00a0km di diametro, battezzato Herschel in omaggio allo scopritore di Mimas. Herschel si estende per circa un terzo del diametro dell'intero satellite; le sue pareti sono alte 5\u00a0km, in alcune parti \u00e8 profondo fino a 10\u00a0km rispetto alla superficie circostante, e la sua vetta centrale si innalza per 6\u00a0km sopra la base del cratere. A titolo di confronto, un cratere terrestre che, in scala, fosse caratterizzato dalle stesse dimensioni di Herschel, avrebbe un diametro di 4.000\u00a0km (pi\u00f9 largo del Canada).\nL'impatto che ha formato questo cratere ha quasi disgregato Mimas; sul lato opposto del satellite sono visibili alcune fratture causate dalle onde d'urto dell'impatto che hanno attraversato l'interno del corpo.\nLa parte restante della superficie \u00e8 ricca di crateri, sebbene nessuno si avvicini minimamente alla taglia di Herschel. La distribuzione dei crateri non \u00e8 uniforme: la maggior parte delle zone equatoriali e tropicali \u00e8 costellata di crateri pi\u00f9 grandi di 40\u00a0km di diametro, mentre nella regione polare meridionale generalmente mancano crateri pi\u00f9 grandi di 20\u00a0km. Questo suggerisce che qualche processo di natura geologica possa aver rimosso i crateri pi\u00f9 significativi da tale regione.\nEsplorazione di Mimas.\nLa sonda Pioneer 11 esplor\u00f2 il sistema di Saturno nel 1979, e il suo approccio pi\u00f9 vicino a Mimas fu di 104.263 km, avvenuto il 1\u00ba settembre 1979. Le sonde Voyager 1 e Voyager 2 esplorarono il sistema, e Mimas, rispettivamente nel 1980 e nel 1981. \nLa sonda spaziale Cassini ha effettuato un sorvolo di Mimas il 1\u00ba agosto 2005, e un altro, il pi\u00f9 vicino, il 13 febbraio 2010, quando pass\u00f2 a 9.500 km dalla superficie di Mimas."}
{"id": "62673", "revid": "767487", "url": "https://it.wikipedia.org/wiki?curid=62673", "title": "Francesco, giullare di Dio", "text": "Francesco, giullare di Dio \u00e8 un film del 1950 diretto da Roberto Rossellini che mette in scena alcuni episodi tratti da \"I fioretti di san Francesco\" e \"La vita di frate Ginepro\" (uno dei discepoli del santo di Assisi). Per mettere in luce aspetti inconsueti della vita francescana si avvalse anche della conoscenza in materia dello storico francescano Arnaldo Fortini. Si tratta di episodi slegati tra loro, se non per il fatto che i frati fanno capo alla Porziuncola di Santa Maria degli Angeli.\nTrama.\nRossellini, senza preoccuparsi troppo della verosimiglianza storica della messinscena filma gli episodi tradizionalmente narrati a proposito della vita di San Francesco e dei suoi discepoli qui interpretati da veri frati del convento di Maiori . Si potrebbe anzi dire che Francesco non \u00e8 nemmeno il protagonista del \"suo\" film, soverchiato com'\u00e8 dalla presenza dell'ingenuo Frate Ginepro che, con l'anziano Giovanni il Semplice, forma una coppia che non stona con l'assunto del film.\nIl messaggio di Rossellini \u00e8 l'elogio della santit\u00e0, una santit\u00e0 tutt'altro che ieratica , ma basata sulla follia di chi si comporta come un bambino, come un elemento della natura, finendo per scandalizzare i portatori della morale comune.\nFrate Ginepro dona a un povero il proprio saio e torna nudo al convento e quando Francesco gli vieta di donare il saio questi, per non disobbedire, suggerisce al successivo povero di rubarglielo. Nell'episodio del tiranno Nicolaio il fraticello si fa martoriare dalla soldataglia e quando il capitano di ventura gli domanda cosa vogliano i seguaci di Francesco ed egli parla di umilt\u00e0 e di povert\u00e0, un consigliere del tiranno afferma \"Io questo linguaggio non lo capisco\".\nProduzione.\nLe fonti per la sceneggiatura, alla quale contribu\u00ec anche Federico Fellini, furono soprattutto \"I fioretti di san Francesco\" e \"La vita di frate Ginepro\".\nLuoghi delle riprese.\nIl film \u00e8 stato girato nei pressi di Oriolo Romano, Mazzano Romano a Sovana (GR) e Manziana.\nDistribuzione.\n\u00c8 stato presentato nell'agosto 1950 in concorso all'11\u00aa Mostra internazionale d'arte cinematografica di Venezia assieme a \"Stromboli (Terra di Dio)\", quest'ultimo fuori concorso, ma che offusc\u00f2 \"Francesco, giullare di Dio\" ottenendo un maggiore successo.\nCritica.\nLa critica cinematografica non apprezz\u00f2 molto il film ma in seguito fu meglio considerato in special modo dal critico Guido Aristarco: \u00ab\"...Rinunciando a ogni sviluppo storicistico, a Rossellini non rimaneva che tentare l'elzeviro cinematografico. Ed elzeviri sono infatti i vari episodi: la loro natura \u00e8 prettamente letteraria e formalistica, ricca di riferimenti pittorici di origini facilmente individuabili, i quali si tramutano spesso in dignitosa calligrafia: come ad esempio nel capitolo dell'incontro di Chiara con Francesco, dove il candore di quei frati, di quei \u201ccari folli\u201d e \u201camorosi giullari\u201d saltellanti e trepidanti \u00e8 suggerito con estrema e primitiva semplicit\u00e0... Negli elementi calligrafici e nella musica risiedono i maggiori valori dell'opera.\"\u00bb \nLuigi Chiarini scrisse: \u00abIl film ha un tono corporeo e umano che riscopre, attraverso la trasfigurazione mistica della leggenda, una realt\u00e0 toccante perch\u00e9 liberata dalla retorica e dalla letteratura, ma una realt\u00e0 che diviene terribilmente polemica per chi abbia voglia di esami di coscienza e sia capace di farne\u00bb\nPietro Bianchi lo consider\u00f2 subito un classico; su \"Candido\" scrisse: \u00abQui non c'\u00e8 il Rossellini che pensa, ma il Rossellini che sente: quello antico insomma, quello di \"Roma citt\u00e0 aperta\", di \"Pais\u00e0\", della conclusione di \"Germania anno zero\"\u00bb.\nIl film costitu\u00ec fonte d'ispirazione per il cinema di Pier Paolo Pasolini, che nel suo \"Vangelo secondo Matteo\" e in \"Uccellacci e uccellini\", riprende in modo evidente i temi e le atmosfere del film di Roberto Rossellini ."}
{"id": "62674", "revid": "1948203", "url": "https://it.wikipedia.org/wiki?curid=62674", "title": "Ko de mondo", "text": "Ko de mondo (1994) \u00e8 il primo album del Consorzio Suonatori Indipendenti (C.S.I.) il gruppo nato dalle ceneri dei CCCP Fedeli alla linea.\nIl disco.\nCome recitano le note di copertina, \u00e8 stato composto, concepito, arrangiato, suonato e registrato nei mesi di agosto e settembre 1993 nel \"manoir\" \"Le Prajou\" di Finist\u00e8re, Bretagna. Il nome \u00e8 per\u00f2 una storpiatura di Codemondo, frazione di Reggio Emilia. Sul viaggio dei CSI in Francia \u00e8 stata realizzata anche una VHS (in seguito DVD) dal titolo \"Ko de mondo, immagini sul finire della Terra\".\nAlla realizzazione dell'album hanno contribuito Giovanni Lindo Ferretti (canto), Massimo Zamboni (chitarre armoniose, grattugie), Giorgio Canali (chitarre disturbate), Francesco Magnelli (magnellophoni), Gianni Maroccolo (basso elettrico), Alessandro Gerbi (percussioni), Pino Gulli (batteria), Corale Mistica dell'Appennino Tosco Emilano (cori, in realt\u00e0 si tratta dei componenti della band), Ginevra Di Marco (voce in \"La lune du Prajou\" e \"Home sweet home\") e Marco Parente (percussioni in \"Del mondo\").\nI testi sono di Giovanni Lindo Ferretti; le musiche di Massimo Zamboni, Francesco Magnelli e Gianni Maroccolo."}
{"id": "62681", "revid": "5730", "url": "https://it.wikipedia.org/wiki?curid=62681", "title": "Bandiere delle regioni e territori del Canada", "text": ""}
{"id": "62689", "revid": "2005288", "url": "https://it.wikipedia.org/wiki?curid=62689", "title": "L\u00fathien", "text": "L\u00fathien Tin\u00faviel \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 una Elfa Sindar della Terra di Mezzo, la pi\u00f9 bella di tutti i Figli di Il\u00favatar. Ella fu figlia di re Elu Thingol, Signore del Doriath, e di Melian la Maia. La storia d'amore di L\u00fathien con Beren fu una delle pi\u00f9 grandi dei Tempi Remoti, e fu rivissuta molto pi\u00f9 avanti da Aragorn ed Arwen. L'appellativo Tin\u00faviel le fu dato da Beren, e significa \"Usignolo\", \"figlia del crepuscolo\". Il nome L\u00fathien potrebbe essere derivato dall'inglese antico \"Lufien\", che significa \"amore\".\nL\u00fathien nel \"Silmarillion\".\nL\u00fathien \u00e8, nel mondo di Tolkien, ricordata nel canto del \"Lai di Leithian\" (\"Liberazione dal Servaggio\"), dove si narra come si innamor\u00f2 di Beren, un Uomo mortale della Casa di B\u00ebor. La loro relazione fu drammatica fin dal principio: L\u00fathien non era semplicemente l'affezionata figlia di uno dei pi\u00f9 potenti Re del Beleriand, Thingol, ma era anche un Elfo immortale. Nel Silmarillion \u00e8 descritta come un'elfa bellissima dai capelli neri e gli occhi verde-grigio, simile ad Arwen, tra l'altro sua discendente. Beren, invece, era uno degli Edain, e quindi soggetto alla Morte, alla quale nessun Uomo poteva sottrarsi.\nQuando Beren arriv\u00f2 nel Doriath, Thingol non volle concedergli la sua mano, ma, soprattutto grazie a Melian (la quale era dotata del potere della preveggenza), sapeva che non avrebbe potuto mutare il destino. Cos\u00ec mise una condizione quasi impossibile: Beren avrebbe dovuto portare a Thingol uno dei Silmaril della corona di Morgoth. Dopo aver corso innumerevoli pericoli, come l'essersi confrontato con Morgoth, e dopo aver assistito alla morte del suo amico Finrod Felagund, Beren, insieme a L\u00fathien, riusc\u00ec a portare a termine l'eroica impresa, anche con l'aiuto di Huan, il Cane di Valinor; ma Beren mor\u00ec, alla fine, dopo aver consegnato a Thingol il Silmaril.\nSu L\u00fathien allora cal\u00f2 l'ombra, e mor\u00ec a sua volta di dolore. Arrivata alle Aule di Mandos, inton\u00f2 un canto sublime, il pi\u00f9 bello e triste che si sent\u00ec mai in Arda. Con esso commosse Mandos, che, non avendo per\u00f2 il potere di decidere il Fato degli Uomini, dunque di cambiarlo per far s\u00ec che L\u00fathien e Beren potessero tornare insieme, si rivolse a Manw\u00eb. Quest'ultimo, su ordine di Eru, diede a L\u00fathien due possibilit\u00e0: rimanere in Valinor per sempre e dimenticare quanto sofferto finora, senza per\u00f2 Beren, in quanto a quest'ultimo, come Uomo, non era concesso di recarsi fino alle Terre Imperiture; o tornare con Beren alla Terra di Mezzo, ma vivendo una vita mortale senza certezza n\u00e9 di gioia n\u00e9 di dolore. Fu cos\u00ec che L\u00fathien scelse quest'ultima possibilit\u00e0, fece ritorno con Beren nel Beleriand e visse con lui nell'Ossiriand fino al saccheggio di Menegroth. I due coronarono cos\u00ec il loro sogno e non furono mai pi\u00f9 divisi, n\u00e9 in vita n\u00e9 in morte, ed ebbero un figlio, Dior, anche chiamato \"Eluch\u00edl\" (\"Erede di Elu\").\nCuriosit\u00e0.\nTolkien volle che il nome L\u00fathien fosse aggiunto sulla lapide della moglie Edith, e dispose che la sua una volta defunto recasse il nome Beren. L'iscrizione completa recita:"}
{"id": "62691", "revid": "1143375", "url": "https://it.wikipedia.org/wiki?curid=62691", "title": "Sandrine Bonnaire", "text": "Biografia.\nSettima di undici figli, il padre era un operaio e la madre una testimone di Geova. La Bonnaire approda al cinema per circostanze fortuite. Fa infatti, quindicenne, una piccola apparizione nel film \"Il tempo delle mele 2\" (1982), grazie al fatto che del \"casting\" delle comparse si occupa il padre di una sua compagna di scuola. In seguito, accompagnando sua sorella ad un provino, conosce il regista Maurice Pialat, che la sceglie come protagonista per un film che non verr\u00e0 poi realizzato.\nPialat la richiama per \"Ai nostri amori\" (1984), un film che le frutta un Premio C\u00e9sar come miglior attrice emergente. Il film le procura grande notoriet\u00e0 in patria, dando inizio a una brillante carriera. Nel 1986 vince un altro \"C\u00e9sar\" per il film \"Senza tetto n\u00e9 legge\" di Agn\u00e8s Varda, Leone d'oro al Festival di Venezia. L'anno dopo lavora ancora con Pialat nella pellicola \"Sotto il sole di Satana\" (1987), con G\u00e9rard Depardieu, Palma d'oro al Festival di Cannes, ma il pubblico fischia il regista durante la premiazione.\nNel 1990 viene scelta da Francesca Archibugi per il film \"Verso sera\". L'anno dopo \u00e8 protagonista di \"Sotto il cielo di Parigi\" (1991), il primo e ultimo film di Michel B\u00e9na, regista morto di AIDS prima dell'uscita della pellicola. Nel film Sandrine \u00e8 coinvolta in un triangolo amoroso tra lei, il suo compagno di stanza omosessuale e un tizio conosciuto in piscina. Nel 1992, sul set del film \"La peste\" di Luis Puenzo, tratto dall'omonimo romanzo di Albert Camus, la Bonnaire conosce l'attore William Hurt, che diventer\u00e0 suo compagno e padre della figlia Jeanne.\nPer Claude Chabrol gira due film, \"Il colore della menzogna\" (1998) e \"Il buio nella mente\" (1995), con il quale vince il premio di migliore attrice al Festival di Venezia, \"ex aequo\" con Isabelle Huppert, coprotagonista della pellicola. In questo film recita la parte di una fredda domestica analfabeta, apparentemente priva di emozioni, che si avvicina a una postina povera con il vizio di aprire la posta dei suoi datori di lavoro. Nel 2002 lavora con Brian De Palma nel suo \"Femme fatale\", mentre nel 2003 sposa lo sceneggiatore Guillaume Laurant. La coppia ha una figlia, Ad\u00e8le, ma si separa nel 2015. Nel 2009 viene chiamata come giurata della 66\u00aa Mostra internazionale d'arte cinematografica di Venezia presieduta da Ang Lee. Nel 2011, in vista delle primarie socialiste, sostiene la candidata Martine Aubry."}
{"id": "62692", "revid": "122255283", "url": "https://it.wikipedia.org/wiki?curid=62692", "title": "Beren", "text": "Beren \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Beren \u00e8 un uomo della Terra di Mezzo, un eroe la cui storia d'amore con l'elfa L\u00fathien fu una delle pi\u00f9 grandi avventure dei Tempi Remoti.\nIl nome della spada di Beren era \"Dagmor\".\nStoria.\nBeren era il figlio di Barahir ed Emeldir. Fu uno degli uomini della Casa di B\u00ebor del Dorthonion, e il pi\u00f9 celebrato eroe della Prima Era. Durante la sua giovent\u00f9 vi fu la Dagor Bragollach, che determin\u00f2 la rovina del suo regno. Il giovane Beren visse con suo padre insieme ad undici leali seguaci negli altopiani del Dorthonion, e cos\u00ec vissero da briganti, con grande frustrazione di Morgoth, l'Oscuro Signore di Angband. Ma dopo la rovina della compagnia e la morte del padre, Beren fu costretto a scappare dalla sua terra da Sauron e Draugluin. Cos\u00ec entr\u00f2 nel Doriath, nascondendosi per molti mesi nei boschi dei sindar; una sera accadde che mentre era in cerca di cibo, essendo affamato da giorni, vide una ragazza solitaria in una radura: era L\u00fathien, principessa dei Sindar e figlia di Thingol e Melian, mentre felice e sorridente cantava e danzava alla luna, insieme agli uccelli del bosco sotto una limpida volta celeste, e Beren se ne innamor\u00f2 perdutamente. Lui, non conoscendone il nome, la chiam\u00f2 a gran voce \"Tin\u00f9viel, Tin\u00f9viel!!!\" (usignolo della notte); lei lo sent\u00ec e si volse a lui, ma spaventata scapp\u00f2 via; tuttavia, col passare dei giorni, i due si incontravano e avvicinarono sempre di pi\u00f9, finch\u00e9 un giorno si trovarono l'uno di fronte all'altra, e guardandosi negli occhi capirono che i loro destini sarebbero da quel momento stati uniti per sempre.\nPer molto tempo Beren si nascose nei boschi del Doriath, e lui e L\u00fathien si incontravano in segreto, dapprima scambiandosi solo sguardi, e poi passando molto tempo insieme. Era un periodo felice per entrambi, e Beren sembrava aver dimenticato le sofferenze che il suo popolo, come tutti i figli di Il\u00favatar, stava patendo a causa di Morgoth.\nMa questi incontri non rimasero segreti a lungo: infatti Thingol sospettava qualcosa dietro alle lunghe assenze della figlia, e le mise dietro delle guardie, che catturarono Beren e lo portarono a Menegroth, al suo cospetto.\nL\u00ec, Beren si rivel\u00f2 come erede di Barahir, e davanti allo stupore ed all'orrore generale, dichiar\u00f2 il suo amore per L\u00fathien. Tale amore era impossibile, in quanto lui uomo mortale, lei elfa immortale e figlia di Maiar.\nThingol rifiut\u00f2 perci\u00f2 energicamente e con convinzione di concedergli la mano di L\u00fathien. Ma in cuor suo, sapeva che non poteva andare contro quel destino cos\u00ec impetuoso, e allora pose una condizione in apparenza insormontabile: L\u00fathien e Beren avrebbero potuto sposarsi solo ed esclusivamente se l'uomo gli avesse portato uno dei Silmaril dalla Corona ferrea di Morgoth. La missione in apparenza era impossibile ma Beren e L\u00fathien la compirono fino a fondo. In principio, Beren chiese l'aiuto di Finrod Felagund, e lo ottenne, ma furono bloccati da Sauron a Tol-in-Gaurhoth, dove si confrontarono con lui e furono imprigionati. Finrod mor\u00ec, ma Beren fu salvato da L\u00fathien, con l'aiuto di Huan, e insieme uccisero Draugluin e Thuringwethil, e usarono le spoglie di questi per penetrare con l'inganno in Angband. L\u00ec giunsero fino al trono di Morgoth, e L\u00fathien inton\u00f2 un bellissimo e soporifero canto, che addorment\u00f2 l'Oscuro Signore. Cos\u00ec Beren stacc\u00f2 con il suo pugnale un Silmaril dalla corona, ma nel tentativo di staccare la seconda gemma, dalla lama si stacc\u00f2 una scheggia che colp\u00ec Morgoth sulla gota, il quale lentamente si risvegli\u00f2, e il male si scosse nella fortezza. I due, allora, presi dal panico scapparono e giunsero fino alle porte, dove il guardiano, il lupo mannaro Carcharoth - che in precedenza era stato addormentato da L\u00fathien - ora si era svegliato. Beren tir\u00f2 fuori il Silmaril e lo rivolse verso il lupo, sperando di allontanarlo, ma Carcharoth spalanc\u00f2 le fauci e mozz\u00f2 la mano di Beren insieme al gioiello (cos\u00ec fu che Beren venne chiamato \"Erchamion\", \"il Monco\"). Il lupo, le cui budella bruciavano della fiamma del Silmaril, impazz\u00ec ed inizi\u00f2 a correre senza sosta, travolgendo e uccidendo chiunque trovasse davanti. L\u00fathien e Beren vennero poi tratti in salvo dalle aquile di Manw\u00eb. Beren allora torn\u00f2 da Thingol, che vide ci\u00f2 che era accaduto, e prese parte con lui alla caccia di Carcharoth, insieme a Beleg, Mablung e Huan.\nQuando il lupo fu trovato, Huan, il cane di Valinor, lott\u00f2 con lui e lo uccise, e a sua volta ne rest\u00f2 ucciso. Ma Beren fu ferito mortalmente da Carcharoth, anche se la missione era compiuta. A quel punto il Silmaril fu tratto da Carcharoth e messo nella mano che restava a Beren. Lui, grazie al contatto col gioiello, torn\u00f2 in vita e lo consegn\u00f2 a Thingol, e dopo mor\u00ec definitivamente. L\u00fathien non pot\u00e9 reggere un tale dolore e anche la sua anima si allontan\u00f2 dalla Terra di mezzo. Arrivata alle \"Aule di Mandos\" cant\u00f2 cos\u00ec soavemente che lo stesso Mandos ne fu commosso, e con l'assenso di Manw\u00eb consent\u00ec a Beren di tornare in vita insieme a L\u00fathien, che rifiut\u00f2 l'immortalit\u00e0 solitaria che le era stata concessa per stare, piuttosto, con lui. Cos\u00ec i due vissero nuovamente, e abitarono in Tol Galen in mezzo al fiume Adurant dell'Ossiriand. L\u00ec stettero separati da tutti gli altri mortali; ella sar\u00e0 l'unica tra il popolo dei Primogeniti a conoscere la vera morte. Beren fu coinvolto negli eventi della Prima Era solo un'altra volta, quando sconfisse i nani che avevano ucciso Thingol e rubato la Nauglam\u00edr (e il Silmaril con essa) e stavano devastando ci\u00f2 che restava del Doriath.\nL\u00fathien diede a Beren un figlio, chiamato Dior, erede di Thingol, considerato una delle creature pi\u00f9 belle che mai vissero, a causa della sua origine umana, elfica e Ainu. Attraverso la sua discendenza, fu preservato il sangue di Beren e L\u00fathien tra gli eldar e gli edain.\nCuriosit\u00e0.\nSulla lapide condivisa dai coniugi Tolkien sono incisi, oltre ai nomi ed agli anni di nascita e di morte, i nomi Beren e L\u00fathien, come pu\u00f2 constatare chiunque si rechi in visita alla loro tomba nel cimitero di Wolvercote, Oxford.\nMusica.\nIl gruppo black metal Summoning ha composto un brano dal titolo \"Land of the dead\" dedicato a Beren e L\u00fathien. Il pezzo parla di Tol Galen: il luogo ove Beren e L\u00fathien andarono a vivere dopo essere tornati in vita (il nome difatti significa \"Terra dei morti che vivono\")."}
{"id": "62693", "revid": "287204", "url": "https://it.wikipedia.org/wiki?curid=62693", "title": "Luthien", "text": ""}
{"id": "62694", "revid": "1543377", "url": "https://it.wikipedia.org/wiki?curid=62694", "title": "Ars Magica", "text": "Ars Magica \u00e8 un gioco di ruolo di genere storico - fantasy, creato da Jonathan Tweet e Mark Rein\u00b7Hagen. Il manuale della Traduzione della 3\u00aa edizione \u00e8 stato pubblicato in italiano dalla Das Production nel 1993.\nAmbientazione.\nArs Magica \u00e8 ambientato nell'Europa Mitica, una versione alternativa dell'Europa del XIII secolo e per l'esattezza nel 1220. L'unica differenza proposta dal gioco rispetto al periodo storico originale \u00e8 rappresentato dal Paradigma Medievale, un teorema che afferma che in questa ambientazione la magia esiste cos\u00ec come esistono nel gioco tutti quei miti e quelle leggende giunti dopo millenni a noi. In sostanza tutto quello in cui l'uomo medievale credeva sono realt\u00e0 nel gioco.\nLa caratteristica peculiare di questo medioevo parallelo (come il nome del gioco suggerisce) \u00e8 la forte presenza della magia, governata da un sistema molto intuitivo, dinamico e flessibile, i cui segreti sono in mano ai Magi. Essi sono suddivisi in 12 Casate con ideologie e peculiarit\u00e0 diverse, ma riuniti tutti sotto l'insegna dell'Ordine di Hermes, un'organizzazione diffusa in tutta l'Europa Mitica che deve mantenere la sua esistenza segreta ai pi\u00f9 per non incorrere nella persecuzione perpetrata da Chiesa e profani (il nome dato dai Magi a tutti coloro che non sanno usare la magia).\nPiccoli gruppi di Magi spesso fondano delle Congreghe dette \"Covenant\" o Alleanze, una sorta di casa madre dove ritornare dopo ogni avventura e base per le operazioni future. In ultimo, ma non per questo meno importante, l'Alleanza custodisce tutto il sapere dei Magi e i loro Laboratori, elementi importanti per lo studio nell'arte della magia o per la creazione di nuovi incantesimi o potenti oggetti magici, talismani e altro ancora.\nLe Alleanze spesso risiedono in piccoli castelli (ma anche torri o vere e proprie cittadelle) costruiti in luoghi di particolare potere mistico (o Aura Magica), ma non sono casi isolati quelli di Alleanze custruite (e nascoste) dentro i confini di una citt\u00e0.\nIl gioco \u00e8 incentrato sulle vicende dei Magi (idealmente i giocatori) ed i loro alleati (Compagni o Grog). I giocatori possono infatti interpretare sia il ruolo dei Magi che quello di altre figure gravitanti attorno a loro (Compagni e Grog appunto) in modo da poter continuare a giocare mentre il loro personaggio principale \u00e8 impegnato in lunghi periodi di studio. I Compagni sono figure particolarmente importanti nel mondo medievale come frati, preti, nobili o cavalieri, mentre i grog sono invece la bassa manovalanza come fabbri, soldati semplici, sentinelle e servit\u00f9 in generale. Entrambi aiutano i Magi nel perpetuare i loro scopi e imperscrutabili progetti.\nContribuisce all'atmosfera di autenticit\u00e0 dell'ambientazione il fatto che numerosi termini di gioco siano in latino medievale.\nSistema di gioco.\nIl sistema di gioco \u00e8 abbastanza innovativo e completamente basato su dadi a dieci facce. Il fulcro del gioco \u00e8 il sistema magico. Ci sono 15 \"Arti\" divise in 5 \"Tecniche\" e 10 \"Forme\". Le \"Tecniche\" rappresentano le azioni che si vuole compiere con la magia mentre le \"Forme\" rappresentano l'oggetto dell'azione stessa. Questo \u00e8 a volte chiamato sistema magico \"verbo/nome\". Lanciare incantesimi \u00e8 l'atto di combinare una \"Tecnica\" ed una \"Forma\" sotto il controllo del mago.\nLe \"Arti\" sono chiamate con nomi latini. \nQuindi gli incantesimi \"Creo Ignem\" creano fuoco (e i normali effetti del fuoco come calore e luce), mentre gli incantesimi \"Perdo Imaginem\" distruggono immagini ed altri stimoli sensoriali (invisibilit\u00e0, silenzio, rendere cibi e bevande insipidi, etc.) e gli incantesimi \"Creo Mentem\" generano idee, memorie ed intenzioni nella mente di una persona.\nI maghi hanno incantesimi che studiano ed apprendono (\"magia codificata\") ma possono anche creare nuovi effetti all'occorrenza (\"magia spontanea\"). La \"magia spontanea\" \u00e8 meno potente, ma molto pi\u00f9 versatile, della \"magia codificata\". La magia \u00e8 un serio oggetto di studio e si suppone che i maghi passino la maggior parte del tempo nei loro laboratori, preparando nuovi incantesimi e pozioni ed aumentando la loro conoscenza delle Arti.\nAltre innovazioni del regolamento furono l'enfasi piazzata sulla casa dei personaggi, il \"covenant\" e la sua definizione inserita nelle meccaniche di gioco, in modo da poter generare agganci per generare avventure e l'introduzione da parte di Jonathan Tweet di un sistema \"dado+bonus\" per i tiri abilit\u00e0, invece delle meccaniche di tirare e ottenere un risultato basso (come i tiri percentuali o tirare e ottenere un risultato alto come per il THAC0, limitate dal valore del dado e che non permettevano il confronto dei risultati. Altri sistemi che all'epoca introdussero meccaniche simili furono \"Talislanta\" (1987) e \"Teenage manga mutanti\" (\"Teenagers from Outer Space\", 1987) e \"Cyberpunk\" (1988).\nStoria.\n\"Ars Magica\" fu pubblicato originariamente dalla Lion Rampant che pubblic\u00f2 anche la seconda edizione del gioco. I diritti passarono alla White Wolf quando questa venne formata dalla fusione della Lion Rampart con la White Wolf Publishing. La White Wolf pubblic\u00f2 la terza edizione nel 1989, tale edizione viene tradotta e pubblicata in italiano dalla Das Production nel 1993. Il gioco \u00e8 poi passato alla Wizards of the Coast e infine \u00e8 stato ripubblicato dalla Atlas Games nel 1994.\nNel 2004 \u00e8 stata pubblicata la quinta edizione, che ha vinto l'Origins Award per Best Role Playing Game of 2004, questa versione \u00e8 stata prodotta in versione italiana a Marzo 2018 dalla Raven."}
{"id": "62696", "revid": "119507753", "url": "https://it.wikipedia.org/wiki?curid=62696", "title": "Stormbringer (oggetto immaginario)", "text": "Stormbringer (letteralmente \"scatenatrice di tempeste\", ma tradotto in italiano con Tempestosa) \u00e8 la spada demoniaca, brandita da Elric di Melnibon\u00e9, il protagonista della saga fantasy omonima, dello scrittore inglese Michael Moorcock.\n\"Stormbringer\" \u00e8 una spada senziente, bench\u00e9 questo non emerga fino alla fine della saga. La forma \u00e8 quella di uno spadone a due mani, di colore nero, con rune rosse incise per tutta la lunghezza della lama, e di materiale sconosciuto; il potere pi\u00f9 importante che possiede \u00e8 di \"risucchiare\" le anime delle persone che uccide. \u00c8 grazie all'energia che ricava attraverso Stormbringer, e dall'uso di droghe, che Elric (altrimenti debolissimo) ricava la sua forza. Il tema dello stregone o negromante fisicamente debole \u00e8 ricorrente nella fantasy grazie proprio al personaggio creato da Michael Moorcock; un altro esempio \u00e8 quello del mago Raistlin presente nei romanzi di Margaret Weis e Tracy Hickman ambientati nel mondo \"Dragonlance\".\n\"Stormbringer\" ha una spada gemella chiamata \"Mournblade\" (\"Luttuosa\" nella versione italiana)."}
{"id": "62698", "revid": "1318658", "url": "https://it.wikipedia.org/wiki?curid=62698", "title": "Elric di Melnibon\u00e9", "text": "Elric di Melnibon\u00e9, per esteso Elric VIII, 428simo imperatore di Melnibon\u00e9, \u00e8 un personaggio immaginario creato da Michael Moorcock, protagonista di una serie di racconti e romanzi fantasy composti fra gli anni Sessanta e Duemila. \nElric \u00e8 uno dei molti personaggi di Moorcock appartenenti al macro-ciclo del Campione Eterno e rappresenta una figura iconica del sottogenere \"sword &amp; sorcery.\" \nBiografia del personaggio.\nLe vicende di Elric si svolgono sul pianeta Terra in un'immaginaria et\u00e0 preistorica, in cui gli esseri umani convivono con un popolo di esseri fatati chiamati Melnibon\u00e9ani (dal nome dell'isola di cui sono nativi); il cosiddetto \"Impero Fulgido\" di Melnibon\u00e9 ha governato tutto il mondo per 10.000 anni, forte della propria formidabile flotta e di stormi di draghi da guerra, finch\u00e9 gli umani non si sono ribellati sotto l'egida del conte Aubec di Malador e hanno stabilito i propri i \"Regni Giovani\", riducendo l'Impero Fulgido alla sola Melnibon\u00e9 (eventi accennati da Moorcock nel racconto \"Il sogno del conte Aubec\" e nel romanzo incompiuto dedicato ad Aubec). La saga di Elric inizia cinquecento anni dopo l'ascesa dei Regni Giovani, nel pieno della decadenza di Melnibon\u00e9: gli abitanti sono ormai indolenti e oscillano fra la nostalgia per le glorie passate e un gusto innato per il sadismo e l'edonismo, esacerbato dal culto per gli d\u00e8i del \"Caos\" \u2013 le potenze ultraterrene che incarnano l'anarchia e l'entropia e si oppongono alle forze della \"Legge\", l'elemento cosmico della stasi e della logica. \nNel romanzo \"Elric di Melnibon\u00e9\", questa instabile situazione precipita con l'ascesa al trono di Melnibon\u00e9 dell'imperatore Elric VIII, un uomo albino estremamente colto, abilissimo stregone e affetto da innumerevoli malattie croniche, che deve curare assumendo giornalmente dei farmaci salvavita. A differenza dei suoi sudditi e della sua stessa fidanzata Cymoril, Elric \u00e8 capace di empatia e curiosit\u00e0 verso gli esseri umani e ambisce a stabilire rapporti paritari con i Regni Giovani, pertanto suo cugino, il principe Yrkoon, cerca di assassinarlo per \"preservare\" i costumi di Melnibon\u00e9 e sottrargli la mano di Cymoril; Elric per\u00f2 sopravvive all'attentato e ingaggia con Yrkoon una vera e propria guerra civile, durante la quale stipula un patto d'alleanza con il dio del Caos Arioch e si appropria della spada stregata Tempestosa \u2013 un'arma senziente che divora le anime delle sue vittime e pu\u00f2 rafforzare temporaneamente il fragile corpo di Elric. Domata la rivolta di Yrkoon, Elric lo insedia come suo reggente-burattino, abbandona Melnibon\u00e9 e viaggia per il mondo nel tentativo di comprendere la natura umana.\nIn \"La fortezza della perla\" le peregrinazioni di Elric lo conducono fino alla decadente citt\u00e0-stato umana di Quarzhasaat, i cui aristocratici ambiscono tutti a rapire la giovane somma sacerdotessa del pacifico popolo nomade dei Bauradim, per fare della ragazza un trofeo; disgustato da questa pratica, Elric si allea con la maga umana Oone la Ladra di Sogni e assieme a lei protegge la sacerdotessa dagli stregoni mercenari di Quarzhasaat. Respinti questi attacchi e consumata una breve \"liaison\" con Oone (che all'insaputa di lui rimane incinta), Elric distrugge l'intera Quarzhasaat con una potente stregoneria e si rimette in viaggio. \nAll'inizio di \"Sui mari del fato\" Elric ha quasi completato il suo pellegrinaggio ed \u00e8 tormentato da incubi in cui Yrkoon usurpa il trono di Melnibon\u00e9. In un giorno come tanti, l'imperatore viene imbarcato su una nave fatata che viaggia per il Multiverso e gi\u00e0 trasporta tre altri guerrieri chiamati Dorian Hawkmoon, Erekos\u00eb e Corum Jhaelen Irsei: su indicazione del capitano del vascello, i quattro guerrieri uniscono le forze per distruggere dei terrificanti semidei chiamati Agak e Gagak. Compiuta questa impresa Elric viene ricondotto nella sua dimensione natia, fa amicizia con il conte Smiorgan delle Citt\u00e0 Purpuree, un pirata umano, e assieme a lui affronta corsari melnibon\u00e9ani ed esplora la citt\u00e0 stregata di R\u2019lin K\u2019Ren A\u2019a; qui l'imperatore completa un rituale magico in onore di Arioch che per\u00f2, secondo le leggende, dar\u00e0 inizio allo scontro fra le forze della Legge e del Caos, compromettendo per sempre l\"'Equilibrio\" cosmico che rende possibile la vita sulla Terra. \nIn un momento imprecisato dopo gli eventi di \"Sui mari del fato\", Elric apprende che i suoi sogni erano profetici e che Yrkoon ha davvero tradito la sua fiducia, usurpando nuovamente il trono di Melnibon\u00e9; l'imperatore deposto, infuriato, rinnega quindi il proprio popolo e decide di comprarsi una comoda esistenza da esule fra gli umani. Nel racconto \"La Citt\u00e0 Sognante\" Elric e Smiorgan attaccano a tradimento Melnibon\u00e9 alla testa di un'imponente flotta dei Regni Giovani ed Elric lascia che i suoi connazionali vengano ferocemente massacrati dagli acerrimi nemici umani, mentre lui stesso evacua Cymoril per portarla in esilio con s\u00e9; nel corso della battaglia, per\u00f2, Yrkoon, ferito mortalmente da Elric, scaraventa Cymoril sulla lama di Tempestosa e i superstiti dell'esercito melnibon\u00e9ano scatenano i draghi da guerra contro la flotta umana, che viene completamente annientata. Solo Elric sopravvive alla mattanza, ormai considerato un traditore sia dai Melnibon\u00e9ani che ha disconosciuto sia dagli umani fra cui voleva integrarsi. L'ex imperatore, ormai chiamato con disprezzo \"assassino di donne\", vagabonda quindi fra i Regni Giovani come mercenario, considerato dai pi\u00f9 un fenomeno da baraccone (\"A Portrait in Ivory\"), ed \u00e8 solo per caso che egli incontra durante un ingaggio l'avventuriero Maldiluna di Elwher, con cui stringe una provvidenziale amicizia (\"Mentre gli d\u00e8i ridono\"); poco dopo, per\u00f2, Elric e Maldiluna si attirano loro malgrado le ire di Theleb K'aarna di Pan Tang, un ambizioso mago umano che mira a diventare un campione del Caos (\"La cittadella che cantava\"). \nNel romanzo \"La torre che svaniva\" Theleb K'aarna tenta a pi\u00f9 riprese di evocare sulla Terra imponenti armate di demoni del Caos, alla testa delle quali intende distruggere le fortezze della Legge e dell'Equilibrio; Elric e Maldiluna, per\u00f2, si adoperano con ogni mezzo per fermare il negromante e si alleano con il prete guerriero dell'Equilibrio Rackhir di Phum (detto l'Arciere Rosso), un protettore della citt\u00e0 sacra di Tanelorn, e con la maga Myshella di Kaneloon, una semidea della Legge gi\u00e0 alleata del conte Aubec\u00a0\u2013a un certo momento anche Corum ed Erekos\u00eb scendono nuovamente in campo al fianco di Elric. Nel corso della guerra l'ex imperatore si innamora ricambiato di Myshella, ma quest'ultima perisce nella battaglia finale per mano dello stesso Theleb K'aarna. \nIn \"La vendetta della rosa\" Elric, logorato dal dolore per aver perso sia Cymoril sia Myshella, si congeda da Maldiluna e Rackhir e viaggia in solitudine fino a che suo padre, il defunto imperatore Sadric, non gli appare come spettro e lo incarica di dare pace all'anima dispersa di Sadric stesso; Elric accetta questa missione e cerca l'anima in lungo e in largo per il Multiverso, aiutato dal poeta Ernest Wheldrake e dalla paladina dell'Equilibrio nota come \"la Rosa\". Nonostante le insidie tese dal campione del Caos Gaynor il Dannato, il trio ha successo ed Elric ritrova la serenit\u00e0 sia per s\u00e9 sia per suo padre. \nTornato a Tanelorn e congedatosi dalla Rosa e da Wheldrake, Elric si rimette in viaggio assieme a Maldiluna e riesce finalmente a vendicarsi di Theleb K'aarna, che perde la vita in ques'ultimo scontro (\"Il ladro di anime\"); in pi\u00f9 poco dopo i due salvano la vita alla nobildonna umana Zarozinia di Karlaak, la quale si innamora di Elric ed \u00e8 da lui riamata (\"Re nelle tenebre\"). I due dunque si sposano e per qualche tempo vivono serenamente a Karlaak, lontano dalle stregonerie e dalle battaglie: Elric brandisce nuovamente Tempestosa solo per difendere la sua patria d'elezione da un'orda di barbari (\"I portatori di fiamma\") e battere gli d\u00e8i del Caos in un contorto gioco di enigmistica (\"The Last Enchantment\"). Lo scontro cosmico messo in moto da Elric a R\u2019lin K\u2019Ren A\u2019a, per\u00f2, non si pu\u00f2 pi\u00f9 arrestare e ben presto Rackhir deve difendere Tanelorn da un'incursione del Caos di proporzioni inedite (\"Per la salvezza di Tanelorn\"). \nLa vicenda dell'imperatore stregone culmina dunque in \"Tempestosa\", resoconto della grande guerra fra Legge e Caos per il controllo sul pianeta di Elric, guerra in cui Elric rinnega la propria lealt\u00e0 ad Arioch e si batte per la Legge aiutato da Maldiluna, da Rackhir, dal semidio Sepiriz e dai superstiti del vecchio esercito imperiale melnibon\u00e9ano. Sotto l'egida di Elric e dei suoi compagni gli umani dei Regni Giovani organizzano una strenua resistenza contro le armate demoniache del Caos, evocate sulla Terra dallo stregone Jagreen Lern di Pan Tang e dai suoi seguaci fanatici, e in un primo tempo Elric riesce ad assassinare il dio Darnizhaan e a bandire Arioch dal mondo materiale; successivamente, per\u00f2, le forze di Jagreen Lern guadagnano terreno in tutto il pianeta e a perire sono anche Rackhir e la stessa Zarozinia, alla quale Elric deve concedere una morte pulita utilizzando Tempestosa. In preda alla pi\u00f9 terribile furia e dalla sete di vendetta, Elric non esita a viaggiare ancora una volta attraverso il Multiverso per sottrarre al guerriero umano Orlando il magico corno Olifante, il cui suono apre agli d\u00e8i della Legge la via verso il mondo materiale; in tal modo le sorti della guerra si ribaltano e la Legge consegue una vittoria pirrica \u2013 a causa delle devastazioni compiute dal Caos il pianeta si \u00e8 completamente spopolato, ma pu\u00f2 essere rimodellato per annichilire la magia e far prosperare Ur, Babilonia, l'Egitto, Roma e altre grandi civilt\u00e0 umane. Elric e Maldiluna sono i soli superstiti del vecchio mondo e Maldiluna, conscio che non c'\u00e8 pi\u00f9 spazio per lui, si suicida impalandosi su Tempestosa, al che la spada si rivolge spontaneamente contro Elric e assassina il suo stesso padrone, per poi tramutarsi nell'ultimo agente del Caos ancora attivo nella nuova Terra. \nDopo la conclusione della saga principale Moorcock ha rivelato che Elric, nella sua giovent\u00f9, aveva imparato a viaggiare nello spazio-tempo inducendosi delle trance oniriche (\"\") e che nel corso degli anni ha utilizzato tale tecnica per intervenire almeno tre volte sulla storia della famiglia von Bek: nel Medioevo ha contribuito a fondare il principato di Waldenstein con il nome di Duca Elric (\"Michael Moorcock's Multiverse\"); nel Ventesimo secolo ha protetto a pi\u00f9 riprese da Gaynor il Dannato i propri figli gemelli Olric e Oona (concepiti con Oone ne \"La fortezza della perla\") e il marito di Oona, il conte Ulric von Bek (trilogia delle \"Moonbeam Roads\"); in una linea temporale alternativa ha assunto lo pseudonimo di Ulrich Rudric Renark Otto von Bek-Krasny alias Monsieur Zenith ed \u00e8 divenuto un deuteragonista di sir Seaton Begg e della sua vecchia amica Rosa von Bek (gi\u00e0 apparsa in \"La vendetta della rosa\") nella loro impresa di controllare il Secondo Etere (trilogia del \"Second Ether\", inclusa l'antologia \"The Metatemporal Detective\").\nInfluenze.\nIn giovanissima et\u00e0 Michael Moorcock si era gi\u00e0 cimentato nella composizione di \"Sojan the Swordsman\" (1955-1958), un serial planetary romance fortemente ispirato da Edgar Rice Burroghs, e de \"Il fiume dell'eternit\u00e0\" (1958, ma edito nel 1979), un romanzo breve che ibridava atmosfere surreali e tematiche esistenzialiste. All'inizio degli anni Sessanta il ventunenne Moorcock sintetizz\u00f2 queste due tradizioni di fantasy, una pulp e una introspettiva, proprio nella figura di Elric, concepito come decostruzione della formula tradizionale di \"sword &amp; sorcery\" codificata da Robert E. Howard circa trent'anni prima: in particolare Moorcock prese a modelli i romanzi \"La spada spezzata e\" \"Tre cuori e tre leoni\" di Poul Anderson e \"Il Pozzo dell'Unicorno\" di Fletcher Pratt, nonch\u00e9 \"L'opera da tre soldi\" Bertolt Brecht, autori cui egli dedic\u00f2 il romanzo del 1972 \"Elric di Melnibon\u00e9\". Pi\u00f9 nello specifico, Moorcock ricav\u00f2 da \"Tre cuori e tre leoni\" la contrapposizione cosmologica fra Legge e Caos, mentre trasse da \"La spada spezzata\" la reinterpretazione secondo sensibilit\u00e0 novecentesche dell'\"eroe condannato\", un archetipo narrativo gi\u00e0 presente nelle mitologie scandinava e finlandese (specialmente nella saga di Kullervo ); tale archetipo, per altro, era stato rielaborato anche da Mervyn Peake con il Ferraguzzo di \"Gormenghast\" e da T. H. White con il Lancillotto di \"Re in eterno\", testi cui il giovane Moorcock aveva certamente accesso. Quanto al caratteristico albinismo di Elric, fu ricavato dal personaggio di Monsieur Zenith, antagonista ricorrente dell'investigatore Sexton Blake nei racconti gialli composti da Anthony Skene \u2014 anch'egli un autore prediletto dal giovane Moorcock, il quale si \u00e8 notoriamente adoperato per riportarne in commercio le opere. In ultimo, Moorcock ha dichiarato che la moralit\u00e0 ambigua e ambivalente di Elric \u00e8 autobiografica e di non aver tratto alcuna ispirazione da \"Il Signore degli Anelli\" di J.R.R. Tolkien.\nStoria editoriale.\nSequenza originaria.\nElric esord\u00ec in una sequenza di racconti brevi composti da Moorcock fra 1961 e 1962 per la rivista \"Science Fantasy\": \nNei primi tre racconti (\"La Citt\u00e0 Sognante\", \"Mentre gli d\u00e8i ridono\" e \"Il ladro di anime\") Elric appare come un avventuriero errante dai tratti antieroici, non dissimile da Conan il cimmero di Robert Howard o da Fafhrd e Gray Mouser di Fritz Leiber, mentre il quarto e il quinto testo (\"Re nelle tenebre\" e \"I portatori di fiamma\") mettono in scena il parziale ritiro del personaggio a vita privata, a seguito delle nozze con Zarozinia; Moorcock avrebbe quindi voluto concludere la serie con il testo di sapore umoristico \"The Last Enchantment\", ma la direzione di \"Science Fantasy\" lo persuase a sviluppare un finale di pi\u00f9 ampio respiro, cui \"Per la salvezza di Tanelorn\" funge da prologo. Poco dopo i primi cinque racconti furono riuniti nell'antologia \"The Stealer of Souls\" (Neville Spearman, 1963).\nSempre nel 1963 Moorcock lavor\u00f2 alla conclusione definitiva della saga: il romanzo \"Tempestosa\" (\"Stormbringer\"). che fu serializzato su \"Science Fantasy\" in quattro puntate:\nNel 1965 \"Tempestosa\" fu pubblicato in volume dall'editore Herbert Jenkins, seppur con cospicui tagli ai primi due episodi.\nCon il numero 64 dell'aprile 1964 \"Science Fantasy\" interruppe la pubblicazione e Moorcock si spost\u00f2 sulla rivista \"New Worlds\", dove si dedic\u00f2 prettamente alla fantascienza, ma non smise di comporre o quantomeno abbozzare aggiunte minori alla saga di Elric:\nDopo la pubblicazione di \"La cittadella che cantava\" Moorcock abbandon\u00f2 il mondo di Elric per dedicarsi a una tetralogia \"science fantasy\" dedicata al duca Dorian Hawkmoon (1967-1969) e si limit\u00f2 a riunire i racconti \"Per la salvezza di Tanelorn\", \"Il sogno del conte Aubec\" e \"La cittadella che cantava\" nell'antologia \"The Singing Citadel\" (Mayflower, 1970), che comprendeva anche il racconto non inerente Elric \"Il pi\u00f9 grande conquistatore\" (\"The Greater Conqueror\", 1963).\nIl ciclo dei \"Quattro Eroi che Sono Uno\".\nTerminata la saga di Dorian Hawkmoon, nei primi anni Settanta Moorcock decise di sviluppare in parallelo numerosi cicli di romanzi fantastici collegati in un'unica narrazione unitaria, basata sul leitmotiv narratologico del \"Campione Eterno\" \u2013 un eroe incaricato di preservare l'Equilibrio Cosmico fra le forze della Legge e del Caos. Pi\u00f9 nello specifico, egli articol\u00f2 questo progetto su due cicli paralleli, uno fantascientifico detto delle Avventure Temporali e uno fantasy imperniato sui Quattro Eroi che Sono Uno: Elric, Hawkmoon, John Daker alias Erekos\u00eb e Corum Jhaelen Irsei.\nNell'ambito di questo progetto, la serie di Elric fu espansa con due nuovi romanzi atti a integrarla al meglio nella macro-narrazione generale: il midquel \"La torre che svaniva\" (\"The Sleeping Sorceress\", anche intitolato \"The Vanishing Tower\", 1971) \u00e8 ambientato fra \"La cittadella che cantava\" e \"Il ladro di anime\", fa riferimento agli eventi de \"Il sogno del conte Aubec\" e contiene un cross-over con il romanzo di Corum \"Il re delle spade\" (\"The King of the Swords\", 1971); il prequel \"Elric di Melnibon\u00e9\" (\"Elric of Melnibon\u00e9\", 1972) rappresenta il primo episodio dell'intero ciclo, rivelando le origini del personaggio. Nel 1973 videro invece la luce due racconti non pienamente integrati nella cronologia che Moorcock stava costruendo: \"\", racconto di accompagnamento a un volume di illustrazioni, precede direttamente gli eventi di \"La Citt\u00e0 Sognante\", mentre \"Gli occhi dell'Uomo di Giada\" (\"The Jade Man's Eyes\", gi\u00e0 abbozzato nel 1966) si svolge fra \"La cittadella che cantava\" e \"Il ladro di anime\" ma non tiene conto degli eventi de \"La torre che svaniva\". Questa seconda fase di composizione termin\u00f2 con \"Sui mari del Fato\" (\"The Sailor on the Seas of Fate\", 1976), un romanzo fix-up ambientato fra \"Elric di Melnibon\u00e9\" e \"La Citt\u00e0 Sognante\" e composto di tre racconti: un cross-over con il romanzo di Dorian Hawkmoon \"The Quest for Tanelorn\" (1976), un testo edito anche singolarmente come \"Le terre al di l\u00e0 del mondo\" (\"The Lands Beyond the World\", 1977) e una revisione de \"Gli occhi dell'Uomo di Giada\" pensata per integrarsi correttamente nella cronologia.\nNei successivi tredici anni Moorcock riprese la figura di Elric solo nel racconto \"Elric alla fine del tempo\" (\"Elric at the End of Time\", 1981), in cui il personaggio appare nella saga della \"Fine del Tempo\" \u2013 uno dei cicli afferenti alle Avventure Temporali.\nCross-over con la famiglia von Bek.\nNel corso degli anni Ottanta e Novanta Moorcock decise di interconnettere pi\u00f9 strettamente la saga dei Quattro Eroi che Sono Uno e quella delle Avventure Temporali, utilizzando come \"collante\" le sue nuove opere dedicate alla famiglia von Bek. A tal fine, egli compose due nuovi romanzi di Elric pensati come antefatti alle varie sotto-saghe del ciclo dei von Bek: \"La fortezza della perla\" (\"The Fortress of the Pearl\", 1989) \u00e8 un midquel posto fra \"Elric di Melnibon\u00e9\" e \"Sui mari del Fato\" e pone le basi della trilogia delle \"Moonbeam Roads\" (2001-2005), mentre \"La vendetta della rosa\" (\"The Revenge of the Rose\", 1991) si svolge fra \"La torre che svaniva\" e \"Il ladro di anime\" e prepara la trilogia del \"Second Ether\" (1995-1996). Va inoltre rimarcato che Elric stesso appare come co-protagonista in entrambe queste due serie: con la propria vera identit\u00e0 nella trilogia delle \"Moonbeam Roads\" e nel racconto \"Il canto del lupo bianco\" (\u201cThe White Wolf\u2019s Song\u201d, 1994, poi revisionato in \"The Black Blade's Summoning\") appartenente al ciclo del \"Second Ether\", sotto lo pseudonimo di Monsieur Zenith nel resto della saga del \"Second Ether\".\nRisale a questa fase anche il primo romanzo a fumetti a soggetto originale dedicato a Elric: la serie antologica \"Michael Moorcock's Multiverse \"(1999), sceneggiata da Moorcock e disegnata da Walter Simonson, Mark Reeve e John Ridgway, comprende infatti due racconti che adattano direttamente la saga del \"Second Ether\" e un'avventura originale di Elric ambientata durante gli eventi di \"Tempestosa\", intitolata \"Duke Elric\".\nTesti minori del Ventunesimo Secolo.\nNel corso del nuovo millennio Elric \u00e8 apparso nel romanzo a fumetti \"Elric: The Making of a Sorcerer\" (2005-2006), sceneggiato da Moorcock e disegnato da Walter Simonson, che racconta l'infanzia del personaggio e si svolge subito prima di \"Elric of Melnibon\u00e9\", e nel racconto \"A Portrait in Ivory\" (2007), un interludio collocato fra \"La Citt\u00e0 Sognante\" e \"Mentre gli d\u00e8i ridono\"; inoltre il racconto non canonico \"Elric: The Return to Melnibon\u00e9\" \u00e8 stato riscritto da Moorcock nel 2006 e trasformato in un capitolo introduttivo a \"Sui mari del Fato\", incorporandolo cos\u00ec nella serie principale. Poco dopo Moorcock ha pubblicato un'antologia di tutti i racconti del \"Second Ether\" con protagonisti Monsieur Zenith e il suo rivale sir Seaton Begg, \"The Metatemporal Detective\" (2007) e due racconti midquel appartenenti alla serie principale, la cui posizione nella cronologia \u00e8 per\u00f2 incerta: \"Black Petals\" (2008) e \"Red Pearls\" (2010). \nOrdine cronologico interno.\nPerch\u00e9 Moorcock stabilisse con certezza l'ordine cronologico interno del ciclo di Elric si dovette attendere l'edizione DAW del 1977, che organizz\u00f2 gli otto racconti e i quattro romanzi allora editi in una sequenza di sei volumi; in tale occasione \"Tempestosa\" fu ristampato in edizione integrale e i racconti pubblicati fra 1961 e 1967 furono riorganizzati in due antologie, \"Il fato del Lupo Bianco\" (\"The Weird of the White Wolf\") e \"La maledizione della spada nera\" (\"The Bane of the Black Sword\"); i due successivi romanzi furono poi integrati in questa sistemazione, risultando in una ottologia:\nMoorcock ha per\u00f2 alterato questo impianto gi\u00e0 nella ristampa integrale in quattordici volumi dei suoi cicli fantasy, pubblicata da Millennium nel 1993: in tale collana \"Il sogno del conte Aubec\" e \"Per la salvezza di Tanelorn\" furono scorporati dalla saga di Elric e antologizzati nel volume miscellaneo \"Earl Aubec and Other Stories\" (comprendente pure \"The Last Enchantment\"), mentre i due volumi dedicati a Elric (intitolati \"Elric of Melnibon\u00e9\" e \"Stormbringer\") alternavano i romanzi e i racconti senza soluzione di continuit\u00e0. Questa nuova scansione \u00e8 stata ulteriormente aggiornata nell'edizione Gollancz in sette volumi (2013-2015), considerata dall'autore definitiva, in base alla quale la sequenza \u00e8: \nSono quindi esclusi dal ciclo \"Michael Moorcock's Multiverse\", \"Black Petals\" e \"Red Pearls\".\nEdizioni italiane.\nSerie principale.\nLa prima traduzione italiana della serie si basa sull'edizione DAW in sei volumi del 1977 e fu pubblicata in due raccolte da Editrice Nord:\nQuesti due omnibus furono successivamente combinati nel volume unico \"Elric di Melnibon\u00e9\", Grandi Opere 26, 1995, poi riproposto come \"La Saga di Elric di Melnibon\u00e9\", Collana Narrativa 98, 1997.\nSempre Nord ha tradotto i successivi due romanzi:\nEntrambe le porzioni della serie sono state anche distribuite in cofanetto di due volumi: l'esalogia come \"Il Ciclo di Elric\", I Grandi Cicli della Fantascienza e della Fantasy 11, 1990, i due romanzi aggiuntivi come \"Le nuove avventure di Elric di Melnibon\u00e9\", I Grandi Cicli della Fantascienza e della Fantasy 46, 1998.\nNegli anni Duemila i diritti sul ciclo sono passati a Fanucci Editore, che l'ha ristampato nella collana Tascabili Immaginario Extra (con l'eccezione de \"La vendetta della rosa\") sotto il titolo di \"La Saga di Elric di Melnibon\u00e8\":\nAl termine degli anni Dieci i diritti di Fanucci sono stati rilevati da Mondadori, che ha riproposto l'esalogia DAW nel volume omnibus \"Elric. La saga\", Oscar Draghi 44, 2019. Ne consegue che, ad oggi, l'edizione italiana della serie si attiene ancora alla disposizione del 1977 e non include i racconti \"The Last Enchantment\" e \"A Portrait in Ivory\" n\u00e9 l'Introduzione a \"Sui mari del Fato\".\nTesti minori.\nAlcuni racconti minori e il primo romanzo delle \"Moonbeam Roads\" sono stati anch'essi tradotti in Italiano:\nRestano inediti il secondo e terzo volume delle \"Moonbeam Roads\", i due romanzi grafici \"Michael Moorcock's Multiverse\" ed \"Elric: The Making of a Sorcerer\", e i racconti collaterali \"Black Petals\" e \"Red Pearls\".\nPersonaggi della Saga.\nDivinit\u00e0 ed elementali.\nArioch, Signore delle Sette Tenebre, Signore dell'Alto Inferno, Il Cavaliere di Spade: Uno dei pi\u00f9 potenti duchi dell'Inferno nonch\u00e9 uno dei Signori del Caos. Inoltre \u00e8 l'eterno patrono degli imperatori melniboneani, responsabile pertanto della loro grande abilit\u00e0 nella Magia e del fulgido dominio conquistato e mantenuto per oltre 10.000 anni. Lui trova che Elric sia uno dei suoi servitori pi\u00f9 dolci a causa dei dilemmi morali che lo affliggono.\nRe Straasha: Signore degli elementali dell'acqua. \u00c8 legato agli imperatori di Melnibon\u00e9 da molti anni per i patti conclusi con loro, e i servizi prestati a questi. Il Suo aiuto verr\u00e0 spesso richiesto all'interno della saga da parte dell'Albino, e molto spesso si dimostra efficace. Ha contribuito alla creazione della Nave che Salpa per Mare e per Terra, provvedendo per la magia necessaria affinch\u00e9 la nave potesse viaggiare attraverso gli oceani; si contende la barca con Re Grome.\nRe Grome: Signore degli elementali della terra. Come asserito all'interno della saga stessa dal protagonista, \"\u00e8 probabilmente il pi\u00f9 potente di tutti i signori elementali, ma anche il meno trattabile\". Difatti \u00e8 piuttosto egoista per quel che riguarda la sua barca, e raramente dispensa il suo aiuto (solo una volta \u00e8 stato possibile per Elric ottenerlo). Ha anch'egli contribuito alla creazione della nave che Salpa per Mare e per Terra ma l'ha ceduta al re Straasha in cambio di parte del suo dominio. Tuttavia, pentitosi di averlo fatto, si disputa il suo possesso con il Signore elementale delle acque.\nVezhan: Il Signore con le Ali. Questo era il Dio del Caos un tempo servito dall'arciere scarlatto Rackhir.\nDarnizhaan: Membro degli \"Dei Morti\" un gruppo di divinit\u00e0 alleate del caos che lasciarono il mondo temendo il potere di Tempestosa e Luttuosa.\nDonblas il Giustiziere: Uno dei signori della Legge, l'unico nominato all'interno della saga. Aiuter\u00e0 Elric in diverse occasioni, mitigando le sue sofferenze dopo che egli avr\u00e0 consumato l'anima di Checkalakh (una divinit\u00e0 minore del caos), e in particolar modo, nella lotta finale fra le forze dell'ordine e quelle del caos.\nMishna e Graoll, i Lasshaar (Giganti del Vento, Signori dei Venti): Potentissimi elementali dell'aria. Aiuteranno Elric a vendicarsi nell'ultima battaglia contro lo stregone Theleb K'aarna, causa di molti problemi per l'Albino. Vengono impiegati alle volte, in certi episodi, per facilitare la navigazione.(in alcuni materiali di Giochi di ruolo viene detto che Mishna e Graoll siano in realt\u00e0 figli di una certa Regina elementale Lassa, ma di questo non v'\u00e8 traccia all'interno della saga).\nKakatal, Il Signore Fiammeggiante: Un potentissimo signore elementale del fuoco (sempre all'interno di alcuni Giochi di ruolo viene affermato che sia il Signore di tutti gli elementali del fuoco, ma questo non \u00e8 smentito o negato all'interno della saga).\nChardros, Il Mietitore (alle volte chiamato anche Chardhros): Uno dei pi\u00f9 potenti Signori del Caos, simile al Cupo Mietitore. Comparir\u00e0 nella battaglia finale tra legge e caos.\nMabelode, il Re delle Spade (qualche volte pronunciato anche Mabelrode): \u00c8 un Signore del Caos raffigurato pi\u00f9 volte come un essere \"senza volto\". Apparir\u00e0 nella battaglia finale tra legge e caos.\nMortali.\nYyrkoon: Cugino di Elric e aspirante al titolo di imperatore di Melnibon\u00e8. Affronter\u00e0 Elric e Stormbringer, al fine di usurparne il trono, in un epico scontro brandendo la spada nera Mournblade. \nDyvim Slorm: Cugino di Elric, nonch\u00e9 figlio di Dyvim Tar. Combatter\u00e0, assieme ad Elric, nell'ultima grande battaglia, maneggiando la spada nera Mournblade.\nCymoril: Si tratta della cugina, nonch\u00e9 consorte, di Elric. Lui coltiva la speranza che un giorno riesca a farla sua moglie e imperatrice del regno; speranza ostacolata pi\u00f9 volte da Yyrkoon. Lei tenta in tutti i modi di comprendere e di aiutare Elric, ma, sfortunatamente, le riesce difficile.\nDyvim Tar: Melniboneano, Signore dei Draghi. Si tratta del principale alleato, e consigliere dell'Albino; e come tale sostiene che non si debba deporre per nessun motivo Elric dal trono, in quanto egli Imperatore, e dunque \u00e8 prerogativa di questo agire come desidera. La sua responsabilit\u00e0 pi\u00f9 grande risiede tuttavia nella cura dell'arma pi\u00f9 potente posseduta dai Signori del fulgido impero, nonch\u00e9 la pi\u00f9 temuta di tutto il mondo: I draghi. Ed \u00e8 proprio sulle spalle di questi che \u00e8 stato costituito il pi\u00f9 grande impero della Terra.\nRackhir: umano, detto anche l'arciere rosso, sar\u00e0 al fianco di Elric in innumerevoli occasioni. \nMaldiluna: umano e compagno di Elric in diverse avventure.\nJagreen Lern: Sadico sovrano di Pan Tang, una nazione di crudeli stregoni e sacerdoti fedeli agli dei del caos. \u00c8 abile sia con gli incantesimi che con l'uso dell'ascia. Affronter\u00e0 in duello Elric verso la fine della saga.\nJest: Il Capo torturatore di Melnibon\u00e9, esperto nell'estrarre segreti da coloro che li custodiscono. Viene descritto come alto e decisamente magro, somigliante a uno scheletro dalle vesti bianche, macchiate dal sangue di coloro che hanno la sfortuna di essere interrogati da lui.\nTheleb K'aarna: Un mago delle isole di Pan Tang. Dopo essere stato sostituito come mago di corte e consigliere della regina Yishana da Elric, cerca vendetta usando i suoi incantesimi per ostacolare Elric.\nZarozinia: figlia di un notabile di una citt\u00e0 difesa da Elric e Maldiluna, diventer\u00e0 sposa di Elric. Rapita da jagreen Lem e trasformata in un mostro, sar\u00e0 successivamente uccisa da Elric.\nFilm.\nNel maggio del 2007, in un'intervista, i registi Chris e Paul Weitz hanno rivelato di essere, con la collaborazione diretta di Michael Moorcock, in fase di pre-produzione di un'ipotetica trilogia cinematografica basata sulla saga di Elric per la Universal Pictures.\nFumetti.\nIl primo adattamento a fumetti \u00e8 \"La Saga d'Elric le N\u00e9cromancien\" (1971), storia di Michel Demuth, disegni di Philippe Druillet, pubblicata per Spirits # 1 e pubblicata come libro lo stesso anno.\nElric compare nei numeri 14 e 15 di Conan The Barbarian della Marvel Comics nel 1972. La storia in due parti \u00e8 stata scritta da Roy Thomas e disegnata da Barry Winsdor-Smith.\nLa First Comics pubblic\u00f2 delle miniserie a fumetti basati sui libri di Moorcock negli anni 80.\nP. Craig Russel ha disegnato degli adattamenti a fumetti di tre libri di Moorcock: Elric of Melnibon\u00e8 (con Roy Thomas e Michael T. Gilbert per la Pacific Comics), \"The Dreaming City\" e \"While The Gods Laugh\"(Per la Marvel/Epic Comics) e \"Stormbringer\". Il personaggio ha avuto degli adattamenti anche da Walter Simonson e Frank Burner nella serie della Pacific Comics.\nLa serie di Adam Warlock di Jim Starlin \u00e8 stata ispirata dalla saga di Elric, con la Gemma dell'Anima che succhia le anime dei nemici di Warlock e l'introduzione dei personaggi Lord Chaos e Maestro Ordine.\nNel 2014 viene pubblicato \"Il Trono di Rubino\", la prima parte di un nuovo adattamento a fumetti scritto da Julien Blondel e illustrato da Didier Poli, Jean Bastide e Robin Recht.\nRiconoscimenti e tributi.\nParallelamente ai romanzi, Elric ha dato vita a canzoni, racconti, testi per musica rock, videogiochi, giochi di ruolo.\nGiochi.\nLa dualit\u00e0 Legge\\Caos diventer\u00e0 uno dei topoi della letteratura fantasy: la saga di \"Warhammer\" (che comprende giochi di miniature, giochi di ruolo, libri, fumetti e riviste) si basa appunto sullo scontro fra le civilt\u00e0 di un intero mondo contro il Caos, anche nel primo dei giochi di ruolo \"(Dungeons &amp; Dragons\") ricopre un'importanza enorme la scelta dell'allineamento morale del personaggio; a tutt'oggi gli allineamenti sono ben nove ma originariamente erano solo tre: legale, neutrale e caotico. Le razze degli Eldar Oscuri di Warhammer 40,000 e i Drow di Dungeons &amp; Dragons sembrano essere ispirati dai Melniboneani.\nFumetti.\nIl personaggio di Elric \u00e8 stato parodiato in Cerebus the Aardvark di Dave Sim con \"Elrond di Melvinbone\", che ha un aspetto simile a Elric ma parla in modo simile a Foghorn Leghorn.\nMusica.\nSpecialmente in campo musicale hard rock e heavy metal, Elric \u00e8 stato pi\u00f9 volte notevole fonte d'ispirazione di molteplici band tra cui Hawkwind, Diamond Head, Cirith Ungol, Blind Guardian, gli italiani Domine, i greci Battleroar.\nTra le pi\u00f9 famose e riuscite canzoni dedicate ad Elric si segnalano: \"Black Blade\" dei Blue \u00d6yster Cult, \"Borrowed Time\" dei Diamond Head e \"The Chronicles of the Black Sword\" degli Hawkwind.\nI Blind Guardian ne presero spunto per le canzoni \"Damned for All Time\" e \"Fast to Madness dei Blind Guardian\" del 1989 e \"The Quest for Tanelorn\" del 1992.\nAd oggi, i principali dischi (contenenti ampio materiale dedicato ad Elric / tra cui le copertine) sono:\nMichael Moorcock ha direttamente collaborato nel corso degli anni con la band Hawkwind."}
{"id": "62701", "revid": "1305772", "url": "https://it.wikipedia.org/wiki?curid=62701", "title": "Equazioni di Hamilton", "text": "Le equazioni di Hamilton, nella fisica e in particolare nella riformulazione della meccanica classica sviluppata dalla meccanica hamiltoniana, sono l'equazione del moto per un sistema fisico, scritta a partire da una funzione chiamata hamiltoniana. Determinano l'evoluzione temporale del sistema dinamico in modo equivalente alla legge di Newton e alle equazioni di Eulero-Lagrange, di cui sono una riscrittura ottenuta in seguito ad un particolare cambio di variabili.\nLe equazioni.\nL'hamiltoniana formula_1 di un sistema dinamico \u00e8 una funzione definita nello spazio delle fasi formula_2 composto dalle coordinate generalizzate formula_3 e dai rispettivi momenti coniugati:\ndove formula_5 \u00e8 la lagrangiana. L'hamiltoniana viene solitamente associata all'energia totale del sistema, somma dell'energia cinetica e dell'energia potenziale. In alcuni casi, per esempio quando agiscono forze non conservative, \u00e8 necessario fare uso dei cosiddetti potenziali generalizzati e l'hamiltoniana perde il significato fisico di energia totale del sistema.\nLe equazioni di Hamilton sono un sistema di equazioni differenziali che forniscono l'evoluzione temporale del sistema:\novvero:\nLe equazioni di Hamilton sono simmetriche rispetto a formula_9 e formula_10, e pertanto scambiare formula_11 con formula_12 e formula_13 con formula_14 le lascia invariate.\nDerivazione.\nDato un sistema che ha \"n\" gradi di libert\u00e0 descritto da una lagrangiana formula_5, l'equazione di Newton per il suo moto \u00e8 equivalente alle equazioni di Eulero-Lagrange:\nSi pu\u00f2 formulare lo stesso problema prendendo come variabili indipendenti le coordinate generalizzate formula_17 ed i momenti generalizzati formula_18, definiti da formula_19. In tale contesto, la trasformata di Legendre della Lagrangiana produce la funzione hamiltoniana:\nIn una dimensione la trasformata si ottiene scrivendo il differenziale di formula_21:\nda cui:\nLa lagrangiana viene cos\u00ec trasformata in un'altra equazione dipendente esplicitamente dalla sua derivata rispetto a formula_24, cio\u00e8 da formula_25.\nDato il differenziale di formula_26:\nconfrontandolo con la precedente espressione della trasformata di Legendre:\nsi ottengono le equazioni di Hamilton:\nSe una coordinata \u00e8 una \"coordinata ciclica\" per la lagrangiana, ovvero \u00e8 una coordinata da cui la lagrangiana non dipende direttamente, allora essa \u00e8 ciclica anche per l'Hamiltoniana. In particolare se lagrangiana non dipende esplicitamente dal tempo allora formula_30 stessa \u00e8 una costante del moto:\nPrincipio variazionale di Hamilton.\nLe equazioni di Hamilton si possono ricavare dal principio variazionale di Hamilton (principio di minima azione):\ndove l'integrale della lagrangiana nel tempo \u00e8 l'azione:\nIl principio stabilisce che il moto del sistema tra gli istanti iniziale formula_34 e finale formula_35 deve rendere stazionario l'integrale variazionale azione tra formula_34 e formula_35, il che significa che l'azione ha un estremo in corrispondenza della traiettoria seguita dal sistema, tra tutte quelle possibili nell'intervallo di tempo considerato."}
{"id": "62704", "revid": "254401", "url": "https://it.wikipedia.org/wiki?curid=62704", "title": "Primo (geometria)", "text": "In geometria, il minuto primo (simbolo: \u2032, Unicode U+2032, HTML entity codice_1) \u00e8 un'unit\u00e0 di misura degli angoli piani non appartenente al SI.\nCorrisponde a un sessantesimo di grado, per cui si ha la relazione:\nPer distinguerlo dall'omonima unit\u00e0 di misura del tempo, si parla spesso di primi d'arco o anche di minuti d'arco."}
{"id": "62705", "revid": "2", "url": "https://it.wikipedia.org/wiki?curid=62705", "title": "Primo d'arco", "text": ""}
{"id": "62706", "revid": "2", "url": "https://it.wikipedia.org/wiki?curid=62706", "title": "Minuto d'arco", "text": ""}
{"id": "62708", "revid": "451051", "url": "https://it.wikipedia.org/wiki?curid=62708", "title": "Arco olimpico", "text": "L'arco olimpico \u00e8 un attrezzo sportivo utilizzato per il tiro con l'arco generalmente composto da:\nAltri eventuali accessori per l'assorbimento delle vibrazioni (es. gommini adesivi) sono a discrezione dell'arciere."}
{"id": "62710", "revid": "640277", "url": "https://it.wikipedia.org/wiki?curid=62710", "title": "Variabile semiregolare", "text": "In astronomia, le variabili semiregolari sono stelle giganti rosse o stelle supergiganti con cambiamenti di luminosit\u00e0 leggeri e pi\u00f9 o meno regolari, accompagnati o a volte interrotti da varie irregolarit\u00e0. Fanno parte della categoria pi\u00f9 ampia delle stelle variabili.\nI periodi di variabilit\u00e0 vanno da 20 a pi\u00f9 di 2000 giorni, mentre la forma della curva di luce pu\u00f2 cambiare da ciclo a ciclo. L'ampiezza della variazione pu\u00f2 andare da pochi centesimi di magnitudine ad alcune magnitudini (in genere 1 o 2 nella banda V).\nLe variabili semiregolari (abbreviate in \"SR\", dalla dizione inglese) sono classificate in numerosi sottotipi:"}
{"id": "62712", "revid": "767487", "url": "https://it.wikipedia.org/wiki?curid=62712", "title": "Paul Cook", "text": "Biografia.\nNato e cresciuto a Shepherd Bush, era vicino di casa di Steve Jones e compagno di scuola di Glen Matlock, nonch\u00e9 assiduo frequentatore del negozio Sex di Malcolm McLaren. Con loro fece parte in qualit\u00e0 di batterista del gruppo punk Sex Pistols. Dopo l'uscita di \"God Save the Queen\" venne picchiato da un gruppo di monarchici all'uscita della metropolitana di Shepherd Bush.\nDopo lo scioglimento ufficiale dei Sex Pistols, nel corso del 1980 (anche se il cantante, John Lydon, abbandona il gruppo nel febbraio 1978, mentre il bassista Sid Vicious muore per overdose nel febbraio 1979), Paul Cook fonda con Steve Jones i The Professionals. La band segue stilisticamente le orme dei Sex Pistols ma, nonostante la pubblicazione di un album di buon livello, \"I Didn't See It Coming\" nel 1981, i Professionals si sciolgono nel corso del 1982.\nIn seguito Paul Cook \u00e8 stato impegnato prevalentemente nell'attivit\u00e0 di musicista turnista in studio. Ha lavorato con diversi artisti, fra i quali Joan Jett e Edwin Collins. Nel 1996 e nel 2002 Cook \u00e8 tornato a suonare la batteria nei Sex Pistols, riunitisi in occasione di due tour mondiali.\nLa figlia Hollie \u00e8 anche essa una cantante."}
{"id": "62713", "revid": "767487", "url": "https://it.wikipedia.org/wiki?curid=62713", "title": "Glen Matlock", "text": "Biografia.\nMatlock, che aveva studiato alla scuola d'arte, si un\u00ec a Steve Jones e Paul Cook gi\u00e0 nel 1972, quando il gruppo si chiamava ancora The Strand. Rimase nella band fino al 1977, pochi mesi prima della pubblicazione di \"Never Mind the Bollocks, Here's the Sex Pistols\".\nSubito dopo aver lasciato la band forma il gruppo new wave The Rich Kids, in compagnia del chitarrista Steve New e del cantante Midge Ure, che successivamente diventer\u00e0 un membro degli Ultravox. Tuttavia il gruppo si rivela solo una breve parentesi della sua carriera, sciogliendosi nel 1978 dopo aver pubblicato un unico album di studio. Nel 1979 suon\u00f2 insieme a Sid Vicious e a Iggy Pop, comparendo anche nell'album \"Soldier\". Negli anni seguenti collabora con Johnny Thunders e forma vari gruppi come The Spectres e The London Cowboys.\nNel 1990 pubblica la sua autobiografia \"I Was a Teenage Sex Pistol\" e forma i The Role Models con ex membri dei Public Image Ltd.. Dopo aver pubblicato altri due album, uno con i The Philistines e il secondo, \"Who's He Think He Is When He's At Home?\", da solista, torna nella formazione riunita dei Sex Pistols per i tour del 1996 e del 2002.\nDiscografia.\nAlbum in studio"}
{"id": "62717", "revid": "2231812", "url": "https://it.wikipedia.org/wiki?curid=62717", "title": "Indirizzo MAC", "text": "Un indirizzo MAC (in inglese \"MAC address\", dove MAC sta per \"Media Access Control\"), detto anche \"indirizzo fisico\", \"indirizzo ethernet\" o \"indirizzo LAN\", in informatica e telecomunicazioni, \u00e8 un codice di 48 bit (6 byte) assegnato in modo univoco dal produttore ad ogni scheda di rete ethernet o wireless prodotta al mondo, tuttavia modificabile a livello software.\nViene utilizzato per l'accesso al livello fisico dal livello datalink secondo lo standard ISO/OSI.\nDescrizione.\nRappresenta in sostanza un identificativo per un particolare dispositivo di rete a livello di rete locale: ad es. due schede di rete in due diversi calcolatori avranno due diversi nomi (e quindi diversi indirizzi MAC), cos\u00ec come avranno nomi diversi una scheda Ethernet ed una scheda wireless posizionate nel medesimo computer. \nLa maggior parte dei protocolli di livello 2 usano uno dei tre spazi di numerazione regolati dall'IEEE: MAC-48, EUI-48, e EUI-64. Essi sono progettati per essere globalmente unici, anche se non tutti i protocolli di comunicazione richiedono tale caratteristica. L'IEEE rivendica i diritti sui nomi \"EUI-48\" e \"EUI-64\". (La sigla \"EUI\" sta per Extended Unique Identifier).\n\u00c8 distinto dall'indirizzo IP che \u00e8 invece un indirizzo di livello 3 necessario per interconnettere (\"internetworking\") i terminali di una sottorete locale con quelli di altre sottoreti eterogenee garantendo interoperabilit\u00e0 tra esse ovvero per l\"'instradamento indiretto\" tramite l'omonimo protocollo di rete IP all'interno del paradigma TCP-IP della rete Internet.\nFunzioni.\nL'indirizzo MAC \u00e8 utilizzato invece per l\"'instradamento diretto\" in reti locali per raggiungere un host una volta raggiunta la sottorete finale di destinazione e quindi anche a livello di \"internetworking\", cio\u00e8 per indirizzamento indiretto con associato l'indirizzo IP, quando si tratta di attraversare una certa sottorete locale di transito verso la sottorete finale di destinazione.\nIl compito della conversione o risoluzione degli indirizzi di livello 3, come appunto l'indirizzo IP, in indirizzi MAC di livello 2 \u00e8 comunemente demandato al protocollo ARP, mentre la procedura opposta, ovvero l'assegnamento dell'indirizzo IP a partire dall'indirizzo fisico, da protocolli come RARP e DHCP. Nelle reti broadcast come l'Ethernet, il MAC address permette di identificare univocamente ciascun host e permette di contrassegnare i frame come destinati a specifici host. Esso costituisce perci\u00f2, all'interno del Livello datalink, la base su cui poggiano i protocolli superiori del modello OSI.\nFormato degli indirizzi.\nL'originale \"Indirizzo MAC\" IEEE 802, ora chiamato ufficialmente \"MAC-48\", deriva dalla specifica dell'Ethernet. Poich\u00e9 chi inizialmente progett\u00f2 l'Ethernet ebbe la previdenza di usare uno spazio indirizzi a 48-bit, adesso disponiamo potenzialmente di ben 248 (cio\u00e8 281.474.976.710.656) possibili indirizzi MAC, un numero che \u00e8 praticamente impossibile raggiungere prima che le schede ethernet cambino standard.\nIn tale formato (quello attualmente pi\u00f9 diffuso), i 48 bit del codice sono suddivisi in 12 cifre esadecimali: le prime 6 cifre individuano il produttore dell'interfaccia di rete mentre le successive corrispondono al numero di serie della scheda stessa. L'indirizzo MAC si scrive normalmente in 6 ottetti separati da un trattino (es. 00-50-FC-A0-67-2C) ed i primi 3 ottetti sono detti OUI (Organizationally Unique Identifier). Per questo tipo di indirizzi di solito si preferisce la notazione esadecimale anche per differenziarla dagli indirizzi IP che usano la notazione decimale.\nI tre sistemi di numerazione utilizzano lo stesso formato, differendo soltanto nella lunghezza dell'identificatore. Gli indirizzi si dividono in \"indirizzi universally administered\" e \"indirizzi locally administered\".\nGli indirizzi universally administered vengono assegnati ai dispositivi dal loro produttore; e vengono talvolta chiamati \"indirizzi burned-in\". I primi tre ottetti (in ordine di trasmissione) identificano l'organizzazione o il produttore che ha emesso l'identificatore e rappresentano l'Organizationally Unique Identifier (OUI). I successivi tre (MAC-48 ed EUI-48) o cinque (EUI-64) ottetti sono assegnati dal produttore che deve rispettare il solo vincolo dell'univocit\u00e0. L'IEEE prevede che lo spazio MAC-48 non sia esaurito prima dell'anno 2100, mentre non ci si aspetta l'esaurimento degli indirizzi EUI-64 in un futuro ragionevolmente vicino.\nGli indirizzi locally administered vengono assegnati ad un componente dall'amministratore di rete, annullando l'indirizzo burned-in. Gli indirizzi locally administered non contengono gli ottetti OUI.\nGli indirizzi universally administered e locally administered si distinguono per mezzo del settaggio del secondo bit meno significativo del byte pi\u00f9 significativo dell'indirizzo (cio\u00e8 il primo byte a sinistra dei 6 byte dell'indirizzo, come in figura). Se il bit \u00e8 a impostato 0 identifica un indirizzo \"universally administered\"; se viceversa \u00e8 impostato a 1, identifica un indirizzo \"locally administered\". Tale bit vale quindi 0 in tutti gli OUI. Per esempio, 02-00-00-00-00-01 \u00e8 un indirizzo locally administered.\nGli indirizzi MAC-48 ed EUI-48 vengono solitamente rappresentati in formato esadecimale, separando ciascun ottetto con un trattino o con i due punti.\nUn esempio di indirizzo MAC-48 \u00e8 \"00-08-74-4C-7F-1D\". Confrontando i primi tre ottetti con le assegnazioni OUI dell'IEEE, si pu\u00f2 osservare come esso appartenga alla Dell Corporation, mentre gli ultimi tre ottetti rappresentano il numero seriale assegnato al componente dal produttore.\nOgni scheda di rete ha, quindi, un indirizzo MAC univoco essendo i primi 24 bit identificativi del produttore e gli altri 24 utilizzati da quest'ultimo in modo univoco.\nLa conversione tra indirizzo MAC e indirizzo IP avviene mediante alcuni protocolli, il pi\u00f9 conosciuto dei quali \u00e8 Address Resolution Protocol (ARP).\nVisualizzazione e modifica.\nPer visualizzare l'indirizzo MAC della propria scheda di rete i sistemi operativi forniscono in genere un comando specifico da digitare su shell testuale; tale comando su Windows \u00e8 ipconfig /all (ifconfig -a su Linux) mentre il comando arp -a visualizza l'intera \"Arp cache\" dell'eventuale rete locale a cui il PC \u00e8 connesso.\nSebbene l'indirizzo MAC sia permanente di natura, esistono alcuni metodi che permettono di camuffarlo, operazione che in gergo tecnico viene detta MAC spoofing. La modifica pu\u00f2 essere utile per motivi di privacy, ad esempio collegandosi ad una rete Wi-Fi libera, o per motivi di interoperabilit\u00e0. In ogni caso queste modifiche sono puramente software e non permanenti: al riavvio del sistema viene ripristinato l'indirizzo MAC originale memorizzato all'interno del dispositivo hardware."}
{"id": "62718", "revid": "23", "url": "https://it.wikipedia.org/wiki?curid=62718", "title": "MAC address", "text": ""}
{"id": "62719", "revid": "951587", "url": "https://it.wikipedia.org/wiki?curid=62719", "title": "Steve Jones", "text": "Noto soprattutto per essere stato un componente dello storico gruppo punk rock dei Sex Pistols, alla fine degli anni ottanta ha pubblicato due album solisti dove si orient\u00f2 su un suono hard rock.\nBiografia.\nJones nasce a Londra nel 1955; abbandonato dal padre a soli due anni, ebbe un'infanzia infelice. Nel 1972 forma una cover band chiamata \"The Strand\" assieme al batterista Paul Cook, assumendo il ruolo di cantante e chitarrista con lo pseudonimo di Q.T. Jones. Nel 1975 i due iniziano a frequentare il locale \"Sex\" di Malcolm McLaren, che diventa il loro manager e assume il cantante John Lydon (alias Johnny Rotten) e il bassista Glen Matlock. Insieme danno vita ai Sex Pistols, diventando presto una delle pi\u00f9 famose punk band. Jones rimarr\u00e0 nel gruppo per tutta la sua breve durata e pubblicher\u00e0 con esso \"Never Mind the Bollocks, Here's the Sex Pistols\". Lo scioglimento del gruppo colpisce molto Jones, che diventa dipendente dall'eroina. Uscir\u00e0 da questo problema solo nel 1987, quando pubblicher\u00e0 il suo primo album da solista, \"Mercy\".\nNel 1978 Jones e Cook partecipano alla registrazione dell'album solista di Johnny Thunders \"So Alone\". Nello stesso periodo partecipa al film di Malcolm McLaren \"The Great Rock 'n' Roll Swindle\", sulla storia dei Sex Pistols, interpretando il personaggio The Crook (che significa \"imbroglione, truffatore\"). Dopo aver registrato come produttore l'EP \"The American in Me\" con il gruppo punk statunitense Avengers, forma con Cook e i componenti dei Thin Lizzy Phil Lynott, Scott Gorham e Brian Downey i The Greedy Bastards, che pubblicheranno un solo singolo, \"A Merry Jingle\". Insieme a Paul Cook lavora nel 1981 con le Bananarama. Dopo aver contribuito all'album solista di Joan Jett \"Bad Reputation\", \"Kiss Me Deadly\" dei Generation X e \"Kaleidoscope\" dei Siouxsie and the Banshees, nel 1979 Jones forma insieme a Cook ed Andy Allen il gruppo punk rock The Professionals. Nel 1980 lavora al singolo \"Psychedelic Musik\" dei Lightning Raiders.\nIl gruppo, con all'attivo un album di buon livello del 1981, \"I Didn't See It Coming\", e cinque 45 giri, si scioglier\u00e0 nel 1982 dopo un incidente stradale in cui vennero coinvolti tutti i componenti del gruppo tranne Jones. Nel 1990 esce postumo in versione limitata su vinile \"The Professionals LP\", un album \"fantasma\", mai pubblicato prima, contenente registrazioni del 1980. Nel 1982 partecipa, insieme a Paul Cook e Paul Simonon (creando per l'occasione il gruppo The Looters), al film Ladies and Gentlemen, The Fabulous Stains: la storia di tre ragazze che vogliono creare una punk band. Nel 1984, Jones form\u00f2 il supergruppo new wave Chequered Past, con Clem Burke dei Blondie con cui pubblic\u00f2 un unico album omonimo, prima di sciogliersi nel 1985. Nel 1986 partecipa alla registrazione dell'album \"Blah Blah Blah\" di Iggy Pop; dopo una lunga dipendenza dall'eroina, finalmente nel 1987 Jones riesce a disintossicarsi, e pubblica il suo primo album solista, \"Mercy\". In seguito co-produce e scrive la maggior parte delle canzoni dell'album solista di Andy Taylor, \"Thunder\".\nNel 1988 realizza insieme a Iggy pop l'album hard rock-heavy metal \"Instinct\"; l'anno successivo pubblicher\u00e0 il secondo album solista, \"Fire and Gasoline\", caratterizzato da un suono hard rock grezzo e potente; l'album otterr\u00e0 un discreto successo commerciale. Nel 1989 partecipa alle registrazioni di \"Cyco Miko\", disco solista di Mike Muir, cantante dei Suicidal Tendencies. Negli anni Novanta collabor\u00f2 con Bob Dylan, The Nothings, Don Johnson, prendendo anche parte al primo e unico album di Johnny Depp, \"P\", insieme a Flea dei Red Hot Chili Peppers e a Gibby Haynes, cantante dei Butthole Surfers. Nel 1992 fonda i Fantasy 7, con Mark McCoy come cantante.\nDopo qualche tour in Argentina e negli Stati Uniti, il gruppo si scioglie nel 1993. Nel 1995, in occasione di una \"session\" sonora al Viper Room di Los Angeles, Jones cre\u00f2 un altro supergruppo, i Neurotic Outsiders, con Duff McKagan e Matt Sorum dei Guns N' Roses e John Taylor dei Duran Duran. Nel 1996 la band registr\u00f2 l'album omonimo per la Maverick Records, seguito da un tour di successo in Europa e Nord America, prima di sciogliersi nel 1999. Nello stesso anno Jones registra le chitarre e produce il primo disco del gruppo heavy americano dei Buckcherry. Nel 1996 e nel 2002, Jones \u00e8 tornato a vestire i panni del chitarrista dei Pistols nei tour mondiali della band riunita.\nNel 1999 compare in una piccola parte nel film \"Mascara\", con Amanda De Cadenet. Nel 2000 \u00e8 apparso nel film biografico sui Sex Pistols \"The Filth and the Fury\". Nel 2004 partecipa ad un concerto tributo alla band punk dei Ramones (immortalato nel film-documentario \"\") per il trentesimo anniversario della fondazione della band, insieme a Henry Rollins dei Black Flag, Tim Armstrong dei Rancid, Brett Gurewitz dei Bad Religion, Eddie Vedder dei Pearl Jam ed altri ancora.\nRecentemente ha registrato, sempre in veste di chitarrista, l'album di Marie Presley, figlia di Elvis, e ha preso parte a diverse altri progetti in ambito pop.\nDal 2016 conduce il programma \"Jonesy's Jukebox\" sulla radio KLOS di Los Angeles ospitando, tra gli altri, molti colleghi famosi come Dave Grohl, Jerry Cantrell, Mike McCready, Anthony Kiedis, Jack Black, Paul Stanley, Ozzy Osbourne, Lenny Kravitz, Juliette Lewis e Ace Frehley.\nEquipaggiamento.\nCon i Sex Pistols Jones ha usato principalmente una Gibson Les Paul Custom bianca del 1974, precedentemente appartenuta a Sylvain Sylvain dei New York Dolls. Ha anche utilizzato una 954 Black Gibson Les Paul Custom con pickup P90 sul ponte e pickup e Alnico sul manico. Ha utilizzato anche una chitarra Gibson Firebird nella tourn\u00e9e americana. \nSempre con i Sex Pistols ha adoperato un amplificatore Fender Twin Reverb con Gauss Speakers e un pedale MXR Script Phase 90. Ha anche adoperato un amplificatore Music Man durante un tour in Scandinavia. Nella reunion con i Sex Pistols del 1996 ha cambiato il suo amplificatore con un Marshall ancora oggi utilizzato."}
{"id": "62721", "revid": "729019", "url": "https://it.wikipedia.org/wiki?curid=62721", "title": "Roberto Eduardo Viola", "text": "Biografia.\nNasce a Buenos Aires figlio di Angelo Viola e Rosa Maria Prevedini, ambedue italiani, pi\u00f9 precisamente di Casatisma in Provincia di Pavia. Poco si sa della sua vita fino a quando divenne dittatore.\nFu a capo del colpo di Stato che il 29 marzo 1981 depose Jorge Rafael Videla, nominandosi successivamente presidente a vita.\nPur allontanando immediatamente i principali collaboratori di Videla, ne prosegu\u00ec il regime terroristico, torturando e uccidendo gli oppositori politici. Il 18 dicembre fu deposto da Leopoldo Galtieri.\nNel 1983 \u00e8 stato processato per i crimini commessi durante il suo governo e, due anni dopo, \u00e8 stato condannato all'ergastolo. Venne per\u00f2 liberato nel 1990 grazie all'indulto concesso dal presidente Carlos Menem. Mor\u00ec il 30 settembre 1994, all'et\u00e0 di 69 anni."}
{"id": "62723", "revid": "1784938", "url": "https://it.wikipedia.org/wiki?curid=62723", "title": "Emil Cioran", "text": "Nato in Romania, dal 1933 al 1935 visse a Berlino, e dalla seconda guerra mondiale in avanti risiedette in Francia con lo status di apolide; scrisse i primi libri in lingua romena, ma dalla fine del conflitto scrisse sempre in francese e, nonostante questo non fosse il suo idioma di nascita, viene considerato da molti critici come uno dei migliori prosatori in questa lingua.\nVicino al pensiero esistenzialista, si distacca comunque dal movimento esistenzialista francese per la sua distanza ideologica dai principali esponenti quali Jean-Paul Sartre, Simone de Beauvoir e Albert Camus, rifiutando l'impegno politico attivo sul fronte progressista e condividendo la filosofia dell'assurdo del suo amico Eug\u00e8ne Ionesco, bench\u00e9 venata dal suo pessimismo radicale. Il pensiero di Cioran \u00e8 infatti influenzato da Nietzsche, Schopenhauer, Heidegger (rispetto allo stile ermetico di quest'ultimo, maturer\u00e0 peraltro un netto rifiuto) e successivamente anche da Leopardi (bench\u00e9, per sua stessa ammissione, mai profondamente conosciuto, ma avvertito quale \"fratello d'elezione\"), dai quali trae il suo nichilismo e il suo pessimismo. I suoi aforismi, anche per esperienze personali, sono infatti pervasi da una profonda amarezza e misantropia, che per\u00f2 vengono temperate dalla sua acuta ironia e dalla sua capacit\u00e0 di scrittura.\nBiografia.\nCioran nacque a R\u0103\u0219inari, in Transilvania (al secolo una provincia dell'Impero austro-ungarico, annessa poi alla Romania nel 1918), l'8 aprile del 1911 da una benestante famiglia rumena. Il padre, Emilian Cioran, era un sacerdote ortodosso, attivo dapprima a R\u0103\u0219inari ed in seguito, in veste di curato, presso la vicina Sibiu; la madre, Elvira Comaniciu, era originaria di Vene\u021bia de Jos, un piccolo villaggio situato nei pressi della citt\u00e0 di F\u0103g\u0103ra\u0219 (oggi parte, assieme ad altri tre villaggi limitrofi, del neo-costituito comune di P\u0103r\u0103u). Il padre di Elvira, Gheorghe Comaniciu, era un notaio, asceso allo status di barone grazie al favore di cui godeva presso le autorit\u00e0 asburgiche.\nSebbene fossero romeni, non era infrequente che i genitori, nel privato, parlassero anche in ungherese, idioma che il padre aveva imparato frequentando le scuole elementari ungheresi.\nDurante la prima guerra mondiale, i genitori di Emil, come per molti intellettuali di origine romena, furono confinati dalle autorit\u00e0 austro-ungariche; il padre a Sopron (\u00d6denburg) e la madre a Cluj (Klausenburg), lasciando i figli alle cure della nonna a R\u0103\u0219inari.\nCioran ha dichiarato di aver avuto un'infanzia molto felice (\"coronata\") fino al trasferimento alle scuole medie di Sibiu: \u00ab\u00c8 stata la fine del mio sogno, il crollo del mio mondo\u00bb. Gi\u00e0 nell'adolescenza \u00e8 colpito da una grave forma d'insonnia, un male che lo segner\u00e0 in maniera indelebile.\nFormazione culturale.\nDopo gli studi classici compiuti al liceo Gheorghe Laz\u0103r di Sibiu, all'et\u00e0 di diciassette anni, Cioran inizi\u00f2 a studiare filosofia presso l'Universit\u00e0 di Bucarest.\nFrequentando l'universit\u00e0, ebbe modo di fare conoscenza con Eug\u00e8ne Ionesco e Mircea Eliade, con cui rimase in buoni rapporti di amicizia per tutta la vita.\nAltri amici stretti furono il filosofo Constantin Noica e il pensatore \"socratico\" Petre \u021au\u021bea, influenzati anch'essi dal controverso \"ma\u00eetre \u00e0 penser\" Nae Ionescu.\nAvendo un'ottima conoscenza della lingua tedesca, i suoi primi studi s'incentrarono prevalentemente su filosofi quali Immanuel Kant, Arthur Schopenhauer e, soprattutto, Friedrich Nietzsche.\nIn questo periodo si profess\u00f2 agnostico, assumendo l'assioma \u00abl'inconvenienza dell'esistenza\u00bb. Per il suo interesse verso varie forme di spiritualit\u00e0, dal punto di vista filosofico, \u00e8 stato definito un \"ateo-credente\". In lui convivono al tempo stesso attrazione e rifiuto verso la religione.\nDurante i suoi studi fu anche influenzato dalle opere di Georg Simmel, Ludwig Klages e del filosofo russo Lev \u0160estov, che aggiunse al suo sistema di pensiero la convinzione che la vita sia arbitraria.\nAmmirava anche i cinici, gli stoici, Epicuro, e successivamente studi\u00f2 anche Heidegger.\nSi laure\u00f2 con una tesi sul filosofo francese Henri Bergson, che successivamente ripudi\u00f2, asserendo che costui non aveva compreso la tragicit\u00e0 della vita.\nLa borsa di studio in Germania, le prime opere e l'allontanamento dal nazismo.\nPrima di pubblicare il suo primo libro, \"Pe culmile disper\u0103rii\" (1934), ottenne una borsa di studio presso la fondazione Humboldt, grazie alla quale si trasfer\u00ec a Berlino nel 1933, dove entr\u00f2 in contatto con Nicolai Hartmann e Ludwig Klages, poi a Dresda e a Monaco di Baviera, dove assist\u00e9 all'instaurazione della dittatura hitleriana e alla sua definitiva presa di potere nella notte dei lunghi coltelli (1934).\nPur professando il suo scetticismo verso tutti gli idealismi e dichiarandosi persecutore dell'utopia, in quegli anni si entusiasm\u00f2 di fronte al vitalismo e al misticismo dei nazisti:\nAl suo rientro in Romania, nel 1935, ebbe rapporti, fino alla vigilia della seconda guerra mondiale, con il locale movimento fascista della Guardia di Ferro, senza per\u00f2 aderirvi effettivamente. In base ad una foto d'epoca si \u00e8 sostenuto (ma la cosa \u00e8 controversa) che il giovane Cioran fosse stato ritratto in divisa da \"legionario\", accanto al \"leader\" del movimento Corneliu Zelea Codreanu.\nDi questa sua \"infatuazione giovanile\", Cioran non ne andr\u00e0 fiero e scrisse qualche anno dopo: \u00abCome ho potuto essere ci\u00f2 che sono stato?\u00bb.\nAvvenne in questi anni, tra il 1936 ed il 1937, la pubblicazione dei successivi tre libri in romeno, tra cui \"Schimbarea la fa\u021b\u0103 a Rom\u00e2niei\" (\"Trasfigurazione della Romania\"), pubblicato alla fine del 1936, che gli valse l'etichetta di anti-semita (sebbene, nonostante alcuni accenti xenofobi, il libro sia principalmente l'espressione di un paradossale \"regolamento di conti\" con la societ\u00e0 romena):\nNello stesso periodo, per\u00f2, prova simpatia anche per il bolscevismo russo, anche se non ne approva il materialismo.\nNel 1936-1937 insegn\u00f2 filosofia in un liceo maschile di Bra\u0219ov: \u00abl'unico anno della mia vita in cui mi sia capitato di lavorare.\u00bb I suoi alunni lo consideravano un folle, e pensavano avesse la sifilide: egli fece un test e rimase deluso dal non averla contratta, poich\u00e9, a suo dire, era una malattia \"prestigiosa\". Nel 1936 pubblica \"Cartea am\u0103girilor\" e, dopo \"La trasfigurazione della Romania\", d\u00e0 alle stampe il quarto libro, \"Lacrimi \u0219i sfin\u021bi\" (\"Lacrime e santi\").\nDal 1940 in poi, e ancora di pi\u00f9 nel dopoguerra, cambi\u00f2 radicalmente idea sugli ebrei, definendo ognuno di loro come suo \"fratello nel dolore\", ancora prima che venisse fatta piena luce sullo sterminio avvenuto per mano nazista. Gi\u00e0 all'epoca dell'invasione tedesca della Francia, egli provava avversione per le precedenti idee, rinnegando il suo \"pamphlet\" del 1936 e vietandone sempre ogni ristampa, fino all'edizione \"definitiva\" del 1990, pubblicata dalla casa editrice Humanitas di Bucarest, in cui taglier\u00e0 le parti, a suo dire, maggiormente xenofobe, nazionaliste e razziste. Alla fine degli anni '30, partecip\u00f2 ad un congresso ebraico a Bucarest. Probabilmente, a mostrargli la vera natura del nazismo, fu anche la persecuzione nella Francia occupata di un suo stretto amico ebreo, lo scrittore Benjamin Fondane (Fundoianu), poi deportato ad Auschwitz, cosa che il filosofo cerc\u00f2 strenuamente, quanto inutilmente, di impedire. Fondane era perseguitato dal 1940, ma nel 1944 fu infine arrestato sotto il regime di Vichy e portato a Parigi. Cioran, pur estraneo all'ambiente politico e letterario, si rec\u00f2 da Jean Paulhan, un influente redattore della casa editrice Gallimard, per chiedergli di accompagnarlo al commissariato di polizia e provare a liberare Fondane, in quanto letterato celebre di Francia. All'inizio, la polizia accett\u00f2 le perorazioni di Cioran e Paulhan, e liber\u00f2 lo scrittore, ma non la sorella Line, che Fondane si rifiut\u00f2 di abbandonare. La polizia lo consegn\u00f2 quindi alla Gestapo; non torner\u00e0 pi\u00f9 da Auschwitz, dove mor\u00ec pochi mesi dopo.\nDopo aver abbandonato le idee fasciste professate per qualche anno in giovent\u00f9, spesso si domand\u00f2 come avesse potuto scrivere certe cose, sotto l'influsso di quell'ambiente politico e probabilmente a causa delle condizioni psicologiche in cui versava a causa dell'insonnia, scrivendo al fratello Aurel: \nNel 1956 dedic\u00f2 agli ebrei un intero capitolo di \"La tentazione di esistere\", intitolato \"Un popolo di solitari\":\nNota la sua amicizia col poeta, scampato alla Shoah, Paul Celan. Cioran scrisse di essere \"metafisicamente ebreo\", e altre affermazioni filosemite: \"Le uniche persone a cui sono legato profondamente sono ebrei. Dividiamo le stesse imperfezioni\", \"il rifiuto della cristianit\u00e0 degli ebrei pu\u00f2 essere definito soltanto come brillante (...) la sola buona gente in Germania era ebrea. Ora che \u00e8 morta, tutto che ci\u00f2 che rimane \u00e8 un tipo di mostro belga\".\nNel dopoguerra, non prese pi\u00f9 posizioni politiche definite, anche se si defin\u00ec un \"liberale intrattabile\". e sostenne che \"tutte le societ\u00e0 sono cattive; vi sono dei gradi, lo riconosco, e se ho scelto questa in cui vivo [\"la democrazia francese\"] \u00e8 perch\u00e9 so distinguere fra le sfumature del peggio.\"\nIl trasferimento definitivo in Francia.\nNel 1937 si trasferisce in Francia con una borsa di studio dell'istituto francese di Bucarest per fare una tesi di dottorato. Dopo alcuni brevi rientri in Romania, nel 1940-1941 e qualche mese di servizio, come consigliere culturale, presso la legazione romena di Vichy (febbraio-maggio 1941), Cioran sceglie di restare per sempre a Parigi. Continua a scrivere gli ultimi testi in romeno, la maggior parte rimasti inediti, fino alla fine della guerra.\nNel 1947, mentre stava facendo una traduzione dal francese al romeno di Mallarm\u00e9, decise che era senza senso e che da allora in poi avrebbe scritto solo in lingua francese.\nNel 1949 pubblic\u00f2 il \"Sommario di decomposizione\", opera che aveva gi\u00e0 riscritto 4 volte prima di ritenerla pronta per la pubblicazione. L'attenzione e la cura posta nella scrittura in francese ne ha fatto uno dei migliori prosatori in questa lingua. Dopo aver letto il manoscritto del \"Sommario\", alcuni consulenti editoriali e critici ne rimasero \"folgorati\", colpiti dallo stile unico e inconsueto che apprezzarono molto: tra di essi Andr\u00e9 Gide.\nCioran non rientrer\u00e0 pi\u00f9 in Romania, neanche dopo la rivoluzione romena del 1989, a causa di problemi di salute che lo colpiranno in et\u00e0 avanzata.\nDal dopoguerra al 1989, infatti, il regime comunista lo priv\u00f2 della cittadinanza e divenne apolide, e Cioran visse con lo status di rifugiato in Francia.\nRiguardo per\u00f2 al suo pensiero, in un'intervista del 1970 a Fran\u00e7ois Bondy l'autore dichiar\u00f2 che il meglio della sua dottrina era in lingua romena: \u00abUn libro uscito a Bucarest nel 1934: \"Al culmine della disperazione\", che contiene gi\u00e0 tutto quello che verr\u00e0 dopo. \u00c8 il pi\u00f9 filosofico dei miei libri.\u00bb\nIn Francia rimase isolato dall'ambiente culturale dominante; critic\u00f2 pesantemente l'esistenzialista marxista Jean-Paul Sartre, che spesso sedeva vicino a lui al Caf\u00e9 de Flore, ma a cui non rivolgeva mai la parola. Albert Camus, meno distante filosoficamente da lui (si pensi al tema dell'assurdo), lo incit\u00f2 un giorno a impegnarsi politicamente e socialmente, al che Cioran gli rispose pesantemente di andarsene a quel paese. Suoi amici nell'ambiente intellettuale parigino erano soprattutto Mircea Eliade e Eug\u00e8ne Ionesco, connazionali esuli e anche loro avversi al comunismo. Le loro opere - soprattutto quelle di Cioran - furono in buona parte proibite al di l\u00e0 della \"cortina di ferro\". Quanto a Sartre, nel \"Sommario di decomposizione\", Cioran ne traccia un caustico e anonimo (ma riconoscibile) ritratto, una critica dell'intellettuale impegnato (sulla scia di quello che Schopenhauer, Nietzsche e Leopardi dicevano degli impegnati dei loro tempi): \u00abimpresario di idee\u00bb, \u00abpensatore senza destino\u00bb, nel quale \u00abtutto \u00e8 notevole, salvo l'autenticit\u00e0\u00bb, \u00abinfinitamente vacuo e meravigliosamente ampio\u00bb, ma proprio per questo capace, con un'opera che \"degrada il nulla\" come una merce, di soddisfare \u00abil nichilismo da \"boulevard\" e l'amarezza degli sfaccendati\u00bb.\nEra anche molto amico di Samuel Beckett, Henri Michaux e Gabriel Marcel. Tent\u00f2 di esserlo anche con Paul Celan (poeta ebreo, suicida nel 1970), che cur\u00f2 la versione tedesca del \"Sommario di decomposizione\", ma sostenne che era impossibile, perch\u00e9 \"tutto lo feriva\".\nVisse in povert\u00e0, prima, e in semplicit\u00e0 dopo il successo di vendite dei suoi libri, rifiutando ogni premio letterario tranne il \"Premio Rivarol\" nel 1950 e il Grand Prix de litt\u00e9rature Paul Morand dell'Acad\u00e9mie fran\u00e7aise nel 1988.\nNegli anni ottanta ebbe una breve relazione sentimentale con la giovane insegnante tedesca di filosofia Friedgard Thoma, senza per questo lasciare la compagna Simone Bou\u00e9, la quale, come scrive lei stessa, divenne poi amica della Thoma. All'epoca dell'incontro, Cioran aveva 72 anni e la Thoma 36. Nelle lettere raccolte dalla donna emerge un Cioran meno pessimista e pi\u00f9 vitalista di quanto appaia nelle sue opere letterarie e filosofiche.\nColto dalla malattia di Alzheimer intorno agli anni novanta, mor\u00ec a Parigi il 20 giugno 1995 all'et\u00e0 di 84 anni, dopo un lungo periodo di declino psicofisico, in cui comunque non perse la sua lucidit\u00e0, almeno fino a pochi giorni prima del ricovero all'ospedale di rue Pascal 54; tra maggio e giugno concesse infatti un'ultima intervista.\n\u00c8 sepolto al cimitero di Montparnasse che, con il P\u00e8re-Lachaise, \u00e8 il principale luogo di sepoltura di molti illustri intellettuali e artisti legati a Parigi dove nel 1997 lo raggiunse, probabilmente suicida per annegamento nell'Oceano Atlantico - la compagna Simone Bou\u00e9.\nDopo la morte di Simone Bou\u00e9, all'incirca trenta quaderni scritti da Cioran sono stati rinvenuti nel suo appartamento. Contengono un diario a partire dal 1957 sino al 1972, l'anno in cui si fermano i Quaderni gi\u00e0 pubblicati. La commercializzazione dei quaderni \u00e8 stata bloccata dalla Corte d'Appello di Parigi, a causa della controversia legale sull'eredit\u00e0: la Bou\u00e9 fu nominata erede per testamento da Cioran, insieme al fratello superstite, in parti uguali. Sia lo stato della Romania che gli eredi legali dell'uomo, morto pochi anni dopo, sia i parenti francesi della moglie, avanzano pretese sui diritti d'autore dei rimanenti quaderni.\nLa Bou\u00e9 favor\u00ec l'istituzione di una borsa di studio al CNL (\"Centre national du livre\"), per scrittori di lingua francese che avessero gi\u00e0 pubblicato un'opera con a tema una riflessione personale, nello spirito di Cioran, su un soggetto di ordine generale.\nPensiero.\nLa filosofia come terapia.\nNell'ambito del pensiero filosofico, Cioran si colloca tra quelle figure che esulano dai canoni stabiliti dall'epoca e dai sistemi, e che non fanno parte di nessuna corrente o scuola. Il suo stile \u00e8 caustico, diretto e profondamente emotivo, poich\u00e9 egli scrisse non per diffondere le proprie idee ad un pubblico, bens\u00ec per dissipare la propria sofferenza, derivante da un'insonnia costante che lo condusse sull'orlo del suicidio.\n\u00ab\"L'insonnia \u00e8 una vertiginosa lucidit\u00e0 che riuscirebbe a trasformare il Paradiso stesso in un luogo di tortura. Qualsiasi cosa \u00e8 preferibile a questa allerta permanente, a questa criminale assenza di oblio. \u00c8 durante quelle notti infernali che ho capito la futilit\u00e0 della filosofia. Le ore di veglia sono, in sostanza, un'interminabile ripulsa del pensiero attraverso il pensiero, \u00e8 la coscienza esasperata da se stessa, una dichiarazione di guerra, un infernale ultimatum della mente a se medesima. Camminare vi impedisce di lambiccarvi con interrogativi senza risposta, mentre a letto si rimugina l'insolubile fino alla vertigine.\"\u00bb.\nL'ammirazione per la concettualit\u00e0 filosofica occup\u00f2, in realt\u00e0, solo la pi\u00f9 tenera formazione di Cioran. Appena ventunenne, quando pubblica \"Al culmine della disperazione\", egli si rese conto come il ricorso alla filosofia fosse totalmente precario, che i suoi lineamenti concettuali incontrassero solo faticosamente le esigenze tragiche incarnate nella vita.\nIl ricorso a quella che pu\u00f2 essere definita una forma di letteratura terapeutica, poich\u00e9 solo grazie ad essa desistette dall'uccidersi, fu il vero riscatto nella vita del filosofo. Egli non am\u00f2 tanto la scrittura in quanto atto poietico, ovvero in quanto produttrice di un'opera finita, ma in quanto \"activitas\" che dissolvendo lo stritolamento esistenziale consente la vivibilit\u00e0 della vita.\nDilaniato da contraddizioni insanabili, il pensiero di colui che si autodefinisce un \"filosofo urlatore\" si manifest\u00f2 attraverso affermazioni volutamente provocatorie, e paradossali iperboli (ad esempio quando scrive che \"il diritto di sopprimere tutti quelli che ci infastidiscono dovrebbe figurare al primo posto nella costituzione della citt\u00e0 ideale\").\nQualsiasi giudizio su questa figura del Novecento deve tener conto che egli ha fatto dello scandalo artistico uno stile di vita, dell'arte un'esplosione di sentimenti e della scrittura una valvola di sfogo prettamente personale. Recenti studi hanno rivalutato filosoficamente il pensiero di Cioran insistendo invece sul contributo decisivo del filosofo a temi centrali della tradizione filosofica occidentale come il nichilismo, la critica della nozione di progresso e il senso della Storia, la soggettivit\u00e0, l'estetica e la politica.\nLa Romania.\nCioran nasce in Romania che diventa, in seguito all'occupazione sovietica (1945), uno Stato a conduzione comunista, dopo aver sperimentato, negli anni 1938-1947, diversi regimi autoritari, dittature e forme autoctone di fascismo. Una terra ricca di tradizioni e di superstizioni, il cui popolo, secondo Cioran, \"\u00ab\u00e8 il pi\u00f9 scettico che esista: \u00e8 allegro e disperato al tempo stesso. Per ragioni storiche coltiva la religione del fallimento\u00bb\", aggiungendo: \"\u00abricordo della mia infanzia un tizio, un contadino al quale tocc\u00f2 una grande eredit\u00e0. Passava la giornata di taverna in taverna, sempre ubriaco, accompagnato da un violinista che suonava per lui. Mentre gli altri andavano in campagna a lavorare, lui passeggiava di taverna in taverna, l'unico uomo felice al mondo. Quando sentivo il suono del violino correvo a vederlo passare, perch\u00e9 mi affascinava. Spese tutto in due anni e poi mor\u00ec.\u00bb\"\nLa lingua francese.\nNonostante un fortissimo senso d'appartenenza al paese d'infanzia (\"darei tutti i paesaggi del mondo per quello della mia infanzia\") Cioran, arrivato a Parigi nel 1937, scelse dal dopoguerra in poi il francese come lingua di scrittura, pubblicando il suo primo saggio in questa lingua (\"Pr\u00e9cis de d\u00e9composition\") nel 1949 da Gallimard. In \"Storia e utopia\" (1960) il filosofo spiega il suo rapporto conflittuale e resistente con questa lingua, dotata di \u00abuna sintassi d'una rigidit\u00e0, d'una dignit\u00e0 cadaverica\u00bb e in cui non c'\u00e8 \u00abpi\u00f9 alcuna traccia di terra, di sangue, d'anima.\u00bb.\nNel 2011 una raccolta delle sue opere \u00e8 stata inserita nella prestigiosa Biblioth\u00e8que de la Pl\u00e9iade di Gallimard.\nNel 2012 le edizioni dell'Accademia Romena di Bucarest hanno pubblicato i primi due volumi delle sue \"Opere\" complete.\nLa nascita come sciagura.\nL'atteggiamento di Cioran nei confronti dell'esistenza si estrinseca in un'apologia del non-essere e quindi del suicidio: vivere \u00e8 una disgrazia e la nascita un'irrimediabile sciagura.\nNell'opera \"L'inconveniente di essere nati\" del 1973 egli mette a fuoco la visione tragica dell'esistere e il suo pessimismo che \u00e8 l'estremizzazione di quello di Schopenhauer dal quale trae anche l'interesse per il Buddhismo e la teorizzazione dell'incubo del dolore del vivere:\n\u00c8 questo l'assurdo che caratterizza il pensiero di Cioran: odiare la vita ma nello stesso tempo apprezzarne le esperienze, anzi considerarle irrinunciabili.\nMa mentre valorizza in un certo senso i travagli dell'esistenza egli sente anche il fascino del nulla, dell'abisso originario. \n\"Ardimentoso Disinganno\".\nNon c'\u00e8 dubbio che l'opera di Cioran, pur dispiegandosi in vari libri anche lontani tra loro in ordine di tempo e di argomento, sia pervasa totalmente da uno spirito crudele ma al contempo speranzoso, come il disinganno: crudele perch\u00e9 di fronte ad esso ogni fenomeno mondano sfocia nel fallimento, speranzoso perch\u00e9 niente \u00e8 pi\u00f9 istruttivo, in filosofia, del fallimento stesso.\nGli scritti di Cioran hanno il marchio della vertigine e della lucidit\u00e0, non sono scritti secondo finalit\u00e0 pedagogiche. E per questo risultano estremi, laconici epitaffi di un'esistenza casuale, priva di senso, permeata dall'amarezza.\nIl suicidio.\nEmil Cioran fornisce al suicidio una lettura totalmente inedita. Esso, anzich\u00e9 costituire l'espressione massima di disillusione e disperazione di fronte ad un'esistenza invivibile, \u00e8 paradossalmente ci\u00f2 che consente la vita. Ci\u00f2 \u00e8 possibile nella misura in cui l'esistenza \u00e8 percepita in termini assoluti come lacerante costrizione inevadibile; in tale prospettiva, il suicidio rappresenta il carattere pi\u00f9 pieno della libert\u00e0 esercitabile dall'uomo che, nell'impotenza vitale, ha in ogni momento l'onnipotenza della cessazione del Tutto, la negazione estrema di ogni alterit\u00e0 insostenibile. L'uomo, in ultima analisi, pu\u00f2 sobbarcarsi il peso della vita solo nella misura in cui sa di poter recarsi la morte.\nL'ironia.\nL'ironia capace di cogliere l'assurdit\u00e0 della vita salva Cioran e i suoi lettori dal pessimismo e dal nichilismo. L'ironia e l'umorismo che l'accompagna rendono tollerabile l'esistenza che talvolta appare paradossale dandole un nuovo senso razionale da cui ricominciare a vivere senza inganni.\nMostrare, non spiegare.\nIl \"sistema\" filosofico di Cioran consiste nel rinnegare il sistema stesso, le regole, il formalismo accademico: non pretende di spiegare e dimostrare ma solo mostrare cos'\u00e8 la vita parlando di se stesso come uomo e non dell'astratta umanit\u00e0.\nVarie e apparentemente incompatibili tra loro sono le strade del pensiero che egli percorre:\nma che conducono tutte ad un unico risultato: il fallimento che segna ogni vita e che le d\u00e0 senso.\nInsonnia e autoanalisi.\nIn Cioran pensiero e vita si sovrappongono spietatamente. Le notti passate ad occhi aperti hanno influito, come pi\u00f9 volte riportato dallo scrittore stesso in quasi tutti i suoi libri, sullo sviluppo e sulla stesura delle opere stesse. Le notti insonni trascorse in letture e in taccuini riempiti forsennatamente hanno costruito e forgiato il pensiero attraverso la noia, eterna compagna, e la lucidit\u00e0 esasperata da una solitudine che proprio nelle ore notturne induce all'autoanalisi. Un'analisi di se stesso condotta senza risparmiare colpi, mirata a scrutare nei propri abissi e di conseguenza in quelli dell'umanit\u00e0 stessa.\nIl tempo.\nEd \u00e8 proprio in questo contesto che entra in gioco un concetto, che sar\u00e0 minimo comun denominatore, anche se in certe occasioni velato, di tutta la produzione cioraniana: il tempo, nelle sue diverse accezioni, tempo storico e tempo esistenziale.\nLo studioso.\nNon bisogna dimenticare che oltre al pessimismo e allo scetticismo di Cioran, che non si definisce come filosofo ma come un pensatore privato \"Privatdenker\", va valutato Cioran quale profondo conoscitore della filosofia.\nFu studioso dell'illuminismo e dei memorialisti francesi, dei Padri della Chiesa e dei filosofi scettici (pirroniani), ma anche della filosofia pessimista tedesca di Schopenhauer, Mainl\u00e4nder, Nietzsche, Otto Weininger, Georg Simmel, Oswald Spengler, Dilthey e dei mistici e della mistica, anche per i suoi contatti con Mircea Eliade (storico delle religioni e dello sciamanesimo), come Meister Eckhart, Teresa d'Avila, poi Kierkegaard e Lev \u0160estov.\nTra le sue ispirazioni vi sono anche l'esistenzialismo di Heidegger, Henri Bergson che poi abbandoner\u00e0, gli utopisti Tommaso Moro, Fourier, Cabet, Campanella, ma anche Pascal, de Maistre, e la grande letteratura con citazioni di Baudelaire, Poe, Mallarm\u00e9, Shakespeare, Shelley, Dostoevskij, Fitzgerald, Dante e Leopardi.\nCome detto, ebbe amicizie e relazioni intellettuali, oltre che con i citati Mircea Eliade ed Eug\u00e8ne Ionesco, con Benjamin Fondane, Caillois, Henri Michaux, Mar\u00eda Zambrano, Samuel Beckett, Guido Ceronetti, Pietro Citati, Paul Celan, Fernando Savater, Mario Andrea Rigoni."}
{"id": "62724", "revid": "1543377", "url": "https://it.wikipedia.org/wiki?curid=62724", "title": "Ermeneutica", "text": "Lermeneutica \u00e8, in filosofia e filologia, la metodologia dell'interpretazione dei testi scritti.\nL'origine del termine.\nIl termine \"ermeneutica\" deriva dal greco antico \u1f11\u03c1\u03bc\u03b7\u03bd\u03b5\u03c5\u03c4\u03b9\u03ba\u03ae (\"\u03c4\u03ad\u03c7\u03bd\u03b7\"), in alfabeto latino \"hermeneutik\u00e8\" (\"t\u00e9chne\"), traducibile come (l'arte della) interpretazione, traduzione, chiarimento e spiegazione. \nL'etimologia del termine \u00e8 incerta, Robert S. P. Beekes, la definisce \"Espressione tecnica senza etimologia, probabilmente di origine Anatolica (possibilmente pre-greca)\".\nSecondo il pi\u00f9 importante dei filosofi \"ermeneutici\" contemporanei, Martin Heidegger, per un'ignota comunanza di radice, \"Questo [termine]... si pu\u00f2 connettere al dio Hermes in un gioco del pensiero che \u00e8 pi\u00f9 vincolante del rigore della scienza. Hermes \u00e8 il messaggero degli dei\", che fa da tramite tra questi e gli uomini rendendo loro chiaro il pensiero divino. Viene attribuita a Hermes anche la scoperta del linguaggio e della scrittura cosicch\u00e9 gli uomini possano tradurre in finito ci\u00f2 che vi \u00e8 d'infinito nei loro pensieri. \nPer i Romani l\"ermeneia\" \u00e8 una \"elocutio\": \u00abespressione di pensiero\u00bb, non \"comprensione\" ma la facolt\u00e0 di \"far comprendere\", cio\u00e8 tradurre il discorso di un altro, interpretarlo. In questo senso l'ermeneutica non \u00e8 diversa dall'antica \"esegesi\" ( [ek's\u025bg\u025bsis]) l'arte di interpretare i responsi degli dei.\nErmeneutica, esegesi, semiologia, semantica.\nIl termine ermeneutica in passato \u00e8 stato considerato sinonimo di esegesi; oggi si ritiene che, mentre quest'ultima ricerca la spiegazione di ci\u00f2 che l'autore voleva dire ai suoi contemporanei, l'ermeneutica voglia capire il significato che quello stesso testo ha per i lettori che fanno parte di un contesto storico diverso da quello dell'autore. L'ermeneutica non si propone genericamente di risalire a un significato partendo da un segno, come fa quella disciplina interpretativa che \u00e8 la semiologia, che a sua volta \u00e8 in stretta corrispondenza con la semantica, ma svolge un compito pi\u00f9 specifico analizzando testi letterari, giuridici, storici e simili per capirne il senso pi\u00f9 profondo. \nIn seguito il termine ermeneutica assume un respiro pi\u00f9 ampio, tendente a dare un significato a tutto ci\u00f2 che \u00e8 di difficile comprensione. In questo senso pu\u00f2 essere vista come la teoria generale delle regole interpretative. Attualmente si parla anche di ermeneutica biblica, che presenta una forte affinit\u00e0 con l'esegesi biblica, intesa come tecnica per la corretta interpretazione dei testi sacri, di ermeneutica giuridica e di ermeneutica artistica, che sono rispettivamente la metodologia dell'interpretazione delle norme giuridiche e delle opere d'arte.\nL'ermeneutica, che \u00e8 stata considerata in passato come una tecnica ausiliaria nei confronti della teologia, della filologia, della giurisprudenza, prima nell'illuminismo con Johann Martin Chladenius e definitivamente nell'et\u00e0 romantica con Friedrich Schleiermacher, comincia a cambiare fisionomia per assumere il ruolo di comprendere, oltre il testo analizzato, la mentalit\u00e0 dell'autore.\nQuindi il compito dell'ermeneuta non si esaurisce nella lettura o nella statuizione del metodo interpretativo: il dialogo con le religioni (Hans-Georg Gadamer) e con il pensiero politico (J\u00fcrgen Habermas) si declinano tuttora secondo quello che viene chiamato circolo ermeneutico. L'ermeneutica, in particolare la semantica, ha influenzato anche alcuni studiosi di intelligenza artificiale che hanno trovato inadeguato l'approccio cognitivista o quello dell'elaborazione delle informazioni per capire il pensiero umano.\nAnalisi storica.\nL'antica Grecia: Platone e Aristotele.\nPer Platone l'ermeneutica, che egli associa alle caratteristiche del dio Hermes, portatore di messaggi nascosti e spesso ingannevoli, assume una coloritura negativa nel senso che viene collegata alla poesia e alla divinazione. In genere poi Platone condanna le parole che possono rivelare la verit\u00e0 ma anche nasconderla distorcendo la realt\u00e0: l'ermeneutica allora non appartiene alla filosofia, perch\u00e9 essa conosce le parole ma non pu\u00f2 sapere se corrispondano alla realt\u00e0.\nIn Aristotele l'ermeneutica riguarda soprattutto l'espressione linguistica tale che organizzata logicamente dia sicurezza sulla interpretazione della realt\u00e0 espressa nelle parole.\nEt\u00e0 ellenistica.\nNell'et\u00e0 ellenistica, quando ormai la lingua greca era mutata da quella usata nei testi omerici, si cerc\u00f2 di riprendere le passate tradizioni culturali interpretando filologicamente i poemi omerici, servendosi cio\u00e8 di un metodo storico-grammaticale che permettesse di evidenziare le parti autentiche da quelle fittiziamente sovrapposte, ricostruendo l'interezza strutturale dei testi e il linguaggio originale.\nLa scuola dei filologi di Pergamo invece adotter\u00e0 il metodo allegorico, gi\u00e0 proprio della sofistica e dello stoicismo, adattando alla mentalit\u00e0 del presente la cultura espressa nei testi antichi scoprendone il significato allegorico per cui, ad esempio, gli d\u00e8i o gli eroi omerici sono la personificazione di fenomeni naturali o di concetti astratti.\nIl cristianesimo antico, essendo in origine una setta messianica interna al giudaismo ellenistico, impone sin dall'inizio una lettura ermeneutica dei testi sacri, cos\u00ec come altre sette giudaiche dell'epoca che l'avevano preceduto, quali l'essenismo e il fariseismo, e che ritenevano prioritaria la tradizione scritturale del popolo d'Israele rispetto al culto sacerdotale del Tempio di Gerusalemme. Il filosofo e storico ebreo Filone d'Alessandria (I secolo d.C.) ad esempio ritiene che nella Bibbia ebraica vi sia la compresenza di una duplice interpretazione: la prima \u00e8 quella letterale e ingenua che vale per tutti; la seconda, quella allegorica, \u00e8 riservata a coloro che vogliano cogliere l'essenza spirituale e morale del testo sacro oltre il velo della parola.\nIn quest'ambito Origene (II-III sec. d.C.) sostiene che ad una duplice lettura della Bibbia ne debba essere aggiunta una terza, per cui oltre a quella \"materiale\" o \"letterale\" e a quella \"psichica\", per chi \u00e8 in grado di identificare gli aspetti metafisici della parola, vi debba essere quella \"spirituale\", riservata a chi ha raggiunto la maturit\u00e0 della propria fede.\nGli ermeneuti di Antiochia del IV secolo cercano infine di rivalutare la dimensione storica dei testi biblici, pur non rinunciando del tutto all'interpretazione allegorica e a quella linguistico-grammaticale.\nEt\u00e0 medioevale: Agostino d'Ippona.\nPer Agostino d'Ippona (354\u2013430), che con il suo \"De doctrina christiana\", secondo Martin Heidegger, rappresenta il primo notevole ermeneuta cristiano le stesse radici del cristianesimo si fondano sul suo aspetto di comunicazione rappresentato dal \"Logos\", dalla parola che si fa concreta come \"verbo esteriore\" e che Agostino interpreta come l'incarnazione del Figlio di Dio che pu\u00f2 essere spiritualmente compresa come \"verbo interiore\" solo se ci si accosta al testo sacro con la stessa fede con cui si crede nell'incarnazione. Senza fede, speranza e carit\u00e0 l'esegeta non pu\u00f2 dare quell'interpretazione che \u00e8 corretta se mira ad aumentare l'amore di Dio.\nNella Scolastica si confermano le impostazioni ermeneutiche della precedente patristica per cui coesistono un metodo letterale-storico con uno spirituale-mistico che a sua volta si divide in analogico, morale, anagogico:\nBisogna quindi essere credenti per comprendere la Scrittura la cui vera interpretazione sar\u00e0 sempre collegata al magistero e alla tradizione della Chiesa per evitare fraintendimenti dovuti a ignoranza teologica.\nRinascimento.\nMattia Flacio Illirico.\nCon la Riforma luterana i due pilastri dell'ermeneutica cattolica, la Scrittura e la tradizione, vengono messi in discussione: per arrivare alla vera interpretazione dei testi sacri basta la \"sola scriptura\", che garantisce l'intelligibilit\u00e0 della Parola senza nessun intervento esterno della tradizione esegetica della Chiesa. L'individuo, con la sua sola intelligenza, \u00e8 in grado di cogliere il senso del testo sacro che \u00e8 stato scritto in caratteri perfettamente terreni proprio per essere compreso. \nCos\u00ec il teologo protestante Mattia Flacio Illirico (1520 - 1575) pu\u00f2 sostenere, nell'opera \"Clavis Scripturae Sacrae\" (\"La chiave della Sacra Scrittura\") o \"Clavis aurea\" del 1567, che la Scrittura contiene un carattere di intuitiva conoscenza nel testo che pu\u00f2 essere approfondita con un'accurata analisi testuale. Premesso che la Scrittura \u00e8 la sorgente pura del cristianesimo, le condizioni per affrontare questa difficile lettura sono: un sostegno della grazia di Dio, qualche conoscenza della dottrina, la disponibilit\u00e0 alla preghiera e alla meditazione, la volont\u00e0 di leggere la Scrittura in modo continuato e avere a disposizione un'accurata traduzione del testo. \u00c8 lo Spirito Santo che permette al credente d'interpretare la Scrittura e di percepire il vero volto di Ges\u00f9 Cristo. Sarebbe il Libro stesso a rendersi intelligibile al lettore che vuole conoscere Ges\u00f9 attraverso la Bibbia. \nIl senso letterale dev'essere privilegiato l\u00e0 dove non \u00e8 il testo stesso a usare figure del discorso o generi letterari diversi..\nIl circolo ermeneutico permette secondo Flacio una prima immediata e complessiva comprensione del testo sacro dovuta alla fede stessa dell'interprete che, solo successivamente e tenendo sempre presente sullo sfondo la visione fideistica, potr\u00e0 rivolgersi alla ricerca della conferma della giusta esegesi attraverso le analisi delle singoli parti del testo. In conclusione poich\u00e9 Dio ha dato agli uomini per la loro salvezza la Sacra Scrittura questa \u00e8 del tutto autosufficiente per la sua comprensione.\nPer Roberto Bellarmino (1542\u20131621) \u00e8 erroneo credere all'auto-intelligibilit\u00e0 della Scrittura: occorre invece il sostegno della tradizione della Chiesa ed \u00e8 qui che vale il circolo ermeneutico, la Scrittura ha bisogno di essere interpretata dalla Tradizione, che a sua volta si basa sulla Scrittura che, proprio attraverso la Tradizione, si amplia e si sviluppa.\nIl Seicento: Baruch Spinoza.\nNel 1670 Baruch Spinoza aveva pubblicato, anonimo, il \"Trattato teologico-politico\", opera che suscit\u00f2 un clamore e uno sdegno generali, in quanto presentava un'accurata analisi dell\"Antico Testamento\", e in special modo del \"Pentateuco\", tendente a negare l'origine divina del libro.\nN\u00e9 la fede, n\u00e9 la tradizione, sostiene Spinoza, possono condurci alla corretta esegesi della Scrittura:\nIl metodo per interpretare la Bibbia non \u00e8 diverso da quello usato \u00abper interpretare la natura, ma che [...] in tutto con questo conviene\u00bb di modo che \u00abla conoscenza dei racconti e delle rivelazioni [...] deve procedere dalla Scrittura stessa, allo stesso modo che deve procedere dalla natura la scienza della natura\u00bb.\nCi si varr\u00e0 quindi del circolo ermeneutico:\nLa Scrittura viene quindi trattata come un prodotto storico - un insieme di testi redatti da uomini diversi in diverse epoche storiche - e non come il mezzo privilegiato della rivelazione di Dio all'uomo. Le profezie narrate nel testo sacro vengono spiegate ricorrendo alla facolt\u00e0 della \"immaginazione\" di coloro che le hanno pronunciate, mentre gli eventi miracolosi, privati di qualsiasi consistenza reale, vengono definiti come accadimenti che gli uomini non riescono a spiegarsi e che per questo, per l'ignoranza delle cause che li hanno prodotti, essi finiscono per attribuire ad un intervento soprannaturale.\nIl senso della Scrittura va quindi ricercato nel suo valore di insegnamento morale e l'esegesi e la fede in ci\u00f2 che dice la Scrittura sono due aspetti indipendenti che non devono tra loro mescolarsi.\nL'Illuminismo.\nJohann Martin Chladenius.\nL'ermeneutica illuministica si nutre delle riflessioni del teologo tedesco Johann Martin Chladenius (1710-1759), considerato il fondatore di una nuova ermeneutica, che nella sua opera \"Einleitung zur richtigen Auslegung vern\u00fcnftiger Reden und Schriften\" (\"Guida alla retta interpretazione di scritti e discorsi ragionevoli\") , egli definisce come \"hermeneutica profana\", diretta ai \"libri storici\".\nLa prima novit\u00e0 apportata da Chladenius nell'ermeneutica \u00e8 che, come ha insegnato la monadologia di Leibniz, in chi interpreta i testi occorre tener conto della sua particolare visione del mondo:\ne in chi compone quei testi analizzare psicologicamente le motivazioni che hanno determinato gli autori a comporli. Vi \u00e8 quindi il particolare punto di vista del lettore, che pu\u00f2 differire da quello dell'autore, ma esiste anche una ragione universale che accomuna chi interpreta e l'autore del testo interpretato.\nGeorg Friedrich Meier.\nGeorg Friedrich Meier (1718-1777), a differenza della tradizione precedente, che riservava l'ermeneutica a un'analisi su i testi scritti, si riferisce all'ambito pi\u00f9 generale del segno inteso come \u00abmezzo tramite cui pu\u00f2 venir conosciuta la realt\u00e0 di un'altra cosa\u00bb.\nI segni vengono suddivisi in \nI primi sono perfetti, in quanto rispecchiano la perfezione divina e non presentano alcuna ambiguit\u00e0, poich\u00e9 sono stati \u00abprodott[i] dall'azione divina e quindi conseguenza della scelta pi\u00f9 saggia e della migliore volont\u00e0\u00bb, mentre quelli artificiali che l'uomo crea a suo arbitrio devono essere interpretati. L'ermeneutica allora \u00e8 \u00abla scienza delle regole che devono essere osservate qualora si voglia conoscere il senso sulla base del discorso, ed esporlo agli altri\u00bb. \nImmanuel Kant propone, come gi\u00e0 aveva fatto Spinoza, un'interpretazione morale dei testi sacri senza tener alcun conto dell'ambiente storico in cui sono stati scritti in quanto il principio dell'amore cristiano vale di per s\u00e9 indipendentemente dalla sua elaborazione storica. Infatti il cristianesimo \u00e8 fondamentalmente una morale religiosa che si rif\u00e0 a regole immutabili nel tempo.\nIl Romanticismo.\nNell'et\u00e0 romantica i principali autori di riferimento possono considerarsi Friedrich August Wolf (1759-1824), Georg Anton Friedrich Ast (1778-1841) e Friedrich Schleiermacher (1768-1834).\nFriedrich August Wolf.\nWolf come filologo classico fu autore dei \"Prolegomena ad Homerum\" dove sosteneva che i poemi omerici avessero avuto un'origine soprattutto orale e che appartenessero ad autori diversi. Nel 1788 furono pubblicati da Jean-Baptiste-Gaspard d'Ansse de Villoison gli scolii omerici, contenuti a margine del pi\u00f9 importante manoscritto dell\"Iliade\", il Veneto Marciano A, i quali costituiscono una fonte fondamentale di conoscenze sull'attivit\u00e0 critica compiuta sui poemi in et\u00e0 ellenistica. Lavorando su questi scolii, Friedrich August Wolf nei suoi \"Prolegomena ad Homerum\" (1795) tracci\u00f2 per la prima volta la storia del testo omerico qual \u00e8 ricostruibile per il periodo che va da Pisistrato fino all'et\u00e0 alessandrina. Spingendosi storicamente ancora pi\u00f9 indietro, Wolf avanz\u00f2 nuovamente l'ipotesi, che gi\u00e0 era stata di Vico e di d'Aubignac, dell'originaria composizione orale dei poemi, che poi sarebbero stati trasmessi, sempre oralmente, almeno fino al V secolo a.C.\nLa cultura greca e latina per Wolf \u00e8 la pi\u00f9 adatta all'educazione dell'individuo e allo sviluppo culturale di un popolo, e a questo fine pedagogico \u00e8 da considerare anche il ruolo dell'ermeneutica, una delle scienze dell'antichit\u00e0.\nL'ermeneutica si fonda soprattutto sull'interpretazione dei segni dei quali si pu\u00f2 dare:\nGeorg Anton Friedrich Ast.\nAnche per Ast la pedagogia deve fondarsi sulla classicit\u00e0 dove ha inizialmente agito lo Spirito, di schellinghiana memoria, che si \u00e8 incarnato nella lingua e passando dall'oriente pregreco, \u00e8 arrivato al mondo greco dove l'individuo viveva connesso alla totalit\u00e0. Questo sentimento di unione e simbiosi si \u00e8 perso con il Cristianesimo che pone in primo piano l'individualit\u00e0 che \u00e8 cos\u00ec pi\u00f9 articolata ma che ha perso quella connessione propria della classicit\u00e0 tra l'interiorit\u00e0 spirituale e l'esteriorit\u00e0.\nL'obiettivo dell'ermeneutica \u00e8 quello di ricostituire nell'uomo la perduta unit\u00e0 che si fondava sulla comune origine spirituale della grecit\u00e0 e del cristianesimo. L'ermeneutica \u00e8 in grado, tramite la comprensione/spiegazione dell'opera, di riscoprire l'idea che \u00e8 al suo fondamento realizzando cos\u00ec l'unit\u00e0 di forma e contenuto. Partendo dall'analisi letterale dell'opera, dalla sua esteriorit\u00e0 e particolarit\u00e0, attraverso le tre tappe dell'azione dell'ermeneuta: quella grammaticale (il linguaggio), quella storica (il contenuto delle opere) e quella spirituale (l'idea, lo spirito dell'autore), si arriva alla universalit\u00e0 del suo significato, a rivelare lo spirito dell'autore che si identifica con quello della totalit\u00e0.\nFriedrich Schleiermacher.\nL'ermeneutica di Friedrich Schleiermacher si basa su alcuni principi fondamentali che possono essere cos\u00ec sintetizzati:\nLa tecnica dell'ermeneutica si fonda sull'analisi linguistico-grammaticale tenendo presente che il linguaggio ha tre aspetti da considerare:\nA questi aspetti tecnici si aggiunge l'analisi psicologica con cui l'ermeneuta si immedesima intuitivamente con l'autore cercando di cogliere la sua primitiva ispirazione e operando quella che Schleiermacher chiama \"divinazione\" che \u00e8 il risultato della conoscenza di altre opere dell'autore, e del confronto fra queste, e della conoscenza del genere letterario a cui l'autore appartiene. Infatti, secondo Gerhard Ebeling, per Schleiermacher, \"il conoscere \u00e8 il processo inverso all'atto della produzione spirituale, ha un carattere divinatorio e scaturisce dalla relazione dell'autore e dell'opera (forma intima)\". Alla fine l'ermeneuta sar\u00e0 cos\u00ec in grado di rivelare all'autore stesso il suo processo creativo che, nell'originaria elaborazione dell'opera, poteva essere a lui inconsciamente ignoto.\nIl Novecento.\nWilhelm Dilthey.\nNel XIX secolo Wilhelm Dilthey (1833\u20131911) elabora una filosofia ermeneutica diretta non all'interpretazione del fatto ma a una ricerca sul significato stesso dell'interpretare o, meglio, del \"comprendere\".\nVi \u00e8 infatti una differenza tra\nAlle scienze dello spirito spetta il difficile compito di comprendere tutte le manifestazioni spirituali come la filosofia, la religione, l'arte, opere dell'uomo che \u00e8 un essere storico non un essere naturale che si possa spiegare con le scienze naturali.\nPer comprendere veramente un'opera occorre allora riferirsi al \"vissuto\" (\"Erlebnis\") che l'autore ha profuso nel testo, intendendo per vissuto non la vita esteriore ma il \"progetto di vita\" dell'autore, cio\u00e8 quale senso spirituale l'autore attribuisce alla sua vita.\nPoich\u00e9 l'essenza dell'uomo consiste nella sua attivit\u00e0 storica, l'ermeneutica come comprensione storica \u00e8 sempre determinata e condizionata dal tempo in cui si trova a vivere ed operare.\nMartin Heidegger.\nL'ermeneutica in chiave fenomenologica si presenta nel pensiero di Edmund Husserl che, criticando ogni oggettivismo e naturalismo, evidenzia \u00abil carattere intenzionale della coscienza, per cui ogni percezione \u00e8 sempre legata a un orizzonte entro il quale soltanto diventa significante e il giudizio rinvia a tutta una serie di presupposti \"precategoriali\".\nNel XX secolo Martin Heidegger (1889\u20131976) spost\u00f2 il problema centrale nella sua ermeneutica filosofica dall'interpretazione di testi alla comprensione ontologica, che lui considerava come una caratteristica essenziale dell'essere-nel-mondo non necessariamente mediato da testi o altri simboli, e quindi un essere pi\u00f9 autentico e non semplicemente come un presupposto empirico per la conoscenza. L'ermeneutica diventa analitica delle condizioni dell'esistenza e il testo heideggeriano un medium espressivo. Quindi l'ermeneutica non pi\u00f9 come uno dei possibili modi di capire o di conoscere attraverso l'interpretazione autentica ma come un'essenziale caratteristica dell'esistenza stessa, poich\u00e9 l'uomo \u00e8 un continuo auto-interpretarsi e interpretare l'Essere.\nNonostante Heidegger venga annoverato tra i maggiori filosofi del novecento, aspre critiche gli vennero mosse dalla Scuola di Francoforte, in particolare da Theodor Adorno in \"Il gergo dell'autenticit\u00e0\", il quale considerava \"gergale\" il linguaggio della filosofia heideggeriana e perci\u00f2 comprensibile solo per chi avesse dimestichezza con il suo \"dialetto filosofico\".\nHans-Georg Gadamer.\nUno dei problemi fondamentali dell'ermeneutica resta quello di dare un'oggettivit\u00e0 all'interpretazione data, indipendentemente da chi esegue l'interpretazione e dal contesto storico in cui avviene tale interpretazione. Fondamentali in questo senso furono i contributi di Hans-Georg Gadamer (1900\u20132002), secondo il quale classificare l'ermeneutica come metodo filosofico \u00e8 solo parzialmente corretto. \u00c8 possibile anche un approccio ontologico. La nozione originaria del termine, invalsa nella teologia cristiana classica, effettivamente intendeva l'ermeneutica come la tecnica della corretta esegesi del testo biblico (un esempio \u00e8 l'uso che ne fa la tradizione luterana).\nPer\u00f2 l'autore che ha maggiormente contribuito alla diffusione del termine, appunto Gadamer, sin dalle prime pagine della sua opera principale, \"Verit\u00e0 e metodo\", ha messo in chiaro come la sua riflessione ermeneutica mirasse, pi\u00f9 radicalmente, a rivelare il carattere universale (ossia presente in ogni forma di sapere) del fenomeno del comprendere e, correlativamente, a indagarne - per dirla con termini kantiani - le condizioni di possibilit\u00e0, ossia le strutture trascendentali che ne rendono sempre di nuovo possibile la genesi nel pensiero umano.\nIn questo senso l'attenzione di Gadamer, sulla scia dell'insegnamento heideggeriano, si rivolge soprattutto alla figura della precomprensione (\"Vorverst\u00e4ndnis\"), ossia alla tendenza per cui il pensiero - allorch\u00e9 si accinge intenzionalmente a conoscere qualcosa, in particolare il significato di un testo scritto - tende ad attribuire un senso in qualche misura preconcetto, il quale, peraltro, non \u00e8 del tutto arbitrario, in quanto riflette il senso in cui la tradizione della comunit\u00e0 di cui fa parte il ricercatore assume quel testo.\nAnzi, la messa a fuoco del carattere necessario della precomprensione in ogni forma di sapere conduce Gadamer a prendere le distanze dalla tradizionale visione gnoseologica dell'Illuminismo, secondo cui la conoscenza consiste in un sapere che un soggetto possiede rispetto a un oggetto ben distinto da s\u00e9 - conoscenza che \u00e8 tanto pi\u00f9 adeguata quanto pi\u00f9 netta \u00e8 la reciproca autonomia dei due termini. Infatti, secondo Gadamer, se ogni ricercatore comincia la sua tipica attivit\u00e0 solo a partire da una precomprensione del senso di ci\u00f2 che si propone di conoscere, allora bisogna convenire che tra i due termini non si pu\u00f2 dare alcuna separazione originaria e, in ultima analisi, che essi sin dall'inizio esistono entro una dimensione unica.\nL'ermeneutica, in questa pi\u00f9 caratterizzante accezione ontologica, ha esercitato un vasto e tuttora fecondo influsso sui principali territori delle discipline tradizionalmente definite \"scienze umane\": dalla critica letteraria all'interpretazione giuridica. In quest'ultimo campo, in particolare, essa ha prodotto risultati propriamente rivoluzionari rispetto alla tradizionale visione del cosiddetto positivismo giuridico (es., in Italia, Emilio Betti; in Germania, Arthur Kaufmann).\nPaul Ricoeur.\nPaul Ric\u0153ur ha indirizzato la sua riflessione verso una filosofia ermeneutica che pu\u00f2 definirsi come una \"epistemologia del simbolo\" che scopra nel linguaggio della religione, del mito e della poesia il significato pi\u00f9 profondo del pensiero e della volont\u00e0. \nIl linguaggio pu\u00f2 portare a questa rivelazione se non lo si prende in esame solo per il suo valore di comunicazione di segni dal significato univoco, come lo intende la linguistica e la semiologia, ma lo si considera soprattutto per la sua funzione di trasmettitore di simboli, che hanno un contenuto linguistico immanente e che nello stesso tempo fanno riferimento a una moltitudine di entit\u00e0 religiose, mitiche e poetiche che svelano un significato che coincide con il senso ontologico e trascendente dell'esistenza umana.\nIn questo senso il linguaggio non \u00e8 pi\u00f9 soltanto strumento di comunicazione, ma diventa analisi di interpretazioni che per\u00f2 comportano il rischio di una pluralit\u00e0 di interpretazioni in conflitto tale tra loro da presentare ipotesi contraddittorie.\n\u00c8 questo il caso di Marx, Nietzsche e Freud, \u00abtre maestri che in apparenza si escludono a vicenda\u00bb, i tre \u00abmaestri del sospetto\u00bb, perch\u00e9 hanno sospettato che dietro ai fenomeni culturali e alle norme morali agissero in realt\u00e0 motivazioni economiche o inconsce. Essi sospettano che il significato vero vada ricercato nel profondo nascosto della stessa coscienza del soggetto. Contrariamente alla convinzione cartesiana che, pur sussistendo il dubbio sulla realt\u00e0, ci fosse comunque la certezza del pensiero, essi sono convinti che la coscienza che l'uomo ha di se stesso non \u00e8 in grado di cogliere la verit\u00e0. Questi tre autori hanno definito come \"falsa scienza\" quella di origine cartesiana, proprio quella che avrebbe dovuto invece fugare ogni dubbio. I tre maestri hanno mostrato che dietro alle grandi certezze sussistono rispettivamente valori economico-sociali, la volont\u00e0 di potenza e l'inconscio.\nLa loro pi\u00f9 autentica funzione \u00e8 stata quella di avere \u00abtutti e tre [liberato] l'orizzonte per una parola pi\u00f9 autentica, per un nuovo regno della Verit\u00e0, non solo per il tramite di una critica \"distruggitrice\", ma mediante l'invenzione di un'arte di interpretare.\u00bb\nL'ampliamento del discorso simbolico si manifesta nell'opera di Ricoeur dedicata alle espressioni simboliche del male com'\u00e8 visto dalla tradizione religiosa. Le comuni esperienze quotidiane del male, espresse tramite il linguaggio come \"portare un peso\", \"percorrere una via accidentata\" ecc., simboleggiano il significato trascendente dei concetti religiosi di sacro, dannazione, salvezza. Se per\u00f2 \u00abdemitizziamo questi simboli in chiave sociologico-psicanalitica il male come colpa tende a scomparire...il male, la sua drammatica esistenza esistenziale...hanno un senso soltanto sul piano del sacro...il male, il peccato, la colpa hanno un senso soltanto dinnanzi a Dio\u00bb\nL'ermeneutica in Ricoeur, che riconosce e apprezza l'importanza della interpretazione psicanalitica freudiana, trova anche applicazione nel mondo dell'onirico dove si manifesta una dialettica tra il contenuto manifesto del sogno che attinge al materiale della quotidianit\u00e0 diurna e il contenuto latente nella volont\u00e0 e nei desideri dell'individuo per cui il sogno \u00e8 la \u00abregione del senso duplice\u00bb.\nL'analisi di Ricoeur sull'uso della metafora lo porta, nella poesia, a scoprire come il simbolismo di immagini e aspetti comuni della realt\u00e0 riescano a rivelare quelle caratteristiche mitiche e trascendenti sulle quali l'uomo fonda il senso della sua esistenza. La metafora porta alla creazione di un pensiero originale che si realizza tramite l'interpretazione di una contraddizione tra ci\u00f2 che amplia il significato della realt\u00e0 oggetto della metafora e il senso letterale che invece tende a diminuirlo.\nRicoeur vuole superare la concezione della metafora come puro artificio retorico introdotto nel discorso a scopo ornamentale; essa invece \u00e8 parte fondamentale della creazione di un nuovo linguaggio che non \u00e8 carente, come sostiene la tradizione, di realt\u00e0 ma non vuole mostrarla cos\u00ec come \u00e8 rivelandone nuovi aspetti e significati.\nMircea Eliade.\nMircea Eliade, storico-ermeneuta delle religioni, intende i fenomeni religiosi riportandoli a due concetti chiave tra loro complementari: la dialettica sacro-profano e il simbolismo religioso.\nNella sua ermeneutica Eliade introduce il termine \"ierofania\", concetto cardine della sua ricerca, con il quale egli intende che qualunque oggetto, persona o luogo nel corso della storia dell'umanit\u00e0 possono essere interpretati come manifestazioni del sacro che \u00e8 una realt\u00e0 del tutto diversa rispetto a quella comunemente intesa come del \"nostro mondo\", il profano, la quale si manifesta nella realt\u00e0 comunemente percepita.\nQualsiasi oggetto pu\u00f2 essere una manifestazione del sacro, cio\u00e8 diventa ierofania quando oltre le sue caratteristiche fisiche \u00e8 possibile scorgervi qualcosa d'\"altro\", di \"totalmente Altro\", un \"altro\" che appartiene al mondo del sacro. \nEliade inoltre, introducendo il concetto \u00abdell'ermeneutica totale\u00bb., ritiene che l'ermeneutica del mito sia una parte essenziale dell'ermeneutica della religione. Lo studioso pu\u00f2 spiegare il mito riferendolo ai dati storici, culturali e temporali ma questo non pu\u00f2 bastare egli deve interpretare il significato di ci\u00f2 che \u00e8 mitico come \u00abstoria sacra\u00bb"}
{"id": "62728", "revid": "933835", "url": "https://it.wikipedia.org/wiki?curid=62728", "title": "Storia dell'Antico Egitto", "text": ""}
{"id": "62732", "revid": "141489", "url": "https://it.wikipedia.org/wiki?curid=62732", "title": "Bandabard\u00f2", "text": "La Bandabard\u00f2 \u00e8 un gruppo musicale folk rock nato a Firenze nel 1993, il cui nome \u00e8 un omaggio a Brigitte Bardot.\nStoria del gruppo.\nLa Bandabard\u00f2 nasce l'8 marzo 1993. La neonata band comincia un tour in Italia e in Francia suonando per locali e anche per strada. Il primo album, \"Il circo mangione,\" esce nel 1996 e ottiene un ottimo successo, vincendo anche il Premio Ciampi. Il successo \u00e8 confermato con il secondo album, \"Iniziali B\u00ec-B\u00ec\", seguito a ruota da un \"live\" in edizione limitata, \"Barbaro tour\". L'anno successivo viene pubblicato un altro \"live\", \"Se mi rilasso... collasso\", che contiene anche l'inedita \"Manifesto\".\nNel 2000 \u00e8 la volta di \"Mojito Football Club\", ma \u00e8 con \"Bondo! Bondo!\" nel 2002 che la band ottiene un successo internazionale con un tour in Spagna, Francia e Svizzera. Dal 2003 entra a far parte della formazione Jose Ramon Caraballo Armas, meglio conosciuto come Ramon, ai fiati e alle percussioni. Gli altri componenti della band sono Orla (chitarra elettrica e tastiera), Donbachi (basso e contrabbasso, suonava nell'Orchestra regionale toscana) e il giovane Nuto (batteria).\nL'album successivo, \"Tre passi avanti\", esce nel 2004. Nello stesso anno viene pubblicata l'autobiografia della Banda, scritta con Massimo Cotto e intitolata \"Vento in faccia\", dall'omonima canzone (edita da Arcana). \"Vento in faccia\" \u00e8 anche il titolo del DVD che contiene il concerto di apertura del tour per l'ultimo album, a Firenze, oltre a riprese di \"backstage\" e messaggi dei fan. Tra le collaborazioni del gruppo: Daniele Silvestri nel brano \"Cohiba\", Max Gazz\u00e8, Paola Turci e anche Patty Pravo, nel cui album \"Nic-Unic\" suonano e fanno da coro nella canzone \"Tristezza moderna\".\nCollaborano con i Modena City Ramblers nell'album \"Appunti partigiani\" del 2005, con il brano \"i Ribelli della Montagna\". Nell'ottobre 2005 esce \"GE-2001\", compilation pubblicata in allegato al quotidiano \"Il manifesto\" per raccogliere fondi per i processi seguiti ai fatti del G8 di Genova. Vari gli artisti che partecipano all'iniziativa, tra questi anche la Bandabard\u00f2 con il brano \"La fine di Pierrot\".\nIl 1\u00ba settembre 2006 segna il ritorno discografico della band fiorentina con la raccolta \"Fuori Orario\" che, a sorpresa, riceve un ottimo riscontro: primo nelle classifiche dei punti vendita indipendenti e settimo nelle grandi catene. \"Ottavio\", \u00e8 uscito il 5 settembre 2008. L'album comprende un cd di 14 brani e un DVD, in cui la Bandabard\u00f2 narra la nascita di Ottavio. Successivamente sono usciti \"Allegro ma non troppo\", il 29 aprile 2010, \"Sette x uno\", nel novembre dello stesso anno, e infine nel maggio 2011 \"Scaccianuvole\".\nDopo tre anni di pausa, il 10 giugno 2014 esce l'ultimo (a oggi) album del gruppo intitolato \"L'improbabile\", il primo della loro storia realizzato per una major, la Warner Music Group. Il primo singolo \u00e8 \"E allora il cuore\", cui partecipa la guest-star \"Alessandra Contini\", cantante-bassista de Il Genio. Nel frattempo la band realizza la colonna sonora del film \"L'Universale\", di Federico Micali, che esce nelle sale nell'aprile del 2016.\nIl 29 giugno 2018 viene pubblicata una nuova versione di \"Beppeanna\", dal titolo \"Se mi rilasso collasso\", in occasione dei 25 anni dalla nascita della band. La canzone vede la partecipazione di Stefano Bollani, Caparezza, Carmen Consoli, Daniele Silvestri e Max Gazz\u00e8. Il 7 dicembre 2018 al Nelson Mandela Forum la banda festeggia i suoi venticinque anni con un concerto ricco di ospiti: Max Gazz\u00e8, Carmen Consoli, Tonino Carotone, Modena City Ramblers con Cisco e Piero Pel\u00f9. \nIl 23 agosto 2019 ricevono a Verbicaro (Cosenza) il Riccio d'Argento di Fatti di Musica nella sezione Migliori Band Italiane, trentatreesima edizione del festival del miglior live d'autore diretto da Ruggero Pegna.\nIl 14 febbraio 2021 muore Erriquez, voce del gruppo. Da Maggio 2022 sar\u00e0 Stefano \"Cisco\" Bellotti (ex cantante dei Modena City Ramblers) la nuova voce del gruppo.\nCollaborazioni.\nEstemporaneamente i membri del gruppo Orla e Nuto collaborano con il gruppo della emittente radiofonica milanese Radio RockFM, la RockFM All Stars Band."}
{"id": "62733", "revid": "121431351", "url": "https://it.wikipedia.org/wiki?curid=62733", "title": "Drogaggio", "text": "Con il termine drogaggio, nell'ambito dei semiconduttori, si intende l'aggiunta al semiconduttore puro (\"intrinseco\") di piccole percentuali di atomi non facenti parte del semiconduttore stesso allo scopo di modificare le propriet\u00e0 elettroniche del materiale. Il drogaggio in genere aumenta la conducibilit\u00e0 elettrica del semiconduttore. Un drogaggio pesante pu\u00f2 fargli assumere propriet\u00e0 elettriche simili a quelle di un metallo (in tal caso verr\u00e0 chiamato \"semiconduttore degenere\").\nTipologia.\nIl drogaggio pu\u00f2 essere di tipo:\nDescrizione.\nLe quantit\u00e0 di elementi droganti utilizzate per effettuare il drogaggio sono, in termini percentuali, bassissime: si parla per l'appunto di impurit\u00e0 elettroniche in quanto tali impurit\u00e0 sono in grado di modificare le propriet\u00e0 elettroniche ma non le propriet\u00e0 chimiche del semiconduttore. L'entit\u00e0 del drogaggio si misura in \"atomi/cm\u00b3\". \nRiferendosi al silicio, il semiconduttore pi\u00f9 utilizzato, che \u00e8 composto da atomi tetravalenti, il drogaggio di tipo n avviene mediante l'utilizzo di elementi del 5\u00ba gruppo (tradizionale) della tavola degli elementi, tra i pi\u00f9 utilizzati nel campo dei semiconduttori vi sono: il fosforo, l'arsenico e l'antimonio. Mentre per il drogaggio di tipo p gli elementi utilizzati appartengono invece al 3\u00ba gruppo della tavola degli elementi, in questo caso i pi\u00f9 utilizzati sono: il boro e l'alluminio. I drogaggi pi\u00f9 bassi che si usano, al limite del silicio intrinseco, sono dell'ordine di 1013 atomi/cm\u00b3, i pi\u00f9 elevati, al limite del silicio degenere, sono dell'ordine di 1020 atomi/cm\u00b3. Queste concentrazioni sono da confrontare con il numero di atomi di silicio in un centimetro cubo di materiale, che \u00e8 circa 5\u00d71022.\nSi pu\u00f2 ottenere un semiconduttore drogato \"in bulk\" aggiungendo le opportune impurezze durante la sua preparazione (nel materiale fuso, nel caso del silicio). Per drogarne invece un sottile strato superficiale (per ottenere p.es. giunzioni), le tecniche di drogaggio comunemente utilizzate sono la diffusione termica e l'impiantazione ionica."}
{"id": "62734", "revid": "968255", "url": "https://it.wikipedia.org/wiki?curid=62734", "title": "Ornithorhynchus anatinus", "text": "L'ornitorinco (\"Ornithorhynchus anatinus\", Shaw 1799), detto anche platipo, \u00e8 un piccolo mammifero semi-acquatico endemico della parte orientale dell'Australia. \u00c8 una delle cinque specie ancora esistenti che compongono l'ordine dei monotremi, gli unici mammiferi che depongono uova invece di dare alla luce dei piccoli (le altre quattro sono note complessivamente come echidna). \u00c8 l'unico rappresentante della sua famiglia (\"Ornithorhynchidae\") e del suo genere (\"Ornithorhynchus\"), sebbene siano stati trovati alcuni parenti fossili, alcuni dei quali anche nel genere \"Ornithorhynchus\". Il nome scientifico del genere (come quello comune italiano) \u00e8 composto da due parole greche: \"\u00f2rnis\", che significa \"uccello\", e \"rh\u00fdnchos\", che significa \"muso\". Il secondo termine del nome scientifico della specie \u00e8 invece derivato dal termine latino per anatra: \"anas\".\n\u00c8 stato scoperto da poco tempo che la pelliccia dell' ornitorinco, se esposta a una luce UV, presenta una bioluminescenza che \u00e8 stata identificata solo in altri due mammiferi, l'opossum e lo scoiattolo volante.\nIl motivo di questa luminescenza \u00e8 ancora da accertare.\nFisiologia e anatomia.\nLa fisiologia dell'ornitorinco \u00e8 unica: il ritmo del metabolismo \u00e8 considerevolmente basso in confronto agli altri mammiferi, con una temperatura corporea media di al posto dei tipici dei mammiferi placentati, o Euteri (vedi Mammiferi). \u00c8 incerto fino a che punto questa sia una caratteristica dei monotremi, piuttosto che un adattamento da parte del piccolo numero di specie sopravvissute a dure condizioni ambientali. Il corpo e la larga coda piatta dell'ornitorinco sono coperti di pelliccia marrone. Ha piedi palmati e un largo muso, duro come la gomma, che ricordano pi\u00f9 un'anatra che qualsiasi altro mammifero conosciuto. Queste caratteristiche hanno fatto s\u00ec che fosse conosciuto come \"Duck-billed Platypus\" (ornitorinco a becco d'anatra). I primi coloni britannici lo chiamavano \"Water Mole\" (talpa d'acqua).\nLa taglia varia molto: da meno di un chilo a pi\u00f9 di due chili; la lunghezza da 30 a , e quella della coda da 10 a . I maschi sono circa un terzo pi\u00f9 grandi delle femmine. C'\u00e8 una notevole variazione nelle dimensioni medie da una regione all'altra, sebbene stranamente questa variazione non sembri seguire nessuna regola climatica.\nI cuccioli hanno molari a tre cuspidi (molari tribosfenici), che sono una delle caratteristiche distintive dei mammiferi, mentre gli adulti sono privi di denti. La mandibola/mascella \u00e8 costruita diversamente da quella degli altri mammiferi, e il muscolo che le apre \u00e8 diverso. Come in tutti i veri mammiferi, gli ossicini che portano il suono nell'orecchio interno sono completamente incorporati nel cranio, invece di trovarsi nella mascella come nei Cynodontia e in altri sinapsidi pre mammiferi. Comunque l'apertura esterna dell'orecchio si trova ancora alla base della mandibola. L'ornitorinco ha delle ossa aggiuntive nella cintura scapolare, tra cui un'interclavicola che non \u00e8 presente negli altri mammiferi. Ha anche un'andatura da rettile, con zampe poste ai lati del corpo piuttosto che sotto di esso.\nInoltre, l'ornitorinco, essendo un monotrema, ha la cloaca, ovvero un unico buco dal quale deporre le uova, urinare e defecare. Condivide questa particolarit\u00e0 con pesci, uccelli e gli altri monotremi. \nIl veleno.\nIl maschio dell'ornitorinco ha, in ognuna delle zampe posteriori, uno sperone cavo, che usa per iniettare un veleno prodotto dalle ghiandole crurali, e che usa per difesa dai predatori o nei combattimenti per il territorio. L'assenza dello sperone cavo nella femmina di ornitorinco, tuttavia, non consente di affermare con assoluta certezza che l'uso dello sperone cavo sia esclusivamente finalizzato alla difesa.\nSiccome il veleno sembra avere una funzione diversa dai veleni prodotti da specie di non mammiferi, \u00e8 possibile che contenga peptidi (molecole di peso molecolare inferiore ai dalton, costituiti da una catena di pochi amminoacidi uniti tra di loro attraverso un legame peptidico o carboamidico) o molecole i cui effetti principali non sono mortali, ma che tuttavia possono menomare gravemente la vittima. Per il veleno non esiste ancora un antidoto.\nNell'uomo il sintomo pi\u00f9 importante \u00e8 un dolore immediato e intenso. Presto attorno alla ferita si sviluppa un edema e gradatamente si diffonde nell'arto colpito. Informazioni raccolte da anamnesi e aneddoti mostrano che il dolore si sviluppa in una perdurante iperalgesia che dura giorni o anche mesi. Il veleno non \u00e8 letale per gli uomini ma pu\u00f2 esserlo per i cani e i piccoli animali domestici.\nEcologia e comportamento.\nL'ornitorinco \u00e8 notturno e semi-acquatico, abita in piccoli corsi d'acqua e fiumi in un vasto habitat dalle fredde regioni montuose della Tasmania e delle Alpi australiane alle foreste pluviali tropicali delle coste del Queensland a nord fino alla base della penisola di Capo York. Nell'entroterra la sua distribuzione non \u00e8 ben conosciuta: \u00e8 estinto nel sud dell'Australia (tranne che per una popolazione reintrodotta sull'isola dei Canguri) e non si trova pi\u00f9 nella parte principale del bacino del Murray-Darling, probabilmente a causa della qualit\u00e0 dell'acqua in declino causato da un esteso disboscamento e da piani di irrigazione. Lungo i sistemi fluviali costali la sua distribuzione \u00e8 imprevedibile: sembra che sia assente da fiumi relativamente salubri, e tuttavia mantiene una sua presenza in altri che sono piuttosto degradati (per esempio il basso corso del Maribyrnong).\nL'ornitorinco \u00e8 un ottimo nuotatore e passa molto tempo in acqua. Tiene gli occhi completamente chiusi quando nuota, affidandosi interamente agli altri sensi. Tutti e quattro gli arti sono palmati. Quando nuota si spinge pagaiando con le zampe anteriori. La coda e le zampe posteriori lo aiutano a cambiare direzione ma non nella propulsione.\nL'ornitorinco \u00e8 un carnivoro. Si ciba di vermi e larve di insetti, gamberi d'acqua dolce che trova scavando nel letto del fiume con il muso o che cattura nuotando, e all'occasione anche piccoli mammiferi. Il suo becco molto sensibile gli consente di cacciare il cibo senza dover usare la vista. \u00c8 uno dei pochi mammiferi di cui si sa che possiedano un senso di elettrolocazione: localizza la sua preda in parte rilevando la sua elettricit\u00e0 corporea. La sua elettrolocazione \u00e8 la pi\u00f9 sensibile tra i mammiferi.\nQuando non \u00e8 in acqua l'ornitorinco si ritira in una corta tana, dritta e di sezione trasversale ovale, quasi sempre nell'argine non molto sopra il livello dell'acqua, e spesso nascosta sotto un groviglio di radici. Per la riproduzione la femmina scava tane molto pi\u00f9 grandi e elaborate lunghe fino a 20 metri e bloccate a intervalli con dei tappi. Essa fa il nido alla fine del tunnel con canne come lettiera.\nLa stagione riproduttiva inizia o a fine inverno o a inizio primavera, durante la quale i maschi lottano per le femmine usando i loro speroni velenosi. \nEssendo un monotremo l'ornitorinco non d\u00e0 alla luce piccoli vivi ma invece depone le uova in un nido. Le uova sono tenute nel corpo per qualche tempo prima di essere deposte e accudite dal genitore. Quando le uova si schiudono dopo un periodo di incubazione di circa 10 giorni i cuccioli privi di pelo si aggrappano alla madre. Come altri mammiferi, la madre produce il latte per i piccoli. L'ornitorinco non ha capezzoli ma secerne il latte da pori sulla pelle. I piccoli poppano il latte dal ventre della madre mentre questa giace sul dorso.\nL'elettrolocazione nell'ornitorinco.\nNell'ornitorinco gli elettrorecettori si trovano in file rostro-caudali nella pelle del becco, mentre i meccanorecettori sono uniformemente distribuiti lungo il becco. L'area elettrosensoriale della corteccia cerebrale \u00e8 contenuta all'interno dell'area somatosensoriale tattile ed alcune cellule corticali ricevono dei segnali sia dagli elettrorecettori sia dai meccanorecettori, suggerendo una stretta associazione tra il senso tattile e quello elettrico. L'ornitorinco pu\u00f2 individuare la direzione di una sorgente elettrica; lo fa forse comparando le differenze nella forza del segnale attraverso lo strato di elettrorecettori mentre cacciando muove in modo caratteristico la testa da un lato all'altro. La convergenza corticale di segnali elettrosensoriali e tattili suggerisce l'esistenza di un meccanismo per determinare la distanza delle prede che, muovendosi, emettono sia segnali elettrici sia impulsi di pressione meccanici. La distanza potrebbe essere calcolata dalla differenza nel tempo di arrivo dei due segnali. La maggior parte della sua alimentazione deriva dallo scavare il fondo dei corsi d'acqua con il muso. Forse gli elettrorecettori potrebbero essere usati anche per distinguere oggetti animati e oggetti inanimati in questa situazione in cui i meccanorecettori sarebbero continuamente stimolati. Molte di queste sono solo congetture e c'\u00e8 ancora molto da apprendere sull'elettrolocazione nell'ornitorinco e nel suo compagno monotremo, l'echidna.\nBiologia da campo dell'ornitorinco.\nLa biologia da campo dell'ornitorinco fu studiata dapprima da alcuni biologi espatriati che visitarono le colonie australiane per raccogliere campioni nell'Ottocento. Il loro operato fu seguito nella prima met\u00e0 del Novecento da un gruppo di studiosi di storia naturale locali e pi\u00f9 avanti da un crescente numero di biologi accademici. Tutti costoro contribuirono molto alla comprensione attuale della biologia da campo di questa unica specie australiana.\nL'ornitorinco ha una distribuzione generale quasi simile a quella che aveva prima dell'occupazione europea dell'Australia, tranne che per la sua scomparsa dallo stato dell'Australia Meridionale. Comunque sono documentati cambiamenti locali e frammentazione della distribuzione dovuti alla modifica umana del suo habitat. Attualmente la specie popola l'Australia orientale dai dintorni di Cooktown nel nord alla Tasmania a sud. Sebbene non si trovi nei fiumi che scorrono verso ovest del Queensland settentrionale, abita i tratti superiori dei fiumi che scorrono verso ovest e verso nord delle catene montuose divisorie nel sud dello stato e negli stati del Nuovo Galles del Sud e di Victoria. La sua abbondanza storica e presente \u00e8 comunque meno ben conosciuta e probabilmente \u00e8 diminuito di numero sebbene venga tuttora considerato comune in gran parte delle sue zone attuali. La specie \u00e8 stata cacciata ampiamente per la sua pelliccia fino circa all'inizio del XX secolo.\nL'ornitorinco si nutre soprattutto di notte ed \u00e8 predominantemente un carnivoro opportunista di invertebrati bentici. La specie \u00e8 endotermica e mantiene la sua bassa temperatura corporea (32\u00a0\u00b0C) anche quando si ciba per ore in acque sotto i 5\u00a0\u00b0C. I requisiti principali del suo habitat comprendono caratteristiche fluviali e riparie che garantiscano un rifornimento di prede di specie bentiche e solide sponde in cui scavare tane per riposare e nidificare. La specie ha una sola stagione riproduttiva: l'accoppiamento avviene nel tardo inverno o in primavera e i piccoli appaiono in acqua dopo 3-4 mesi di allattamento nelle tane.\nLe osservazioni naturalistiche, gli studi con marcazione e ricattura e le indagini iniziali sulla genetica della popolazione suggeriscono la possibilit\u00e0 che ci siano membri della popolazione stanziali e altri di passaggio e suggeriscono un sistema di accoppiamento poliginico. I recenti studi sul campo hanno ampiamente confermato e ampliato il lavoro dei primi biologi e naturalisti.\nStoria scientifica.\nQuando l'ornitorinco fu scoperto dagli europei alla fine del Settecento, una pelle fu mandata in Gran Bretagna per essere esaminata dalla comunit\u00e0 scientifica. Gli scienziati inglesi in un primo momento si convinsero che quell'insieme a prima vista bizzarro di caratteristiche fisiche dovesse essere un falso, prodotto da qualche imbalsamatore asiatico.\nLa maggior parte del mondo venne a conoscenza dell'ornitorinco nel 1939 quando la rivista \"National Geographic\" pubblic\u00f2 un articolo sull'ornitorinco e sui tentativi di studiarlo e allevarlo in cattivit\u00e0. Questa si \u00e8 rivelata un'impresa molto difficile e solo pochi cuccioli sono stati allevati con successo finora; degni di nota i risultati ottenuti all'Healesville Sanctuary dello stato di Victoria (Australia).\nVedere un ornitorinco in natura \u00e8 pi\u00f9 un fatto di fortuna e pazienza che di difficolt\u00e0. Non amano le zone popolate, passano quasi tutto il loro tempo sottoterra o sott'acqua, e sono soprattutto notturni. Comunque non sono particolarmente rari e, nelle zone adatte, alla maggior parte degli appassionati di pesca o di birdwatching pu\u00f2 capitare di vedere un ornitorinco nutrirsi tranquillamente lungo l'argine di un fiume.\nNon sembra che l'ornitorinco rischi l'estinzione immediata. Di volta in volta \u00e8 classificato come \"al sicuro ma a rischio in futuro\" o \"comune ma vulnerabile\", soprattutto perch\u00e9 \u00e8 una specie sensibile all'inquinamento dell'acqua.\nL'ornitorinco nell'evoluzione dei mammiferi.\nPer molti anni l'ornitorinco e gli altri monotremi furono capiti molto poco e ancora oggi perdurano alcune delle leggende del XIX secolo cresciute attorno ad essi, soprattutto nell'emisfero boreale. Per esempio c'\u00e8 ancora chi pensa che i monotremi siano 'inferiori' o quasi rettili, e che siano i lontani antenati dei mammiferi placentati 'superiori'. Oggi si sa che i moderni monotremi sono i sopravvissuti di un primo ramo dell'albero dei mammiferi; una ramificazione successiva si pensa abbia condotto ai gruppi dei marsupiali e dei placentali. I pi\u00f9 antichi fossili di monotremi (Teinolophos e Steropodon) sono strettamente imparentati con il moderno ornitorinco. In conclusione l'ornitorinco \u00e8 uno dei parenti pi\u00f9 stretti dei mammiferi ancestrali, ma non \u00e8 lui stesso un collegamento nella catena dell'evoluzione dei mammiferi. Si tratta di un ramo abbastanza separato da tutti gli altri conosciuti.\nCromosomi sessuali.\nNel 2004 i ricercatori Frank Gr\u00fctzner e Jenny Graves dell'Universit\u00e0 nazionale australiana di Canberra hanno scoperto che l'ornitorinco ha 10 cromosomi sessuali, rispetto ai 2 (XY) che si trovano nella maggior parte degli altri mammiferi (fra le poche eccezioni la scimmia urlatrice del Belize). I maschi hanno 5 coppie del cromosoma X e 5 di quello Y in sequenza XYXYXYXYXY (nelle femmine la sequenza \u00e8 analogamente XXXXXXXXXX).\nIl sistema di cromosomi presenta caratteristiche che si trovano nei mammiferi, ma anche quelle che si trovano nel sistema WZ degli uccelli. Per esempio il gene DMRT1, che \u00e8 da tempo all'attenzione dei genetisti perch\u00e9 si pensa decida il sesso degli uccelli, si trova quasi uguale nell'ornitorinco, e il dominio DM della corrispondente proteina DMRT1 \u00e8 incredibilmente conservato nei vertebrati. Questo dominio regola la differenziazione sessuale anche in mosche e nematodi, facendo ipotizzare una sua ancestrale funzione nella differenziazione sessuale ben prima della separazione tra protostomi e deuterostomi; funzione che molto spesso si \u00e8 perduta, ma che a volte \u00e8 tornata, con dinamiche pi\u00f9 o meno simili ma anche molto diverse, in pi\u00f9 rami filetici, come negli uccelli (e probabilmente gi\u00e0 nell'antenato comune degli ornitodiri) e nei mammiferi (e probabilmente gi\u00e0 nell'antenato comune dei terapsidi).\nFolklore.\nSecondo una leggenda degli aborigeni australiani, l'ornitorinco (da loro chiamato \"boonaburra\") sarebbe il singolare incrocio, avvenuto molto tempo fa, tra un'anatra solitaria e un topo d'acqua che la rap\u00ec. L'anatra, dopo la violenza subita, partor\u00ec \"due cuccioli palmati ma a quattro zampe, con il becco e la pelliccia\".\nSimbologia.\nDal 1971, l'ornitorinco \u00e8 il mammifero emblema dello Stato australiano del Nuovo Galles del Sud."}
{"id": "62740", "revid": "124183411", "url": "https://it.wikipedia.org/wiki?curid=62740", "title": "Bassa California", "text": "La Bassa California (in spagnolo \"Baja California\") \u00e8 uno Stato federato del Messico.\nGeografia.\n\u00c8 situato all'estremo nord-ovest del Paese nella parte settentrionale della penisola omonima. Con una superficie di circa \u00a0km\u00b2, rappresenta il 3,57% dell'intero territorio della federazione messicana. \u00c8 bagnato a ovest dall'oceano Pacifico, a est dal mare di Cort\u00e9s, mentre confina a est con lo Stato di Sonora e a sud con quello della Bassa California del Sud. Confina anche con gli Stati statunitensi di California e Arizona. Il clima varia da mediterraneo a arido.\nLa sua capitale \u00e8 Mexicali, mentre Tijuana \u00e8 la sua citt\u00e0 pi\u00f9 popolosa, situata alla frontiera con gli Stati Uniti; altre citt\u00e0 importanti sono: Ensenada, San Felipe, Playas de Rosarito e Tecate. Lo Stato conta abitanti.\nEconomia.\nL'economia della Baja California \u00e8 fortemente focalizzata sulla produzione orientata all'esportazione senza tariffe doganali (esentasse).\nMolti messicani si sono trasferiti in Baja California dagli altri Stati, per una migliore qualit\u00e0 della vita e il numero di posti di lavoro, pi\u00f9 pagati rispetto al resto del Messico e alla media dell'America Latina.\nSociet\u00e0.\nGoverno.\nIl governatore, eletto nel 2013, \u00e8 Francisco Vega de Lamadrid del Partito Azione Nazionale.\nSuddivisioni amministrative.\nLo Stato di Bassa California \u00e8 suddiviso in sei comuni (\"Municipalidades\"):\nEnsenada, Mexicali, Tecate, Tijuana, Playas de Rosarito e San Quint\u00edn."}
{"id": "62750", "revid": "228587", "url": "https://it.wikipedia.org/wiki?curid=62750", "title": "Furore", "text": ""}
{"id": "62752", "revid": "88740", "url": "https://it.wikipedia.org/wiki?curid=62752", "title": "Rai (disambigua)", "text": ""}
{"id": "62754", "revid": "466539", "url": "https://it.wikipedia.org/wiki?curid=62754", "title": "Storia della Croazia", "text": "Nel corso della sua storia la Croazia, per la sua particolare posizione geografica, \u00e8 stata un crocevia e punto di incontro e scontro fra diverse culture: una regione di confine, un confine geografico e politico, dapprima, nel III secolo tra l'impero romano d'Occidente e quello d'oriente di cui per tutto l'alto Medioevo ne segu\u00ec le sorti come parte dell'impero bizantino, e in seguito, nel IX secolo, tra l'impero carolingio e una Bisanzio avviata verso un secolare declino che vedeva diventare il mare Adriatico e le regioni illiriche, un \"limes\" conteso, a partire dall'XI secolo, anche da altri attori, tra cui in particolare la repubblica di Venezia e il regno d'Ungheria.\nMa la Croazia era e sarebbe divenuta, in quel passaggio di millennio, anche un confine religioso: le coste dalmate, dove controllate dai narentani, erano ancora pagane, mentre il retroterra era stato cristianizzato da tempo, ma nel 1054 con lo Scisma d'Oriente-Occidente la stessa cristianit\u00e0 si divideva e si confrontava - e questa terra con lei - tra cattolicesimo e ortodossia, cos\u00ec come, pi\u00f9 tardi ancora, con l'affermazione e l'espansione dell'Impero ottomano, nel XV secolo, e il tramonto definitivo di quello bizantino, si sarebbe confrontata e incontrata con l'islam.\nPreistoria.\nL'area dell'attuale Croazia presenta tracce di insediamenti umani risalenti all'et\u00e0 della pietra. Nel 1899, su una collina nei pressi della citt\u00e0 di Krapina, l'archeologo e paleontologo Dragutin Gorjanovi\u0107-Kramberger trov\u00f2 oltre 870 resti fossili di uomini di Neanderthal risalenti a circa 100.000 anni fa.\nNel primo neolitico si svilupparono nell'area le culture di Star\u010devo-K\u00f6r\u00f6s, Vin\u010da, Sopot, Vu\u010dedol e Hvar, risalgono invece all'et\u00e0 del ferro le tracce della cultura di Hallstatt (proto-Illiri) e di quella di La T\u00e8ne (proto-Celti).\nStoria antica (VIII secolo a.C.- 476).\nA partire dall'VIII secolo a.C. La regione fu influenzata dal diffondersi di colonie greche create sulla costa adriatica, sono di origine greca le citt\u00e0 di Stari Grad (\"Pharos\", in italiano Cittavecchia) sull'isola di Lesina e di Lissa (\"Issa\") sull'isola omonima e la citt\u00e0 di Tra\u00f9 (\"Tragurion\"). Nelle fonti greche del V secolo gli abitanti di questa regione vengono definiti \"Illiri\", nome con il quale si design\u00f2 una delle tante popolazioni di origine indoeuropea che popolarono la regione fino all'arrivo dei romani. Il regno degli Illiri raggiunse la massima espansione all'epoca del re Agrone (che regn\u00f2 dal 250 al 230 a.C.) che domin\u00f2 anche le colonie greche; furono gli abitanti di \"Issa\" a chiedere l'intervento dei romani contro le vessazioni degli Illiri. L'intervento romano, dapprima diplomatico e in seguito militare, ebbe luogo per\u00f2 solo dopo la morte di Agrone.\nI Romani riuscirono con due successive spedizioni, una nel 229 a.C. e l'altra nel 219 a.C., a conquistare la regione che nel 9 d.C. fu annessa da Tiberio all'Impero romano con il nome di \"Illyricum\" e divisa fra le province di Pannonia e Dalmazia. Tra il 102 e il 107 la Pannonia fu nuovamente divisa in due regioni da Traiano.\nNella regione si diffuse la cultura latina e con essa il Cristianesimo.\nNel 285 d.C. vi fu una prima divisione dell'impero romano da parte di Diocleziano ma solo da un punto di vista amministrativo: l'impero veniva diviso tra impero romano d'oriente e occidente; la linea di confine passava dal lago di Scutari (\"Skadarsko jezero\") fino alla Sava. Circa cento anni pi\u00f9 tardi, fu fatta una nuova divisione da parte di Teodosio, che separava la stessa regione anche da un punto di vista politico.\nL'et\u00e0 delle invasioni - i Croati.\nInteressata a pi\u00f9 riprese dalle invasioni barbariche (Unni, Eruli), dopo la caduta dell'Impero romano d'Occidente nel 476 la Dalmazia rimase sotto il controllo romano dell'ex-imperatore d'Occidente Giulio Nepote, sino alla conquista da parte degli Eruli di Odoacre, passando sotto la formale autorit\u00e0 di Bisanzio. Attraversata dalle orde degli Ostrogoti di Teodorico inviati in Italia dall'imperatore Zenone, la regione fu ricondotta nell'effettivo dominio dell'Impero romano d'Oriente da Giustiniano nel 535.\nNel VII secolo l'intera area balcanica venne interessata dalle migrazioni di popoli slavi, e in Dalmazia e Pannonia giunsero i Croati, una popolazione che, secondo il \"De administrando imperio\" di Costantino VII, proveniva dalla Croazia bianca e che fu probabilmente invitata dall'imperatore Eraclio per allontanare il pericolo degli Avari, autori di numerose incursioni che minacciavano la sicurezza di Bisanzio.\nI nuovi arrivati premendo sulle popolazioni autoctone, tra cui gli Illiri, di lingua latina (istrorumeno e dalmatica), li obbligano, per sopravvivere, a rifugiarsi nelle aree pi\u00f9 impervie (monte Durmitor, Montenegro, etc) oppure a concentrarsi nelle citt\u00e0 ed isole della costa dalmata, lasciando ai Croati l'entroterra e le campagne.\nAll'inizio del IX secolo, in seguito alla vittoria di Carlo Magno sugli Avari, la Pannonia entr\u00f2 a far parte dell'impero dei Franchi mentre la Dalmazia rimase nell'orbita di Bisanzio.\nIn tale periodo nacquero due ducati, a settentrione quello della Croazia pannonica (\"Panonska Hrvatska\") guidato da Ljudevit Posavski e, lungo la costa, quello della Croazia dalmatica (\"Dalmatinska Hrvatska\"), guidato da Borna. Il duca croato Trpimir I (845\u2013864), fondatore della dinastia Trpimirovi\u0107, a est fino alle rive della Drina.\nIl regno di Croazia.\nIl primo stato croato si form\u00f2 nel 925, quando il re Tomislav riusc\u00ec ad unire la Croazia Pannonica (settentrionale) e quella dalmata (costiera) in una sola entit\u00e0.\nIX-X secolo: gli slavi vennero cristianizzati e venne creato per loro un alfabeto ad opera dei fratelli Cirillo e Metodio con il quale poter mettere per iscritto la loro lingua e con il quale ufficiare la messa anche se i croati, fieri della loro cultura legata all'Occidente e al mondo latino, rimarranno fedeli alla messa in latino e all'alfabeto latino con l'aggiunta di segni diacritici. Rimane comunque importante quest'alfabeto chiamato \"glagolitico\" perch\u00e9 il suo utilizzo (adattato al dialetto \u010dakavo della Dalmazia) \u00e8 la base della letteratura croata e serv\u00ec per numerosi testi non religiosi e per la vita quotidiana.\n925: primo sinodo di Spalato\n927: secondo sinodo di Spalato con il quale si viet\u00f2 di ufficiare in slavo.\nBasso Medioevo (1000-1492).\n1089: alla morte di re Zvonimir si scaten\u00f2 una lotta tra diversi pretendenti al trono, e fu cos\u00ec che fu chiamato a regnare Ladislao I d'Ungheria, che ne assunse il regno.\n1102: alla morte di Ladislao I, viene chiamato il suo successore, Colomanno d'Ungheria, che nel 1102 stipul\u00f2 i celeberrimi \"\", un accordo con il quale le sorti della Croazia pannonica furono da allora in poi legate in maniera indissolubile a quelle ungheresi fino al crollo dell'Impero austro-ungarico nel 1918. Koloman concesse alla Croazia l'autonomia per quanto riguardava la politica interna, ma vi pose un \"bano\" o \"vicer\u00e9\" che talvolta era un nobile ungherese, talvolta un nobile croato.\nStoria moderna (1492-1789).\nDalmazia.\n1526: in seguito alla Battaglia di Moh\u00e1cs e alla pace del 1540, ai veneziani rimasero solo le citt\u00e0 costiere.\n1571: dopo la vittoria con le truppe cristiane contro i turchi, Venezia riprese i territori che aveva perduto.\n1699: dopo uno scontro con il pasci\u00e0 di Bosnia, Venezia perse Creta ma riusc\u00ec a mantenere tutti gli altri territori.\n1671: viene fissata la \"linea Nani\".\n1699: a seguito del trattato di Carlowitz (Karlovac), i veneziani ottennero la Morea e altri territori che furono annessi al loro territorio attraverso la \"Linea Grimani\". La Repubblica di Ragusa, invece, pagando un tributo annuo ai turchi, riusc\u00ec a mantenere la sua indipendenza e per evitare dissidi con Venezia il territorio di Ragusa fu delimitato da entrambe le parti da quello veneto con una sottile striscia di terra appartenente all'impero turco.\nCroazia Pannonica.\n1573: la storia della Croazia rientra da questo momento nella storia pi\u00f9 generale di quella d'Ungheria con le sue crisi interne, le lotte contro i turchi e le agitazioni contadine che culminarono nel 1573 con la ribellione nelle campagne slovene guidata da un capo croato: Matija Gubec.\n1578: venne formata una particolare marca conosciuta con il nome di \"Confine militare\" (Vojna krajina) che verr\u00e0 abolita circa 300 anni pi\u00f9 tardi: una regione croata settentrionale confinante con la Bosnia disseminata di fortezze per difendere la Croazia dai turchi; per questo confine furono chiamati molti serbi ad abitare e difendere la zona che da allora in poi diverranno i pi\u00f9 fedeli dell'Impero austro-ungarico.\n1699: trattato di Carlowitz: i turchi cedettero all'impero asburgico tutta la Croazia-Slavonia e la maggior parte dell'Ungheria.\n1779: Croazia e Ungheria trasferiscono il potere croato sotto quello ungherese, poich\u00e9 fino ad allora era stato sotto quello di Vienna, e Fiume fu dichiarata parte integrante dell'Ungheria.\nStoria contemporanea (1789-1945).\nDalmazia.\n1797: caduta della Repubblica di Venezia ad opera dei francesi. Con il Trattato di Campoformio, Napoleone cede all'Austria la Dalmazia gi\u00e0 parte del dominio veneziano.\n1805: la Dalmazia passa sotto il controllo della Francia col trattato di Presburgo e Napoleone riunisce i nuovi territori dapprima nel Regno d'Italia e dal 1809 nelle cosiddette Province Illiriche.\n1808: anche la Repubblica di Ragusa cessa definitivamente d'esistere come stato indipendente.\n1814-15: con il congresso di Vienna i territori vengono acquisiti dall'Austria, che li mantiene fino al 1918.\n\"Croazia pannonica\".\n1830: risorgimento nazionale croato guidato da Ljudevit Gaj.\n1848: come risposta l'autonomia croata fu drasticamente limitata dagli ungheresi: fu nominato un bano, il barone Josip Jela\u010di\u0107, il quale sperando in una ricompensa austriaca, si un\u00ec alle truppe imperiali per domare la rivolta ungherese. In cambio non guadagn\u00f2 che una pi\u00f9 dura repressione da parte austriaca con il ministro degli interni del governo di Vienna Bach.\n1867: compromesso o \"Ausgleich\" dell'Ungheria con l'Austria, con il quale si dette origine alla duplice monarchia fino al 1918.\n1868: compromesso o \"Nagodba\" tra ungheresi e croati. Esso riconosceva che la Croazia aveva un proprio territorio (Regno di Croazia e Slavonia) e garantiva l'autonomia amministrativa sotto un parlamento croato (\"Sabor\") riunito a Zagabria. In materia di affari interni, giustizia e istruzione se ne occupava la Croazia ed il croato fu riconosciuto come lingua nazionale.\n1867: il vescovo di \u0110akovo Josip Juraj Strossmayer fu artefice di una vasta rinascita culturale iniziata nel 1867 con la fondazione dell'Accademia delle scienze e delle arti degli slavi del sud e continuata poi nel 1874 con la fondazione di un'universit\u00e0 nazionale croata.\n1880: il 9 novembre Zagabria \u00e8 colpita da un forte terremoto, uno dei principali edifici danneggiati \u00e8 la cattedrale che sar\u00e0 ricostruita dall'architetto Hermann Boll\u00e9 e riaperta ai fedeli solo 26 anni dopo. La ricostruzione dopo il terremoto d\u00e0 a Zagabria un nuovo aspetto urbanistico; negli anni successivi vengono costruiti molti grandi edifici pubblici. \n1881: annessione del confine militare alla Croazia, la percentuale serba aument\u00f2 notevolmente, dei nazionalisti croati guidati da Ante Star\u010devi\u0107 rifiutarono di riconoscere le rivendicazioni serbe.\n1902: i primi scontri tra serbi e croati a Zagabria.\n1914-1918: prima guerra mondiale. I croati sono mobilitati nell'esercito austro-ungarico. Lo stesso Tito, infatti, che guider\u00e0 la Jugoslavia per circa 35 anni, partecip\u00f2 all'attacco di Belgrado nel dicembre 1914.\n1918: Creazione, dopo lo smembramento dell'Impero austro-ungarico, del \"Regno dei Serbi, dei Croati e degli Sloveni\".\n1921: Voto della costituzione centralista del \"Vidovdan\" (giorno di San Vito) il 28 giugno. Proprio per il suo carattere centralista viene rifiutata dai croati.\n1925: riconciliazione con il partito dei contadini croati di Stjepan Radi\u0107.\n1928: il 20 giugno tre deputati croati, tra i quali Stjepan Radi\u0107 che mor\u00ec dopo un mese di agonia, vengono uccisi in pieno parlamento a Belgrado da un deputato montenegrino Puni\u0161a Ra\u0161i\u0107. I deputati croati lasciano cos\u00ec il parlamento.\n1929: colpo di Stato di re Alessandro\n1931: costituzione concessa al \"Regno di Jugoslavia\", cos\u00ec denominato ufficialmente.\n1934: assassinio di re Alessandro a Marsiglia; il reggente principe Paolo garantisce la continuit\u00e0 della dinastia e viene nominato il governo autoritario Stojadinovi\u0107.\n1935-37: accordo con la santa sede senza ratifica per l'opposizione ortodossa.\n1939: Cvetkovi\u0107 sostituisce Stojadinovi\u0107 e permette ai croati una pi\u00f9 ampia autonomia. Scoppia la seconda guerra mondiale e il 6 aprile 1941 viene bombardata Belgrado.\n1941-45: \u00e8 istituito lo Stato Indipendente di Croazia con forma istituzionale di monarchia. La corona viene offerta ad Aimone di Savoia, che pur non rifiutandola, non si recher\u00e0 mai in Croazia per prenderne possesso. Capo del governo diventa Ante Paveli\u0107 ossia il capo degli ustascia.\nAmpie parti del territorio jugoslavo vengono annesse dalle confinanti nazioni dell'Asse: la Dalmazia, dal 1941 al 1943, diviene un \"Governatorato\" italiano (con l'ampliamento della Provincia di Zara e la formazione di quella di Spalato).\n1944: occupazione di Belgrado da parte dell'Armata Rossa e armata partigiana iugoslava. Dello stesso anno \u00e8 l'organizzazione a Jajce (Bosnia settentrionale) del comitato di liberazione nazionale e antifascista, l'AVNOJ.\nLa Croazia nella Jugoslavia socialista.\nAlla fine della guerra la Croazia divenne una delle sei Repubbliche Federate che costituivano dal 1946 al 1963 la Repubblica Federativa Popolare di Jugoslavia (\"Federativna Narodna Republika Jugoslavija\") e dal 1963 al 1991 la Repubblica Socialista Federale di Jugoslavia (\"Socijalisti\u010dka Federativna Republika Jugoslavija\") il cui Presidente fu (nel 1963 dichiarato presidente a vita) Josip Broz Tito, che diede al paese un'impronta di tipo socialista, sebbene fu talvolta in netto contrasto con la politica di Mosca.\nNel 1948 vi fu la frattura fra Stalin e Tito, quest'ultimo venne espulso dal Cominform e diede vita ad un modello autonomo di comunismo attuato tramite una serie di riforme economiche che prevedevano una pur minima libert\u00e0 di iniziativa economica privata ed una maggiore apertura verso l'occidente.\nLo sviluppo di un modello autonomo di comunismo (titoismo), che permetteva una limitata iniziativa economica privata (cooperative e autogestione) ed una maggiore apertura verso l'occidente permise alla Croazia lo sviluppo di una primordiale attivit\u00e0 turistica sulla costa adriatica; fino al crollo della Jugoslavia il turismo rimase la maggior fonte di valute straniere per la federazione. Nelle aree metropolitane croate di Zagabria, Fiume e Osijek sorsero alcune industrie mentre rimasero escluse dall'industrializzazione, e quindi economicamente pi\u00f9 arretrate, le zone croate delle isole, della Dalmazia e della Lika.\nGrazie all'attivit\u00e0 turistica e alla produttivit\u00e0 delle iniziative industriali la Croazia divenne una delle repubbliche pi\u00f9 prosperose della Jugoslavia, le ingenti rimesse dovute al governo centrale e la mancanza di investimenti erano per\u00f2 fonte di malumore.\nAlla fine degli anni sessanta nacque un movimento riformista chiamato Primavera croata (\"Hrvatsko prolje\u0107e\" chiamato anche \"masovni pokret\" o MASPOK ovvero movimento di massa) fondato da intellettuali al quale presero parte anche membri del partito. Il movimento rivendicava una serie di riforme ed una maggiore autonomia economica e politica delle repubbliche.\nIl movimento origin\u00f2 dalla disputa sullo status della lingua croata, ufficialmente parificata a quella serba che per\u00f2 di fatto era l'unica lingua normalmente usata e accettata in ambito governativo dove, per contro, la lingua croata era vista come una sorta di anomalia nazionalista. Il 17 marzo 1967 numerosi intellettuali croati, fra i quali scienziati e scrittori come Miroslav Krle\u017ea, firmarono la \"Dichiarazione sul nome e lo status della lingua letteraria croata\" tramite la quale richiedevano il riconoscimento ufficiale, ottenuto poi nel 1971, della lingua croata.\nIn seguito all'espulsione dal partito di Aleksandar Rankovi\u0107, ex-ministro dell'interno della federazione vi fu una maggiore apertura nei confronti dell'opinione pubblica e maggiore disponibilit\u00e0 ad affrontare discussioni su argomenti riguardanti l'economia e la politica. Le gerarchie del partito comunista croato (\"Komunisti\u010dka Partija Hrvatske\") guidato da Savka Dab\u010devi\u0107-Ku\u010dar appoggiarono la liberalizzazione e si fece portatori di alcune richieste avanzate dai riformisti. Non venne messo in discussione il ruolo di guida del partito ma alcune organizzazioni culturali e studentesche se ne staccarono e ne divennero indipendenti.\nLe gerarchie del partito a livello federale dimostravano un approccio distaccato nei confronti degli sviluppi croati anche perch\u00e9 l'autorit\u00e0 di Tito non era messa in discussione n\u00e9 criticata, se ne cercava anzi l'appoggio.\nPer contro, nelle gerarchie militari e nei servizi segreti si propagava la pressione per un intervento diretto contro quella che era vista come una minaccia per l'unit\u00e0 della Jugoslavia. Il 29 novembre 1971 Tito fece dimettere l'intera guida del partito comunista croato sostituendola con persone pi\u00f9 fedeli alla linea politica e interrompendo di fatto il processo di liberalizzazione. A fine maggio del 1972 si contavano 550 arresti e circa 2000 condanne.\nLe richieste di maggiore autonomia economica furono parzialmente esaudite con la nuova costituzione del 1974, una maggiore autonomia politica venne ottenuta solo nella seconda met\u00e0 degli anni ottanta. L'epoca tra il 1972 e la met\u00e0 degli anni ottanta viene quindi spesso definita con il termine \"epoca del silenzio croato\" (hrvatska \u0161utnja).\nNei tardi anni ottanta la Jugoslavia attravers\u00f2 un periodo di profonda crisi economica e politica che accentu\u00f2 il contrasto fra la tendenza accentratrice del governo federale e il risveglio del nazionalismo croato, ulteriormente esacerbata dopo la morte di Tito che aveva rappresentato un fattore di stabilizzazione.\nLa fine dei regimi socialisti in Europa orientale portarono Slovenia e Croazia insistere sulla necessit\u00e0 di trasformare la Jugoslavia in una confederazione retta da una democrazia parlamentare e basata sull'economia di mercato. Dall'altra parte Slobodan Milo\u0161evi\u0107 rimaneva arroccato alla visione di centralit\u00e0 dello stato federale, in netto contrasto con le spinte autonomiste di albanesi, sloveni e croati.\nLa guerra d'indipendenza (1991 - 1995).\nNel 1990 si tennero le prime elezioni libere vinte dall'Unione Democratica Croata (\"Hrvatska demokratska zajednica\" - HDZ) guidata da Franjo Tu\u0111man e finanziata in gran parte dalle tesorerie della NATO. Il programma dell'HDZ, che prevedeva l'ottenimento di una maggiore autonomia per la Croazia, contrastava la politica ufficiale di Belgrado e dell'etnia serba in territorio croato. Tu\u0111man var\u00f2 una nuova Costituzione, in cui la Croazia venne indicata come lo \"stato nazionale del popolo croato e stato degli appartenenti alle minoranze nazionali: Serbi, Cechi, Slovacchi, Italiani, Ungheresi, Ebrei, Tedeschi, Austriaci, Ucraini, Ruteni, Bosniaci, Sloveni, Montenegrini, Macedoni, Russi, Bulgari, Polacchi, Rom, Romeni, Turchi, Valacchi, Albanesi e altri suoi cittadini ai quali viene garantita la pareteticit\u00e0 rispetto ai cittadini di nazionalit\u00e0 croata e l'attuazione dei diritti nazionali in conformit\u00e0 com le norme democratiche dell'ONU e dei paesi del mondo libero\" (Preambolo o Principi fondamentali della Costituzione del 1990), cos\u00ec i Serbi che vivevano in Croazia diventarono una \"minoranza nazionale\", non \"nazione costitutiva\". Il clima di contrasto ben presto port\u00f2 a scontri fra le fazioni e nell'estate del 1990 i serbi delle aree montuose, nelle quali costituivano la maggioranza della popolazione, diedero vita alla \"Regione Autonoma Serba di Krajina\", dichiarando nel dicembre 1991 la costituzione della Repubblica Serba di Krajina. Gli interventi da parte delle forze dell'ordine croate furono contrastati dall'esercito federale jugoslavo.\nIn seguito alla dichiarazione di indipendenza del 25 giugno 1991 inizi\u00f2 l'offensiva militare dell'esercito nazionale jugoslavo appoggiato da gruppi paramilitari: numerose citt\u00e0 croate tra cui Vukovar e Ragusa vengono attaccate, cos\u00ec come viene attaccato il palazzo presidenziale a Zagabria, e l'8 ottobre 1991 il Parlamento croato rescinde ogni legame con la Jugoslavia. La popolazione civile croata abbandona le aree di conflitto, spostandosi dai confini con Bosnia e Serbia.\nLa citt\u00e0 di frontiera di Vukovar sub\u00ec tre mesi di assedio (battaglia di Vukovar) nel corso del quale gran parte della citt\u00e0 venne distrutta e la maggioranza della popolazione fu costretta a fuggire o venne uccisa a sangue freddo e gettata in fosse comuni. La citt\u00e0 venne conquistata dall'esercito federale il 18 novembre 1991. Poco dopo la caduta di Vukovar - nonostante l'invito dei capi di Stato della CEE a non procedere ad un riconoscimento separato - l'Islanda (per voce del suo ministro degli esteri J\u00f3n Baldvin Hannibalsson) e quindi Citt\u00e0 del Vaticano, Austria e Germania procedono ad un riconoscimento unilaterale. Nel corso del 1992 la Croazia viene riconosciuta da gran parte degli Stati mondiali e nel 22 maggio 1992 divenne parte dell'ONU.\nSeguirono diversi cessate il fuoco promossi dalle Nazioni Unite e frequentemente violati dalle parti in causa, dopodich\u00e9 progressivamente l'esercito jugoslavo si ritir\u00f2 spostando la zona di conflitto in Bosnia Erzegovina. Tra il 1992 e il 1993 entrarono in Croazia circa 700.000 profughi dalla Bosnia, per lo pi\u00f9 di religione musulmana.\nIl conflitto croato continu\u00f2 fino al 1995. Gli scarsi progressi delle trattative con la minoranza serba per il reintegro dei 170.000 profughi croati della Krajina ebbero come conseguenza, nell'agosto 1995, le operazioni militari chiamate \"Lampo\" e \"Tempesta\" che in poche settimane riportarono sotto il controllo croato il territorio della Repubblica Serba di Krajina. Durante questo periodo, Ragusa fin\u00ec nuovamente sotto assedio, a causa di pesanti cannoneggiamenti operati da artiglierie serbe dislocate lungo il confine bosniaco. Per le circostanze belliche, vi fu una fuga di massa della popolazione serba ed oltre 200.000 persone abbandonarono l'area. Le operazioni di pulizia etnica furono duramente criticate dalla comunit\u00e0 internazionale. Il 21 novembre 1995 la firma degli Accordi di Dayton da parte dei presidenti di Bosnia, Croazia e Serbia sancisce l'intesa definitiva per la pace in Bosnia.\nDal 1996 ad oggi.\nNel 1996 viene sciolta la Repubblica di \"Herceg Bosna\" e dopo un anno di trattative tra il governo croato e quello jugoslavo viene accordato il permesso di rimpatrio in Croazia a un numero limitato di serbi.\nNel dopoguerra, Tudjman e l'Hdz diventano il partito simbolo dell'indipendenza nazionale, guidando il paese durante la transizione economica al sistema capitalistico: privatizzazioni, liberalizzazioni, concentrazioni del potere nelle mani di un'oligarchia vicina a Tudjman (la \"politica delle cento famiglie\") e il dilagare della corruzione, legata al permanere dell'economia di guerra, basata su traffici illeciti, nel periodo di pace.\nAlle elezioni parlamentari in Croazia del 1992, l'Hdz aveva confermato la propria supremazia con il 43,2% dei voti, nonostante la scissione degli Indipendenti Democratici Croati (Hnd, 6,7%) dell'ex premier Stjepan Mesi\u0107, che si era opposto al coinvolgimento croato nella guerra in Bosnia ed Erzegovina. Il predominio di Tudjman aument\u00f2 ancora alle elezioni parlamentari in Croazia del 1995 ottenendo 75 seggi su 120 con il 45,2% dei voti. I nazionalisti dell'HDZ governarono cos\u00ec il paese ininterrottamente per 10 anni\n, durante i quali gli indicatori delle libert\u00e0 civili e politiche in Croazia subirono un netto peggioramento.\nLa svolta della liberalizzazione del sistema politico croato avvenne a seguito della morte di Tudjman nel 1999.\nAlle elezioni parlamentari in Croazia del 2000 l'Hdz croll\u00f2 al 24,5%, eleggendo 46 deputati su 151 e passando all'opposizione.\nIvica Ra\u010dan dell'Sdp venne nominato primo ministro alla guida di una lista composta da Socialdemocratici (Sdp) e Liberali-sociali (Hsls), mentre alle presidenziali dello stesso anno Stjepan Mesi\u0107, sostenuto dal blocco centrista, veniva eletto Presidente della Repubblica; il candidato dell'Hdz, Mate Grani\u0107, non raggiungeva il ballottaggio. Ivo Sanader, giunto alla guida dell'ex partito dominante Hdz, punt\u00f2 allora a trasformarlo in un normale partito conservatore di centro-destra, abbandonando le posizioni pi\u00f9 radicali e nazionaliste.\nIl governo Mesi\u0107-Ra\u010dan collabora con il Tribunale penale internazionale per l'ex-Jugoslavia per fare luce e assicurare alla giustizia i responsabili dei crimini commessi durante i conflitti degli anni novanta. Contestualmente vi sono state riforme economiche, l'attuazione di programmi di rientro dei profughi, di restituzione di beni espropriati e l'inizio del processo di adesione all'Unione Europea.\nLe elezioni parlamentari in Croazia del 2003, vinte nuovamente dall'HDZ, hanno portato alla guida del governo Ivo Sanader che ha proseguito la politica del governo precedente. I negoziati per l'ammissione alla UE, iniziati nel 2004, hanno subito un'interruzione quando nel marzo del 2005 la candidatura della Croazia \u00e8 stata sospesa per mancanza di collaborazione con il Tribunale penale internazionale per l'ex-Jugoslavia nella cattura di Ante Gotovina. Dopo la cattura di questi nel 2005 le trattative sono riprese, per concludersi nel 2010.\nSanader si \u00e8 dimesso improvvisamente nel 2009, restando lontano dal paese per un anno. Rientrato in Croazia nel 2010 fu accusato di corruzione e associazione a delinquere. Arrestato in Austria nel dicembre 2010, \u00e8 stato condannato per diversi reati. Il posto di primo ministro \u00e8 passato quindi a Jadranka Kosor che ha portato a termine una legislatura connotata da continui scandali politici.\nIl 1\u00ba luglio 2013 il Paese \u00e8 entrato nell'Unione Europea, diventandone il 28\u00ba stato membro."}
{"id": "62763", "revid": "1034", "url": "https://it.wikipedia.org/wiki?curid=62763", "title": "Carraghenina", "text": ""}
{"id": "62765", "revid": "4", "url": "https://it.wikipedia.org/wiki?curid=62765", "title": "Carragheen (alga)", "text": ""}
{"id": "62768", "revid": "125928497", "url": "https://it.wikipedia.org/wiki?curid=62768", "title": "Moto rettilineo", "text": "In fisica, il moto rettilineo \u00e8 un tipo di moto in cui il corpo considerato come punto materiale si muove mantenendo una direzione costante: un esempio intuitivo \u00e8 quello di un'automobile che viaggia lungo una strada dritta, ossia un moto la cui direzione coincide costantemente con la retta sulla quale il corpo si sposta. Esistono due tipi di moto rettilineo: il moto rettilineo uniforme e il moto rettilineo uniformemente vario (o accelerato).\nGeneralit\u00e0.\nIn generale l'insieme delle posizioni formula_1 che il corpo pu\u00f2 assumere nello spazio (tridimensionale euclideo) se si muove di moto rettilineo \u00e8 dato, vettorialmente, da:\ndove formula_3 \u00e8 il versore che identifica la direzione lungo cui si muove il corpo. Nella pratica raramente si usa questa relazione perch\u00e9 con un semplice cambio di sistema di riferimento (una traslazione e una rotazione degli assi) \u00e8 possibile far coincidere formula_3 con uno dei nuovi assi (per esempio l'asse \"x\"): la posizione del corpo sar\u00e0 quindi identificata univocamente dalla coordinata relativa a questo asse, cio\u00e8 da un numero. Cos\u00ec facendo la legge oraria \u00e8 una funzione scalare, come di seguito, facendo coincidere il versore formula_3 con il versore formula_6 dell'asse \"x\":\ncon:\nIn queste ultime formule \u00e8 racchiusa tutta la caratterizzazione del moto: conoscendo il numero \"x\"(\"t\") in ogni istante so dove si trova il corpo, la cui posizione \u00e8 data dal vettore formula_1.\nI pi\u00f9 importanti sottocasi del moto rettilineo sono il moto rettilineo uniforme e il moto rettilineo uniformemente accelerato.\nMoto rettilineo uniforme.\nUn corpo si muove di moto rettilineo uniforme se la sua velocit\u00e0 \u00e8 costante in modulo, direzione e verso.\nTradizionalmente, si dice anche che il corpo si muove di moto rettilineo uniforme se nel percorrere una traiettoria rettilinea \"copre spazi uguali in tempi uguali\".\nSiano:\nIndicando con formula_13 una qualunque variazione, il vettore velocit\u00e0 \u00e8 costante e uguale a:\nO in modo equivalente:\nNel SI la velocit\u00e0 si misura in formula_16, ovvero metri al secondo.\nEspressione in termini differenziali.\nConsiderando gli intervalli di variazione infinitesimi (ovvero in termini differenziali), si ottiene:\nIntegrando a primo e secondo membro:\nda cui:\ndove:\nQuest'ultima relazione \u00e8 nota come legge oraria del moto rettilineo uniforme; essa infatti esplicita la posizione del corpo in ogni istante.\nMoto rettilineo uniformemente accelerato.\nIn cinematica il moto uniformemente accelerato \u00e8 il moto di un punto sottoposto ad un'accelerazione costante in modulo, direzione e verso.\nNe risulta che la variazione di velocit\u00e0 del punto \u00e8 direttamente proporzionale al tempo in cui essa avviene.\nSi ha quindi:\ndove formula_26 \u00e8 la velocit\u00e0, formula_27 l'accelerazione, formula_23 il tempo e formula_29 le variazioni finite di tempo e di velocit\u00e0.\nEspressione in termini differenziali.\nQualora si consideri infinitesimo l'intervallo di tempo, la relazione diventa:\nIntegrando tra due istanti di tempo generici:\ndove \u00e8 sempre possibile scegliere formula_32 e dove formula_33\nEssendo l'accelerazione costante, si ottiene:\ndove:\nEssendo:\nSostituendo la relazione appena trovata nell'ultima relazione ottenuta ed integrando:\nDa cui:\ndove:\nOsservazione.\nLa notazione vettoriale \u00e8 la pi\u00f9 generale possibile: il moto si pu\u00f2 svolgere infatti su un piano o nello spazio e l'uso dei vettori non richiede di per s\u00e9 di specificare un sistema di riferimento. Con un'opportuna scelta del sistema di riferimento ci si pu\u00f2 sempre ricondurre al moto del punto in un piano e anche al moto unidimensionale quando velocit\u00e0 iniziale e accelerazione hanno la stessa direzione. In quest'ultimo caso la notazione vettoriale \u00e8 superflua e le equazioni caratteristiche del moto si possono scrivere supponendo che il moto si svolga sull'asse x (rettilineo), quindi:\ninoltre partendo dalla formula\ned esplicitando il tempo si ottiene\nricordando che\ne sostituendo con il termine formula_23 appena trovato otteniamo\nmoltiplicando per formula_51 ed esplicitando il polinomio formula_52 si ottiene\nsemplificando si ottiene infine la relazione\nOsservazione.\nSe \u00e8 nota la legge oraria (generica) formula_55 di un punto materiale lungo una traiettoria rettilinea, si pu\u00f2 effettuare la seguente approssimazione di natura analitica in un intorno di formula_56 assegnato: formula_57.\nUsando la serie di Taylor, arrestata al secondo ordine, si possono determinare la velocit\u00e0 formula_58e l'accelerazione formula_59del punto materiale all'istante formula_56 e per istanti di tempo appartenenti ad un intorno circolare formula_61 di formula_56 molto piccolo, tale che formula_63, in modo approssimativo.\nL'approssimazione ha carattere del tutto generale, dal momento che si pu\u00f2 pensare a moti su traiettorie rettilinee con velocit\u00e0 e accelerazione variabili nel tempo: nei casi pi\u00f9 semplici, in cui l'accelerazione \u00e8 costante per tutta la durata del moto, il termine formula_64 \u00e8 una costante (moto rettilineo uniformemente accelerato), mentre formula_58definisce la velocit\u00e0 istantanea in formula_56: posto che formula_67, allora formula_68.\nMoto uniformemente accelerato in relativit\u00e0 speciale.\nAnche in relativit\u00e0 ristretta \u00e8 possibile considerare dei moti rettilinei. Il moto \u00e8 rettilineo uniforme se la quadrivelocit\u00e0 (e quindi le sue componenti spaziali) \u00e8 costante.\n\u00c8 molto istruttivo considerare il moto di una particella dotata di accelerazione costante (in un dato sistema di riferimento), come accade con buona approssimazione a particelle cariche in acceleratori lineari. Possiamo orientare l'asse \"x\" lungo la direzione del moto: la legge del moto \u00e8 data da:\ndove formula_70 e \"c\" \u00e8 la velocit\u00e0 della luce nel vuoto. Mettendoci nel caso in cui la particella sia inizialmente ferma nell'origine del sistema di riferimento otteniamo integrando una prima volta:\nOsserviamo che la velocit\u00e0 \u00e8 sempre inferiore alla velocit\u00e0 della luce \"c\", come previsto: infatti una delle conseguenze fondamentali della relativit\u00e0 ristretta \u00e8 che nessun corpo possa raggiungere la velocit\u00e0 della luce se non in un tempo infinito. Integrando una seconda volta:\nLa legge oraria si pu\u00f2 scrivere anche come:\nche \u00e8 una iperbole nel piano \"xt\": l'asintoto si ricava \"brutalmente\" per grandi \"t\" dalla legge oraria ed \u00e8 dato da\ncio\u00e8 il corpo tende a muoversi di moto rettilineo uniforme alla velocit\u00e0 della luce. Come gi\u00e0 detto, in realt\u00e0 il corpo non raggiunger\u00e0 mai la velocit\u00e0 della luce ma si avviciner\u00e0 arbitrariamente ad essa col passare del tempo. Un'altra interessante considerazione riguarda il limite di bassa velocit\u00e0, che \u00e8 dato da:\ncio\u00e8 per velocit\u00e0 non troppo elevate ( formula_76 ) l'accelerazione \u00e8 praticamente uguale a quella Newtoniana.\nNote storiche.\nSebbene oggi sia noto che un oggetto non sottoposto a forze si muove in moto rettilineo uniforme, in passato si credeva invece che il moto di un oggetto lasciato libero di muoversi fosse descritto da un moto decelerato (\"teoria aristotelica\"). Questo \u00e8 infatti ci\u00f2 che suggerisce l'esperienza quotidiana. Ma prima Galileo Galilei e poi Newton scoprirono che le cose stavano diversamente. I \"principi della dinamica\" furono scoperti da Galileo Galilei e dimostrati nel trattato Due nuove scienze del 1638 (giornate 1 e 2) e successivamente da Newton nei Philosophiae Naturalis Principia Mathematica del 1687.\nNella fisica moderna si afferm\u00f2 il fatto che ogni accelerazione (e quindi decelerazione) \u00e8 dovuta ad una forza esercitata sul corpo, ci si convinse che il moto \"naturale\" di un corpo \u00e8 il moto rettilineo uniforme e che la decelerazione osservata nelle esperienze quotidiane \u00e8 dovuta invece alla forza d'attrito a cui ogni oggetto \u00e8 sottoposto se il moto avviene a contatto con altra materia.\nCon l'introduzione della teoria della relativit\u00e0 generale, nella prima met\u00e0 del XX secolo, si \u00e8 capito che le traiettorie \"naturali\" seguite da un corpo non sottoposto a forze esterne non sono sempre delle rette, ma in effetti geodetiche dello spazio-tempo; da questo punto di vista la forza di gravit\u00e0 non \u00e8 altro che una forza apparente dovuta alla curvatura dello spazio-tempo. Un corpo non sottoposto a forze si muove lungo una retta solo su piccole distanze, cos\u00ec da poter considerare praticamente costante il campo gravitazionale e nulla la curvatura dello spazio-tempo."}
{"id": "62770", "revid": "968255", "url": "https://it.wikipedia.org/wiki?curid=62770", "title": "Enrico Cialdini", "text": "La sua figura \u00e8 stata, a partire dai primi anni del XXI secolo, al centro di progressive critiche per i suoi duri metodi nelle fasi centrali della lotta al brigantaggio nel Mezzogiorno d'Italia, risultando uno dei protagonisti pi\u00f9 controversi del Risorgimento italiano.\nBiografia.\nOrigini e formazione.\nNacque da Giuseppe, ingegnere, e Luigia Santyan y Velasco, di origine spagnola; si trasfer\u00ec durante l'infanzia nella vicina Reggio Emilia.\nStudi\u00f2 medicina fino al 1831 quando, coinvolto nei moti di rivolta dei ducati e della Romagna, fu costretto a emigrare prima in Francia poi in Portogallo, dove incominci\u00f2 la carriera militare.\nIn seguito combatt\u00e9 in Spagna nella prima guerra carlista contro la fazione monarchico legittimista, come il conterraneo Manfredo Fanti, col grado di colonnello. Sempre in Spagna conobbe e spos\u00f2, nel 1845, Maria Martinez de Le\u00f3n.\nIl rientro in Italia e la partecipazione alle guerre di indipendenza italiane.\nRientrato in Italia nel 1848, nel corso della Prima guerra d'indipendenza serv\u00ec nell'Armata Sarda sotto il generale Durando e i pontifici alla battaglia di Monte Berico (Vicenza), dove venne ferito. Rimasto nell'esercito sabaudo, partecip\u00f2 al corpo di spedizione italiano alla guerra di Crimea col grado di generale.\nNel corso della Seconda guerra d'indipendenza fu a Palestro nel 1859 e l'anno successivo all'assedio di Ancona, venendo promosso a generale d'armata il 6 ottobre 1860, dopo l'importante vittoria sui pontifici ottenuta a Castelfidardo il 18 settembre, transitando attraverso Porta Rimini a Pesaro l'11 settembre. Proseguendo verso sud, alla guida del IV Corpo d'Armata, prese parte alla battaglia del Macerone, quindi alla battaglia del Garigliano e fu comandante all'assedio di Gaeta, al termine del quale gli venne conferito il titolo di Duca di Gaeta. Il generale, capitolata la piazzaforte gaetana, mostr\u00f2, a dispetto delle recenti ingiuriose e interessate accuse, per i vinti rispetto e fraterno trasporto, tanto da ordinare di non organizzare festeggiamenti per quella vittoria ottenuta su altri italiani:\nLa repressione del brigantaggio postunitario italiano.\nDopo l'assedio e la resa di Gaeta, nell'agosto 1861 Cialdini venne inviato a Napoli, con poteri eccezionali, per affrontare l'emergenza del cosiddetto brigantaggio (pochi giorni prima, il 15 luglio, era stato nominato luogotenente del re Vittorio Emanuele II nelle province continentali dell'ex Regno delle Due Sicilie). In questa fase comand\u00f2 una dura repressione del fenomeno attraverso un sistematico ricorso ad arresti in massa, esecuzioni sommarie, distruzione di casolari e masserie, vaste azioni contro centri abitati.\nL'obiettivo strategico consisteva nel ristabilire le vie di comunicazione e conservare il controllo dei centri abitati. Gli strumenti a sua disposizione venivano, nel frattempo, incrementati con l'istituto del domicilio coatto e la moltiplicazione delle taglie. Le forze a sue disposizione consistevano in circa 22.000 uomini, presto passati a 50.000 nel dicembre del 1861; in tali condizioni Cialdini pot\u00e9 mantenere l'iniziativa, giungendo a eliminare le grandi bande criminali a cavallo e i loro migliori comandanti e, soprattutto, a estinguere il cosiddetto \"focolaio lucano\".\nCon l'azione di Cialdini la lotta contro il brigantaggio raggiunse il risultato strategico principale, cancellando le premesse per una possibile sollevazione generale delle province meridionali. Con estrema severit\u00e0, non solo contro i briganti stessi, ma anche contro la popolazione accusata di appoggiarli, , il generale pot\u00e9 annientare completamente il brigantaggio, tanto pi\u00f9 che il fenomeno aveva perso il sostegno dei Borbone in esilio e al contempo suscitato l'ostilit\u00e0 popolare contro quella forma di crudo banditismo.\nCialdini dovette affrontare anche i fatti di Pontelandolfo e Casalduni. Tale episodio si verific\u00f2 in seguito all'uccisione e mutilazione di 45 militari del neo costituito esercito italiano (un ufficiale, quaranta bersaglieri e quattro carabinieri) per opera di alcuni briganti e di contadini del posto che li avevano fatti prigionieri. Il Regio Esercito riprese il controllo del territorio e il 14 agosto 1861 i due piccoli centri vennero dati alle fiamme e distrutti per rappresaglia.\nLa fine della luogotenenza e la Terza guerra d'indipendenza.\nAlla fine del 1861 fu soppresso l'istituto della luogotenenza e Cialdini fu nominato commissario straordinario in Sicilia; in tale veste ebbe un ruolo di primo piano nell'azione militare che ferm\u00f2 Giuseppe Garibaldi sull'Aspromonte.\nNel corso della Terza guerra d'indipendenza ebbe il comando di una delle due armate italiane, quella schierata a sud del Po verso Mantova e Rovigo. Per tutta la fase iniziale della guerra non assunse alcuna posizione offensiva, limitandosi ad azioni dimostrative. Solo dopo che il capo di stato maggiore generale Alfonso La Marmora fu sconfitto dagli austriaci a Custoza, incominci\u00f2 l'assedio della fortezza austriaca di Borgoforte, a sud del Po; gli venne dunque affidato il grosso dell'esercito e guid\u00f2 l'avanzata italiana dal Po da Ferrara fino all'Isonzo.\nGli ultimi anni e la carriera politica.\nEletto deputato al primo (1860) e al secondo (1861) parlamento italiano nella circoscrizione di Reggio Emilia, il 13 marzo 1864 venne nominato senatore da Vittorio Emanuele II di Savoia.\nNel 1869 venne nominato da Vittorio Emanuele II ambasciatore speciale in Spagna, al fine di favorire un esponente della Casa Savoia al trono vacante (successione spagnola del 1870). Il tentativo ebbe successo il 6 novembre del 1870, quando le \"Cortes\" designarono Amedeo d'Aosta quale nuovo re di Spagna, con il titolo di Amedeo I di Spagna. All'abdicazione di Amedeo, l'11 febbraio del 1873, Cialdini pass\u00f2 ad ambasciatore italiano in Francia fino al 1881, quando prese definitivo congedo dalla vita politica.\nAlla morte fu sepolto nel cimitero suburbano di Pisa.\nRevisione storica della figura di Cialdini.\nLa figura di Enrico Cialdini, lungamente considerata eroica dalla storiografia risorgimentale, \u00e8 stata oggetto di un processo di revisione storica che lo ha fatto diventare il centro di numerose critiche e disconoscimenti. In particolare, il comune di Pontelandolfo, in provincia di Benevento, \u00e8 stato riconosciuto come \"luogo della memoria\" per il massacro perpetrato ai danni di cittadini inermi, tanto che l'ex Presidente del Consiglio Giuliano Amato ha chiesto ufficialmente scusa alla \"citt\u00e0 martire\" nell'ambito delle celebrazioni per i 150 anni dell'unificazione italiana. Alle scuse di Amato sono seguite anche quelle di Graziano Delrio, nel 2011 sindaco di Reggio Emilia (citt\u00e0 che, oltre ad avere intitolato al generale una strada e il palazzo della questura, ospita anche un busto del generale nel porticato centrale del municipio), pronunciate alla presenza del vicesindaco di Pontelandolfo proprio sotto il busto di Cialdini, non senza qualche imbarazzo dell'amministrazione comunale.\nNegli anni seguenti l'unit\u00e0 nazionale, non poche citt\u00e0 intitolarono piazze o strade a Cialdini, esposero suoi busti o gli concessero la cittadinanza onoraria. Tuttavia, a partire dai primi anni del XXI secolo, diverse citt\u00e0, come Venezia, Catania, Palermo, Casamassima, Barletta e Lamezia Terme hanno rimosso il suo nome dalle strade precedentemente intitolategli. In quest'ultima citt\u00e0, via Cialdini \u00e8 stata dedicata ad Angelina Romano, una bambina di nove anni che sarebbe stata fucilata nella strage di Castellammare del Golfo, mentre Vicenza ha ridenominato la piazza dedicata al vicentino Pier Eleonoro Negri, colonnello e luogotenente di Cialdini in occasione del massacro, in piazza Pontelandolfo.\nIl 26 dicembre 2016 il consiglio comunale di Napoli ha deliberato all'unanimit\u00e0 la mozione indirizzata al sindaco De Magistris affinch\u00e9 sollecitasse la locale Camera di Commercio a rimuovere il busto di Cialdini dal salone delle contrattazioni (busto tuttora nella sua posizione). Il 20 aprile 2017, inoltre, lo stesso comune di Napoli, \u00abcome atto di riconoscimento della memoria storica delle vittime delle stragi che il generale Cialdini ha perpetrato nel nostro territorio e nel Mezzogiorno d'Italia\u00bb, ha ritirato la cittadinanza onoraria che era stata in passato concessa a Cialdini.\nNel mese di ottobre 2018, alla luce del processo di revisione storica sulla figura di Cialdini, \u00e8 stata consegnata all'amministrazione comunale di Romans d'Isonzo una petizione per chiedere la modifica dell'odonimo \"Largo Cialdini\", sito nella frazione di Versa, luogo dell'omonima battaglia che lo vide protagonista. Nella stessa viene proposta la reintitolazione della piazza allo scrittore e poeta Celso Macor, nativo del luogo.\nNell'agosto 2021 il comune di San Ferdinando di Puglia ha avviato l'iter amministrativo per l'intitolazione di una via gi\u00e0 dedicata precedentemente a Cialdini, a Gino Strada, fondatore di Emergency.\nOnorificenze.\nOnorificenze Italiane.\n Medaglia commemorativa della guerra di Crimea\n Medaglia francese commemorativa della campagna 1859"}
{"id": "62774", "revid": "7", "url": "https://it.wikipedia.org/wiki?curid=62774", "title": "Risorgimento italiano", "text": ""}
{"id": "62777", "revid": "124785860", "url": "https://it.wikipedia.org/wiki?curid=62777", "title": "Trasformata di Laplace", "text": "In analisi funzionale, la trasformata di Laplace (dal nome del matematico francese Pierre Simon Laplace) \u00e8 una trasformata integrale ovvero nello specifico un operatore funzionale lineare che associa ad una funzione di variabile reale una funzione di variabile complessa.\nDescrizione.\nDefinizione.\nSia data una funzione formula_1 definita sui numeri reali. La trasformata di Laplace \u00e8 la funzione definita sull'insieme continuo formula_2 data da\nessendo formula_4 il numero di Nepero (o Eulero) ed il parametro formula_2 un numero complesso\ncon formula_7 e formula_8 numeri reali e formula_9 l'unit\u00e0 immaginaria. Talvolta la trasformata \u00e8 indicata, meno rigorosamente, nella forma formula_10.\nSi pu\u00f2 definire la trasformata di Laplace di una misura di Borel finita formula_11 attraverso l'integrale di Lebesgue:\nUn importante caso particolare si verifica se formula_11 \u00e8 una misura di probabilit\u00e0.\nLa \"trasformata unilatera\" di Laplace \u00e8 definita per formula_14 come:\nLa trasformata di Laplace tipicamente esiste per tutti i numeri reali formula_16, dove formula_17 \u00e8 una costante (chiamata \"ascissa di convergenza\") che dipende dalla funzione originaria e che costituisce la \"regione di convergenza\".\nSi tratta di una trasformata integrale che gode di numerose propriet\u00e0, che la rendono utile per l'analisi dei sistemi dinamici lineari. Il vantaggio pi\u00f9 significativo \u00e8 che l'integrale e la derivata di una funzione diventano rispettivamente una moltiplicazione e una divisione per la variabile complessa, analogamente al modo in cui i logaritmi cambiano la moltiplicazione di numeri nella loro addizione. Essa consente di trasformare le equazioni integrali e le equazioni differenziali in equazioni polinomiali, che sono pi\u00f9 immediate da risolvere. Anche la risposta (l'uscita) di un sistema dinamico lineare pu\u00f2 essere calcolata come prodotto di convoluzione della sua risposta impulsiva unitaria con il segnale d'ingresso. Sviluppando questo calcolo nello spazio di Laplace la convoluzione diventa una moltiplicazione, che spesso rende il problema pi\u00f9 semplice. In particolare nell'ingegneria dei sistemi la trasformata di Laplace della risposta impulsiva del sistema \u00e8 la sua funzione di trasferimento che caratterizza il comportamento del sistema in oggetto:\nTeoria delle probabilit\u00e0.\nNella teoria delle probabilit\u00e0 la trasformata di Laplace \u00e8 definita come un valore atteso. Se formula_19 \u00e8 una variabile casuale con funzione di densit\u00e0 di probabilit\u00e0 formula_20, allora la trasformata di formula_20 \u00e8 data dal valore di aspettazione:\nCon abuso di notazione, si riferisce a tale integrale come la trasformata di Laplace di formula_19 stesso, e sostituendo formula_2 con formula_25 si ha la funzione generatrice dei momenti di formula_19. Di particolare interesse \u00e8 la pratica di ottenere la funzione cumulativa di distribuzione di probabilit\u00e0 di una variabile casuale formula_19 attraverso la trasformata di Laplace nel modo seguente:\nTrasformata inversa.\nL'inversa della trasformata di Laplace \u00e8 data dall\"'integrale di Bromwich\", anche detto \"integrale di Fourier-Mellin\" o \"formula inversa di Mellin\", un integrale complesso dato da\ndove formula_30 \u00e8 un numero reale tale per cui il contorno del cammino di integrazione sia contenuto nella regione di convergenza di formula_31.\nSi dimostra che se una funzione formula_32 ha la trasformata inversa formula_33, ovvero formula_34 \u00e8 una funzione continua a tratti che soddisfa la condizione\nallora formula_33 \u00e8 univocamente determinata.\nRegione di convergenza.\nSe formula_20 \u00e8 una funzione localmente integrabile, o pi\u00f9 in generale una misura di Borel sufficientemente regolare, allora la trasformata di Laplace formula_31 di formula_20 converge se esiste il limite\ne converge assolutamente se esiste l'integrale di Lebesgue\nSe si verifica soltanto la convergenza del primo tipo, la trasformata di Laplace converge condizionatamente.\nDal teorema della convergenza dominata segue che i valori tali per cui formula_31 converge assolutamente sono tali che formula_43 oppure formula_44, dove formula_17 appartiene alla retta reale estesa. Tale costante \u00e8 detta \"ascissa di convergenza assoluta\" e dipende dal comportamento della crescita della funzione formula_20. Nella regione di convergenza assoluta la trasformata \u00e8 una funzione analitica.\nL'insieme di valori in cui formula_31 converge, condizionatamente o assolutamente, \u00e8 la regione di convergenza (ROC). Se la trasformata di Laplace converge condizionatamente in formula_48 allora converge per ogni formula_2 tale che formula_50, e di conseguenza la regione di convergenza \u00e8 il semipiano formula_51 ed eventualmente punti sulla linea di frontiera formula_52. Nella regione di convergenza formula_50 la trasformata di Laplace pu\u00f2 essere espressa integrando per parti:\nevidenziando cos\u00ec il fatto che nella regione di convergenza la funzione formula_31 pu\u00f2 essere espressa come la trasformata di Laplace assolutamente convergente di qualche altra funzione, ed in particolare \u00e8 analitica.\nPropriet\u00e0.\nTeorema del valore iniziale e del valore finale.\nSi possono enunciare due teoremi che permettono di conoscere il valore iniziale e il valore finale della funzione partendo dalla sua trasformata. Essi valgono per funzioni di classe formula_70, causali (cio\u00e8 nulle per formula_71) e con ascissa di convergenza formula_72. Il teorema del valore iniziale stabilisce che:\nmentre il teorema del valore finale stabilisce che se \u00e8 finito ed esiste formula_74, allora:\nRelazione con le altre trasformate.\nTrasformata di Laplace\u2013Stieltjes.\nLa trasformata di Laplace\u2013Stieltjes di una funzione a variazione limitata formula_92 \u00e8 l'integrale di Lebesgue-Stieltjes dato da:\nSe formula_34 \u00e8 la primitiva di formula_20:\nallora la trasformata di Laplace\u2013Stieltjes di formula_34 coincide con la trasformata di Laplace di formula_20. In generale, la trasformata di Laplace\u2013Stieltjes \u00e8 la trasformata di Laplace della misura di Stieltjes associata a formula_34.\nTrasformata di Mellin.\nLa trasformata di Mellin e la sua inversa si ottengono dalla trasformata di Laplace con un cambio di coordinate. Se nella trasformata di Mellin:\nsi pone formula_101, si ha la trasformata di Laplace.\nTrasformata di Fourier.\nLa trasformata di Fourier \u00e8 equivalente al valutare la trasformata di Laplace bilatera con argomento immaginario formula_102:\ne tale definizione \u00e8 valida se e solo se la regione di convergenza di formula_31 contiene l'asse immaginario. Inoltre, richiede la presenza del fattore formula_105 nella trasformata di Fourier inversa. Una relazione del tipo:\nvale tuttavia sotto condizioni meno restrittive, e le condizioni generali che relazionano il limite della trasformata di Laplace di una funzione sul bordo con la trasformata di Fourier sono date dal teorema di Paley-Wiener.\nTrasformata zeta.\nLa trasformata zeta unilatera \u00e8 la trasformata di Laplace di un segnale campionato in modo ideale con la sostituzione:\ndove formula_108 \u00e8 il periodo di campionamento, con formula_109 la frequenza di campionamento (misurata in campioni per secondo o in hertz).\nSia\nun treno di impulsi e sia\nla rappresentazione tempo-continua del segnale formula_112 ottenuto campionando formula_113. La trasformata di Laplace di formula_114 \u00e8 data da:\nSi tratta della definizione della trasformata zeta unilatera della funzione tempo-discreta formula_116, ovvero\ncon la sostituzione formula_118. Confrontando le ultime due relazioni si ottiene quindi la relazione tra la trasformata zeta unilatera e la trasformata di Laplace del segnale campionato\nApplicazione alle equazioni differenziali.\nNell'ambito della teoria delle equazioni differenziali lineari a valori iniziali dati, le propriet\u00e0 della trasformata di Laplace, in particolare la linearit\u00e0 e la formula per le derivate di funzioni, possono essere utilizzate come potente mezzo risolutivo. Considerando la propriet\u00e0 della trasformata:\nsi pu\u00f2 facilmente dimostrare per induzione che:\nSi consideri ora la seguente equazione differenziale:\ncon valori iniziali dati:\nUsando la linearit\u00e0 della trasformata di Laplace \u00e8 equivalente riscrivere l'equazione come:\nottenendo:\nRisolvendo l'equazione per formula_126 e sostituendo formula_127 con formula_128 si ottiene:\nLa soluzione per formula_1 \u00e8 ottenuta applicando la trasformata inversa di Laplace a formula_131.\nSi noti che se tutti i valori iniziali sono zero, cio\u00e8:\nallora la formula si semplifica a:\nRisolvendo si trova:\nAlla fine, si antitrasforma per trovare la soluzione generale:\nche \u00e8 il risultato corretto che descrive il decadimento radioattivo.\nEsempio 3.\nSi consideri un circuito RC in tensione continua formula_136 definita come:\ne con condizioni iniziali formula_138 (si tratta della carica di un condensatore). Usando le leggi di Kirchhoff, si ha che la sua equazione caratteristica \u00e8:\nTrasformando secondo Laplace da entrambe le parti:\ndove si \u00e8 indicato formula_141 la trasformata di Laplace di formula_142 e formula_143. Dunque, antitrasformando:\nche \u00e8 la nota espressione per la corrente in un circuito RC in fase di carica.\nEsempio 4.\nStudiamo l'equazione del moto armonico semplice:\ncon formula_146. Trasformando secondo Laplace da entrambe le parti:\ne dunque, antitrasformando:\navendo posto "}
{"id": "62779", "revid": "1654206", "url": "https://it.wikipedia.org/wiki?curid=62779", "title": "Sh\u014dgi", "text": "Lo , in giapponese \"gioco dei generali\", fa parte della famiglia di giochi strategici da tavolo a cui appartengono anche scacchi, xiangqi e makruk, derivanti dall'antico gioco indiano del chaturanga, del VI secolo.\nIl gioco dello sh\u014dgi \u00e8 originario del Giappone e viene talvolta definito come \"scacchi giapponesi\".\nRegole del gioco.\nObiettivo.\nObiettivo del gioco, come negli scacchi, \u00e8 lo al Re avversario, cio\u00e8 quando il Re \u00e8 minacciato ossia sotto e non pu\u00f2 fuggire da esso. Nello sh\u014dgi il giocatore che subisce lo scacco matto si deve ritirare ufficialmente.\nEquipaggiamento.\nLo sh\u014dgi si gioca su uno , di solito fatto in legno, ma oggi \u00e8 possibile trovarne in plastica o magnetici, con un totale di 81 , tutte uguali, disposte in una griglia di 9 per 9 .\nI giocatori sono e ; a differenza degli scacchi nello sh\u014dgi chi inizia \u00e8 il Nero. L'alternarsi delle mosse dei giocatori \u00e8 detto \nNello sh\u014dgi ci sono un totale di 40 , 20 per ogni giocatore, e sono i seguenti:\nGrazie alla regola del paracadutaggio, i pezzi in gioco sono sempre 40 dall'inizio alla fine della partita.\nOltre ai pezzi sono necessari o consigliati anche:\nNei tornei e nelle partite a tempo, si utilizza anche un , che a differenza degli scacchi viene azionato dal cronometrista nei tornei professionali.\nI nomi dei pezzi in inglese sono stati scelti, per la maggior parte, in base alla corrispondenza ai loro equivalenti approssimativi negli scacchi occidentali e non necessariamente in base alla traduzione dei nomi giapponesi.\nOgni pezzo ha il nome indicato sulla propria faccia sotto forma di uno o due ideogrammi giapponesi. Sul lato opposto di ogni pezzo (ad eccezione dei Generali d'oro e del Re) vi sono uno o due altri caratteri, a volte colorati di rosso; questo secondo lato viene usato per indicare che il pezzo \u00e8 stato promosso durante il gioco. I pezzi non differiscono in base al colore, ma ogni pezzo \u00e8 sagomato a forma di punta di freccia in modo che la punta sia rivolta contro l'avversario, e questo determina chi ha il controllo del pezzo durante il gioco.\nAlcuni pezzi appartengono a categorie particolari: vi sono i , i , i e i .\nPer aiutare i giocatori occidentali, sono stati realizzati diversi set di pezzi occidentalizzati con simboli basati su quelli degli scacchi.\nPosizionamento iniziale dei pezzi.\nOgni giocatore sistema tutti i propri pezzi in modo che la punta del pezzo sia rivolta verso l'avversario. I pezzi vengono disposti sulle tre traverse pi\u00f9 vicine al giocatore. Sulla prima traversa si ha il Re al centro e ai suoi lati, andando verso l'esterno e simmetricamente, i Generali d'oro, i Generali d'argento, i Cavalli e infine le Lance. La seconda traversa ospita l'Alfiere davanti al Cavallo sinistro e la Torre davanti al Cavallo destro. Infine la terza traversa \u00e8 completamente occupata dai Pedoni.\nI giocatori professionisti posizionano i propri pezzi secondo un ordine ben definito. Ci sono due stili che i giocatori di sh\u014dgi utilizzano per sistemare i loro pezzi prima di una partita, questi sono lo e lo , che prendono il nome da due importanti famiglie note per conservare la tradizione dello sh\u014dgi. Di seguito l'ordine di posizionamento dei pezzi:\nA questo punto gli stili si differenziano; per lo stile \u014chashi:\nPer lo stile It\u014d:\nLo stile \u014chashi \u00e8 nettamente il pi\u00f9 comune. Alcuni attribuiscono il particolare ordine dello stile It\u014d al fatto che i pezzi a lunga gittata non dovrebbero minacciare direttamente l'avversario prima dell'inizio della partita.\nFurigoma.\nPrima di ogni partita di sh\u014dgi, i giocatori decidono chi inizier\u00e0, o meglio dire chi sar\u00e0 e chi , nel seguente modo: il giocatore con il livello pi\u00f9 alto o con pi\u00f9 esperienza prender\u00e0 cinque Pedoni e li lancer\u00e0 sopra lo sh\u014dgiban o, nei tornei professionistici, il cronometrista eseguir\u00e0 il lancio per conto del giocatore pi\u00f9 esperto inginocchiandosi al suo fianco e lanciando i pezzi sopra a un panno di seta, dopodich\u00e9, se ci sono pi\u00f9 Pedoni dal lato iniziale o non promosso (il lato nero nei pezzi di due colori), allora inizier\u00e0 il giocatore che ha eseguito il lancio e diventer\u00e0 Sente, ma se ci sono pi\u00f9 pezzi dal lato promosso (il lato in rosso in alcuni pezzi) allora quello che ha lanciato i Pedoni diventer\u00e0 Gote e l'altro diventer\u00e0 Sente. Questa pratica \u00e8 chiamata . I pezzi non hanno una delle due facce completamente a contatto con lo sh\u014dgiban o con il terreno e i pezzi sovrapposti (sia il pezzo che si trova sopra che quello che si trova sotto) non vengono contati, ma se un pezzo cade fuori dallo sh\u014dgiban con una delle due facce completamente a contatto con il tavolo o con il pavimento sar\u00e0 comunque contato. Se si ha un numero pari di Pedoni e Tokin, il lancio viene eseguito di nuovo.\nTurni.\nNel gioco Sente e Gote giocano alternandosi. Ogni turno di gioco \u00e8 chiamato ; un turno inizia quando l'avversario stacca il dito dal pezzo mosso e finisce quando il giocatore fa lo stesso. Un giocatore pu\u00f2 o un pezzo durante il proprio turno di gioco e devono essere rispettate alcune regole:\nMovimenti dei pezzi e catture.\nIn questa sezione sono mostrati i movimenti dei pezzi. Anche se alcuni pezzi dello sh\u014dgi sono simili a quelli degli scacchi, questo non significa che si muovono esattamente allo stesso modo. Un pezzo non promosso prende il nome di . In generale, il movimento dei pezzi \u00e8 limitato dalle seguenti regole: \nDi seguito sono mostrate le zone di efficacia dei pezzi non promossi.\nPromozione.\nLa zona di promozione per ciascun giocatore corrisponde alle tre traverse pi\u00f9 lontane, ossia alla zona in cui sono disposti inizialmente i pezzi dell'avversario (; la zona in cui sono disposti i propri pezzi \u00e8 invece chiamata ). Nella maggior parte delle scacchiere, le zone di promozione sono delimitate da due coppie di ai vertici di un quadrato 3\u00d73 al centro dello sh\u014dgiban. Dopo ogni mossa che inizi o finisca all'interno della zona di promozione (quindi quando un pezzo vi entra, ne esce o si muove al suo interno, ma non quando vi viene paracadutato) il giocatore pu\u00f2 promuovere il pezzo interessato. Se il giocatore sceglie di non promuovere allora questo si chiama . Una volta promosso, un pezzo non pu\u00f2 tornare al suo stato originale. Quando vengono catturati, i pezzi perdono il loro status di pezzi promossi.\nValgono, inoltre, le seguenti regole:\nLa promozione \u00e8 indicata capovolgendo il pezzo e mostrando cos\u00ec i caratteri disegnati sulla faccia inferiore. In alcuni set il lato promosso \u00e8 di colore rosso, mentre in altri mantiene il colore nero. I pezzi dello sh\u014dgi promuovono in questo modo:\nUn pezzo promosso viene chiamato . Di seguito sono mostrate le zone di efficacia dei pezzi dopo la promozione.\nParacadutaggio.\nI pezzi catturati o vengono acquisiti dal giocatore che ha effettuato la cattura, il quale pu\u00f2 rimetterli in gioco sotto il proprio controllo. Ad ogni turno di gioco, anzich\u00e9 muovere un pezzo sullo sh\u014dgiban, il giocatore pu\u00f2 prendere un pezzo che ha catturato e rimetterlo in gioco, rivolto verso l'avversario. Il pezzo conta a questo punto come ogni altro pezzo controllato dal giocatore che lo ha rimesso in gioco. Questo viene detto paracadutaggio.\nI pezzi che vengono paracadutati nella zona di promozione non possono essere immediatamente promossi. La promozione richiede che il pezzo faccia un normale movimento in un successivo turno.\nIn linea di principio, un pezzo pu\u00f2 essere paracadutato ovunque sullo sh\u014dgiban, tuttavia valgono le seguente regole:\nFine della partita.\nDi solito nello sh\u014dgi, a differenza che negli scacchi, il giocatore che ha vinto non dice mai scacco o scacco matto, ma \u00e8 l'avversario che accetta la sconfitta . Un giocatore pu\u00f2 ritirarsi anche se perde il suo spirito combattivo o non crede di poter pi\u00f9 vincere. Il ritiro \u00e8 indicato dalle frasi o . \nUn giocatore che effettua una mossa illegale perde immediatamente. (Questa regola pu\u00f2 essere interpretata meno rigidamente nel caso di partite amichevoli).\nDa notare che, al contrario di quanto accade negli scacchi, non esiste situazione di stallo, infatti, la situazione in cui un giocatore sia costretto a muovere il Re in una casella controllata si presenta estremamente di rado, e, comunque, poich\u00e9 nello sh\u014dgi lo scacco matto non porta immediatamente alla vittoria, che diviene ufficiale solo dopo le dimissioni del giocatore che lo subisce, il giocatore che si trova in questa situazione generalmente si ritira.\nCi sono altri due possibili modi per terminare la partita, anche se piuttosto rari: e .\nScacco e scacco matto.\nQuando un giocatore effettua una mossa tale da minacciare la cattura del Re avversario alla mossa successiva, si dice che con tale mossa \"si d\u00e0 scacco al Re\" ed il Re minacciato \u00e8 detto sotto . Se un Re di un giocatore \u00e8 sotto scacco e non vi sono mosse legali da parte del giocatore per sottrarre il Re alla minaccia di cattura, allora questo \u00e8 uno e pone termine alla partita con la sconfitta del giocatore che lo subisce. Se un giocatore avvia una sequenza di scacchi forzati che portano allo scacco matto, questa si chiama , se si avvia una sequenza dove il Re avversario non \u00e8 costantemente sotto scacco ma non pu\u00f2 evitare lo scacco matto questa si chiama hisshi ( o ), infine una mossa che potrebbe portare a una situazione di tsume o hisshi se non adeguatamente difesa viene chiamata .\nSennichite.\nLa regola del prevede che la partita sia considerata no contest o un pareggio nel caso in cui la stessa situazione si ripeta per quattro volte. La situazione \u00e8 costituita dai seguenti elementi:\nSe questi elementi sono tutti uguali, allora la situazione \u00e8 stata ripetuta.\nAl verificarsi del sennichite, soprattutto nei tornei professionistici, \u00e8 previsto che la partita sia rigiocata a colori invertiti e usando il tempo rimanente; se questo \u00e8 inferiore a un'ora per uno o entrambi i giocatori, verr\u00e0 aggiunto ad entrambi il tempo necessario affinch\u00e9 il giocatore con meno tempo possa avere un'ora a disposizione. Se per\u00f2 il tra la prima e la quarta ripetizione le mosse di un giocatore sono sempre stati scacchi, allora il giocatore che da lo scacco perde. Un sennichite pu\u00f2 essere stabilito dai giocatori di comune accordo se ritengono di essere in una situazione dove evitare il sennichite in qualsiasi modo porterebbe a uno svantaggio per un giocatore.\nJish\u014dgi.\nNel momento in cui entrambi i Re si trovano nell'area di promozione dell'avversario (, doppio Re entrante), siccome la maggior parte dei pezzi sono fatti per attaccare in avanti, trovare uno scacco matto diventa estremamente difficile. Per questo motivo, i giocatori possono decidere di concordare per un'. In questo caso, ogni Torre o Alfiere in possesso del giocatore ha valore di cinque punti, tutti gli altri pezzi (escluso il Re) valgono un punto. Se la somma dei punti di entrambi i giocatori \u00e8 di 24 o pi\u00f9 (i punti sono in totale 54), la partita \u00e8 no contest e verr\u00e0 rigiocata allo stesso modo che per il sennichite, se invece uno dei giocatori ha ottenuto un punteggio inferiore, questi perde.\n\u00c8 inoltre possibile, per un giocatore, dichiarare un jish\u014dgi senza il consenso dell'avversario se si verificano le seguenti condizioni:\nDopodich\u00e9, se il punteggio stabilito nella seconda condizione \u00e8 uguale o superiore a 24 ma \u00e8 minore di 31 la partita sar\u00e0 no contest, se invece il punteggio \u00e8 uguale o superiore 31 punti il giocatore che ha eseguito la dichiarazione vince la partita. Se una delle condizioni non dovesse essere soddisfatta, il dichiarante perde la partita.\nSe infine il numero di mosse di una partita supera le 500, la partita \u00e8 immediatamente dichiarata no contest, tuttavia se una sequenza di tsume \u00e8 in corso, la partita terminer\u00e0 solo alla sua intrruzione. Da notare che nessuna partita ha finora raggiunto le 500 mosse.\nHansoku k\u014di.\nCon si indicano tutte le mosse e i comportamenti proibiti durante una partita di sh\u014dgi. Queste sono:\nControllo del tempo.\nNei tornei professionistici di sh\u014dgi, proprio come negli scacchi, ogni giocatore ha un tempo prestabilito per pensare alle sue mosse. Ad ogni modo, diversamente dagli scacchi, i giocatori professionali di sh\u014dgi non sono tenuti ad azionare manualmente un ; ad ogni partita \u00e8 assegnato un cronometrista (spesso un giocatore apprendista) che, utilizzando un cronometro, registra il tempo utilizzato da ogni giocatore. Il tempo utilizzato \u00e8 sempre arrotondato per difetto al minuto, pertanto una mossa eseguita in meno di non consumer\u00e0 tempo. Quando manca solo un minuto entra in vigore la regola del , per cui il cronometrista avviser\u00e0 che manca un minuto e successivamente contr\u00e0: 30, 40, 50, 1, 2, 3, 4, 5, 6, 7, 8, 9, 10. Se si arriva al 10, allora il giocatore perde la partita. Una regola particolare riguardante il by\u014dyomi prevede che, nel caso a un giocatore dovesse accidentalmente scivolare dalla mano il pezzo che sta muovendo, questi pu\u00f2 eventualmente toccare con il dito la casella dove intendeva muovere il pezzo e annunciare la mossa, che sar\u00e0 considerata come valida.\nIn tornei che mettono a disposizione poco tempo, come la NHK Cup (), si utilizza generalmente un orologio da scacchi, attivato sempre dal cronometrista, e il tempo utilizzato viene misurato in secondi. Esaurito il tempo, ogni giocatore pu\u00f2 utilizzare un determinato numero di di un minuto ciascuno e, infine, una volta esauriti anche i k\u014dryo jikan, disporr\u00e0 di un by\u014dyomi di . In questo caso il cronometrista conta: 10, 20, 1, 2, 3, 4, 5, 6, 7, 8, 9, 10. I k\u014dryo jikan utilizzati vengono sempre arrotondati per difetto, pertanto un giocatore che esaurisca il tempo e successivamente faccia la sua mossa in meno di manterr\u00e0 ancora tutti i suoi k\u014dryo jikan.\nNei tornei amatoriali, in genere, si utilizzano orologi da scacchi azionati direttamente dai giocatori e, in alcuni casi, si possono non adottare il by\u014dyomi e i k\u014dryo jikan, seguendo la regola del . In questo caso, Gote sceglie da che lato posizionare l'orologio, che deve essere raggiungibile da entrambi; per questo motivo, con gli sh\u014dgiban da pavimento, si pu\u00f2 usare un supporto apposito chiamato . Il proprio pulsante sull'orologio deve essere premuto con la stessa mano con cui si \u00e8 mosso il pezzo.\nSe un giocatore arriva in ritardo, gli verr\u00e0 sottratto tre volte il tempo di ritardo, pertanto un giocatore in ritardo di perder\u00e0 mezz'ora. Ad ogni modo, se il tempo sottratto supera il tempo a disposizione o se il ritardo \u00e8 superiore a un'ora, il giocatore perder\u00e0 la partita a tavolino. Se un giocatore annuncia in anticipo che non si presenter\u00e0, bisogna comunque attendere il tempo prestabilito per poter dichiarare una sconfitta per ritardo.\nSe la partita dovesse essere dichiarata no contest per sennichite o jish\u014dgi, questa verr\u00e0 rigiocata a colori invertiti e ogni giocatore disporr\u00e0 del tempo che gli rimaneva al raggiungimento dell'impasse o della ripetizione. Quando uno o entrambi i giocatori dispone di meno di un'ora (o due ore nel caso di battaglie per il titolo della durata di due giorni), verr\u00e0 aggiunto a entrambi il tempo necessario affinch\u00e9 il giocatore con meno tempo abbia a disposizione esattamente un'ora (o due). Il tempo della partita a colori invertiti non pu\u00f2 comunque superare quello normalmente previsto.\nNei tornei professionistici, sono generalmente previste pause di per il pranzo e la cena. La pausa per la cena, ad ogni modo, \u00e8 generalmente prevista solo per battaglie per il titolo da un giorno con un tempo a disposizione di cinque ore o pi\u00f9 o per battaglie per il titolo da due giorni con tempo a disposizione di nove ore o pi\u00f9. Inoltre, tra una partita no contest e la successiva giocata a colori invertiti \u00e8 generalmente prevista una pausa di mezz'ora.\nNelle partite informali tra conoscenti o in locali appositi, molto spesso non si utilizza alcun controllo del tempo, i giocatori avranno quindi a disposizione tutto il tempo necessario per pensare alle proprie mosse.\nNei siti e nelle applicazioni per giocare a sh\u014dgi online si utilizzano vari metodi di controllo del tempo, sia tipici dello sh\u014dgi che di origine scacchistica.\nControllo del tempo nei tornei professionali.\nDi seguito \u00e8 indicato il tempo a disposizione per i principali tornei professionali e femminili, quando presente, il by\u014dyomi \u00e8 indicato da \u2605 se di , \u2606 se di e (40) se di :\nHandicap.\nQuando due giocatori di diversi livelli giocano una partita a sh\u014dgi, si pu\u00f2 decidere di applicare un al giocatore di livello pi\u00f9 alto, in modo da rendere l'incontro pi\u00f9 equo. Il giocatore di livello pi\u00f9 alto () muove per primo e alcuni pezzi vengono rimossi dalla sua disposizione iniziale, mentre quello con il livello pi\u00f9 basso () mantiene la disposizione iniziale standard e muove per secondo. Una partita senza handicap \u00e8 chiamata .\nDi seguito sono elencati gli handicap pi\u00f9 comuni:\nOltre agli handicap di cui sopra, ne esistono anche altri utilizzati soprattutto in partite amichevoli:\nPoich\u00e9 nel periodo Edo gli handicap erano stabiliti solo per differenze di livello pari, per le differenze di livello dispari si alternavano partite con l'handicap del livello precedente e l'handicap del livello successivo:\nOltre agli handicap che prevedono la rimozione di un pezzo, vi sono altri modi per colmare una differenza di livello:\nDa notare che Uwate \u00e8 considerato essere il Bianco pur muovendo per primo, \u00e8 quindi rappresentato nella parte superiore dello sh\u014dgiban.\nKifu.\nCon si indica la notazione di gioco utilizzata per lo sh\u014dgi. Esistono due tipi di notazione: quella giapponese e quella occidentale, definita da George Hodges e Glyndon Townhill nel 1976 e modificata da Tony Hosking nel 1996, derivata dalla notazione algebrica. \nNotazione giapponese.\nLe prime forme di registrazione delle partite di sh\u014dgi risalgono al periodo Edo, e consistevano in frasi descrittive tipo \"Sente apre la diagonale dell'Alfiere; Gote spinge avanti il Pedone di Torre; Sente chiude la diagonale dell'Alfiere\u2026\"\nSuccessivamente, furono sviluppati metodi di notazione posizionali: il pi\u00f9 antico, simile a quello attuale, prevedeva di indicare una casella con una coppia di numeri (inizialmente due numeri cinesi, oggi un numero arabo e un numero cinese). Per minimizzare lo spazio utilizzato, fu inventato un sistema che prevedeva di indicare ogni casa con un singolo hiragana o kanji, ma scomparve a causa della poca immediatezza.\nNotazione ky\u016bky\u016b.\nLa notazione giapponese \u00e8 cos\u00ec strutturata: (numerazione), (giocatore), destinazione, pezzo, (origine), (direzione), (promozione). \nIl nome deriva dal fatto che le coordinate sono rappresentate da una coppia di cifre che vanno da 1 a 9. \nIl lato del giocatore \u00e8 indicato dai simboli \u25b2 per il Nero e \u25b3 per il Bianco. Questi simboli possono essere sostituiti dai simboli \u2617 e \u2616, che rappresentano chiaramente la forma di un koma. Alcuni testi, comunque, non segnalano il giocatore che ha eseguito la mossa. Se le mosse sono numerate, tipicamente lo sono singolarmente, e non a coppie, perci\u00f2 al Nero corrispondono i numeri dispari e al Bianco i numeri pari. Tipicamente l'indicazione del giocatore \u00e8 utilizzata in testi che non numerano le mosse e viceversa. \nSuccessivamente al numero della mossa o al giocatore si indica la casa di destinazione. Ufficialmente, sia la colonna che la riga sono indicate da un numero arabo da 1 a 9 (le colonne da sinistra a destra, le traverse dall'alto verso il basso), e la colonna \u00e8 indicata sempre prima della traversa; tuttavia, nelle pubblicazioni sull'argomento si utilizzano spesso i numeri arabi da 1 a 9 per indicare le colonne e i numeri giapponesi (che sono, nell'ordine, \u4e00, \u4e8c, \u4e09, \u56db, \u4e94, \u516d, \u4e03, \u516b, \u4e5d) per indicare le traverse. La casella in alto a destra sar\u00e0, per esempio, la 11 o 1\u4e00, la casella centrale \u00e8 la 55 o 5\u4e94. Se un pezzo cattura il pezzo che si \u00e8 mosso nella mossa subito precedente, spostandosi sulla stessa casella, allora le coordinate sono sostituite dal carattere , che significa \"uguale\". Storicamente, sia la traversa che la colonna erano indicati da numeri cinesi. \nDopo le coordinate, \u00e8 indicato il pezzo interessato utilizzando i kanji: \nCome si pu\u00f2 notare, il Generale d'argento, il Cavallo e la Lancia, quando promossi, sono indicati dal kanji , promuovere, anteposto al kanji del pezzo non promosso. Nei problemi di tsumesh\u014dgi si utilizza il carattere per indicare che si parla si un pezzo qualsiasi (generalmente quando un pezzo viene interposto tra il Re e un pezzo a lunga gittata senza che il tipo di pezzo influenzi il problema). \nSe si necessita di una disambiguazione, ossia quando due pezzi possono muoversi su una stessa casella, si pu\u00f2 inserire un carattere posizionale: \nSe questi simboli non sono adatti a chiarire l'ambiguit\u00e0, si possono utilizzare dei caratteri che indicano la direzione di movimento: \nSe l'ambiguit\u00e0 pu\u00f2 essere risolta con solo un carattere posizionale o solo un carattere direzionale, allora uno solo di essi verr\u00e0 utilizzato, altrimenti saranno entrambi presenti. Se si pu\u00f2 scegliere tra i due metodi di disambiguazione, allora i simboli direzionali saranno preferiti a quelli posizionali. A fianco sono riportati alcuni esempi. Per quanto riguarda i Tokin che si muovono sulla casa 2\u4e8c: \nIn merito ai Re draghi che si muovono su 8\u56db, invece:\nInfine, se un pezzo promuove si aggiunge il carattere dopo l'eventuale carattere di disambiguazione, mentre se il pezzo pu\u00f2 promuovere ma il giocatore decide di lasciarlo al suo stato originale si usano i caratteri o . \nInfine, per indicare la fine della partita, si usano i kanji per il ritiro, per una mossa illegale, per l'esaurimento del tempo, per la ripetizione e per un'impasse. \nSe per esempio si vuole indicare che il Nero, alla trentunesima mossa, ha mosso il Generale d'oro destro nella casella posta davanti al Re e che il Bianco ha paracadutato un Cavallo nella casella 3\u4e09, successivamente il Nero ha mangiato il Cavallo del Bianco con l'Alfiere promuovendolo e infine il Bianco da scacco matto con un Generale d'argento promosso muovendosi nella casella 4\u4e5d, la notazione ufficiale sar\u00e0 la seguente: \n\u25b258\u91d1\u53f3 \n\u25b333\u6842\u6253 \n\u25b2\u540c\u89d2\u6210 \n\u25b349\u6210\u9280 \n\u6295\u4e86\nMentre una possibile notazione alternativa di utilizzo comune potrebbe essere: \n31.\u26175\u516b\u91d1\u53f3 \n32.\u26163\u4e09\u6842\u6253 \n33.\u2617\u540c\u89d2\u6210 \n34.\u26164\u4e5d\u6210\u9280 \n35.\u6295\u4e86 \nIn alcuni casi, la posizione iniziale pu\u00f2 essere segnalata dall'espressione , inizio, ed eventualmente dal numero 0:\n0.\u958b\u59cb\nNotazione Iroha.\nNel XVIII secolo, per poter minimizzare lo spazio utilizzato per indicare una singola mossa, fu sviluppato un sistema in cui a ogni casa corrispondeva un kana o un kanji, i primi tratti dalla , un pangramma in cui vengono utilizzati tutti i kana del sillabario una volta sola, i secondi erano raggruppati in base ad alcuni temi ricorrenti o erano gi\u00e0 utilizzati insieme in modi di dire preesistenti. In particolare, le caselle erano ordinate verticalmente dall'alto verso il basso e da destra verso sinistra.\nVolendo utilizzare le coordinate Iroha per rappresentare l'esempio precedente, il risultato sar\u00e0 quanto segue:\n31.\u25b2\u3059\u91d1\u53f3\n32.\u25b3\u306a\u6842\u6253 \n33.\u25b2\u540c\u89d2\u6210 \n34.\u25b3\u304d\u6210\u9280 \n35.\u6295\u4e86 \nNotazione algebrica occidentale.\nPur non esistendo una notazione ufficiale occidentalizzata per lo sh\u014dgi, una versione della notazione algebrica fu inizialmente adattata da George Hodges e Glyndon Townhill nel 1976, ed essa divenne la norma per la maggior parte delle pubblicazioni, mentre Tony Hosking ne utilizz\u00f2 una variazione nel 1996. Anche la giocatrice professionista femminile Kitao Madoka e il giocatore amatoriale Kawasaki Tomohide svilupparono una propria notazione utilizzata nei loro libri. L'attuale notazione standard prende alcuni elementi sia dalla notazione Hodges-Townhill sia dalla Hosking.\nNotazione standard.\nLa notazione occidentale \u00e8 cos\u00ec strutturata: numerazione, pezzo, (origine), movimento, destinazione, (promozione).\nLe mosse sono numerate a coppie, come negli scacchi, e la prima mossa di una coppia \u00e8 sempre del Nero.\nI pezzi sono indicati attraverso una lettera:\nI pezzi promossi sono indicati da un + anteposto alla lettera (per esempio, +P per il Tokin). In alcuni testi, il Re drago \u00e8 indicato con D (Dragon) invece che con +R, il Cavallo drago con H (Horse) invece che con +B e il Tokin con T.\nDopo il pezzo, se necessario per risolvere ambiguit\u00e0, si indicano le coordinate di origine usando un numero arabo da 1 a 9 per la colonna da destra a sinistra e un secondo numero arabo per indicare la traversa dall'alto al basso, pertanto la casella in alto a destra sar\u00e0 indicata con 11, la casella centrale, invece, con 55.\nDopo l'eventuale casa di origine si indica il tipo di movimento:\nAl contrario che nella notazione giapponese, il tipo di movimento \u00e8 sempre indicato.\nDopo il tipo di movimento, si indica la casa di destinazione seguendo il sistema di numerazione visto sopra.\nAlla fine della mossa, per ogni pezzo che si trovi nelle condizioni di poter promuovere, si indica la scelta del giocatore con + se il pezzo \u00e8 stato promosso e = se il giocatore ha scelto di non promuovere.\nGeneralmente, non si indica lo scacco o lo scacco matto.\nSe si volesse indicare la stessa serie di movimenti vista sopra si scriverebbe, dunque:\n16.G49-58 N*33\n17.Bx33+ +S-49\nSeguendo la convenzione occidentale, la prima mossa di una coppia \u00e8 sempre quella del Nero, pertanto in una partita con handicap, dove il Bianco muove per primo, la prima mossa del Bianco \u00e8 preceduta da tre puntini di sospensione. Lo stesso avviene se si omette una parte di un resoconto, per esempio descrivendo uno tsume, partendo dalla mossa del Bianco. In una partita con handicap dove il Bianco muove il Re in avanti, dunque, questa sar\u00e0 la notazione:\n1\u2026K-52\nQuesta \u00e8 la notazione ad oggi pi\u00f9 comunemente utilizzata nelle pubblicazioni occidentali.\nNotazione Hodges-Townhill.\nL'unica differenza tra la notazione Hodges-Townhill e la standard \u00e8 che nella prima le traverse venivano indicate dalle lettere dalla \"a\" alla \"i\" invece che da numeri arabi. All'inizio, inoltre, i pezzi promossi erano indicati con un segno + tra parentesi dopo il nome del pezzo e le coordinate di origine erano tra parentesi. Infine, nelle mosse di cattura si indicava il pezzo catturato invece della casa di destinazione. L'esempio precedente sarebbe stato, quindi:\n16.(G4i)-5h N*3c\n17.BxN+ S(+)-4i\nE, utilizzando la notazione riveduta:\n16.G4i-5h N*3c\n17.Bx3c+ +S-4i\nSe la notazione originale non \u00e8 pi\u00f9 utilizzata, quella riveduta, essendo simile alla standard, pu\u00f2 essere ancora vista comunemente.\nNotazione Hosking.\nMolto simile alla precedente, la notazione Hosking differisce soltanto per alcuni elementi:\nL'esempio precedente sar\u00e0 quindi cos\u00ec indicato:\n16.G49-58 N\u201933\n17.Bx33+ +S49\nQuesta notazione \u00e8 di utilizzo estremamente minoritario, ma l'apostrofo pu\u00f2 essere occasionalmente visto su siti internet che non supportano l'asterico.\nNotazione Kitao-Kawasaki.\nLa notazione Kitao-Kawasaki \u00e8 strutturata secondo l'ordine seguente: giocatore, pezzo, (origine), movimento, (destinazione), (promozione).\nIn questa notazione, vengono combinati elementi giapponesi e occidentali:\nL'esempio precedente sar\u00e0 quindi indicato cos\u00ec:\n\u2617\u91d1(49)-58\n\u2616\u6842*33\n\u2617\u89d2x+\n\u2616+\u9280-49\nAnche questa notazione \u00e8 di utilizzo molto minoritario, ma i simboli \u2617 e \u2616 possono essere utilizzati, in alcuni casi, assieme alla notazione standard occidentale.\nVarianti.\nPer via della sua lunga storia, lo sh\u014dgi ha avuto molte varianti giocate nell'antichit\u00e0. Le origini di questo gioco possono essere fatte risalire alle influenze provenienti dalla Corea e dalla Cina (xiangqi) e dal sud-est asiatico (makruk), a loro volta influenzati dall'India (chaturanga). La prima forma di sh\u014dgi \u00e8 chiamata heian sh\u014dgi e prende il nome dal periodo Heian (dal IX al XII secolo) in cui presumibilmente fu sviluppato. La prima forma aveva una scachiera 8\u00d78, con un solo Generale d'oro a destra del Re. La disposizione iniziale era simile a quella del makruk, e il fatto che il Generale d'argento dello sh\u014dgi e l'Alfiere del makruk avessero lo stesso movimento, non riscontrato in nessun'altra forma di scacchi, corrobora l'ipotesi delle influenze del sud-est asiatico. In particolare, la Regina fu trasformata in Generale d'oro, l'Alfiere in Generale d'argento e la Torre in Lancia (anche il Carro dello xiangqi assunse quasto movimento per un certo periodo, per poi tornare all'originale), mentre i movimenti di Cavallo e Pedoni furono modificati. Anche il fatto che i Pedoni partano dalla terza traversa invece che dalla seconda si riscontra nel makruk. In heian sh\u014dgi non c'erano n\u00e9 la Torre n\u00e9 l'Alfiere. Successivamente si adott\u00f2 una scacchiara 9\u00d78, l'unica non quadrata nella storia dello sh\u014dgi, per poter aggiungere un Generale d'oro e rendere simmetrica la disposizione iniziale. Infine lo sh\u014dgiban 9\u00d79 fu adottato per tornare ad avere una forma quadrata.\nLe influenze cinesi, probabilmente non molto significative in quanto a movimenti, potrebbero aver contribuito allo sviluppo delle regole di promozione: nello xiangqi i Pedoni promuovono dopo aver superato la met\u00e0 della scacchiera e aver raggiunto l'area dell'avversario, in modo simile a quanto avviene per lo sh\u014dgi. Anche la forma dei pezzi, distinti da scritte invece che dalla forma, potrebbero risalire al gioco dello xiangqi, la forma pentagonale \u00e8 tuttavia unicamente giapponese.\nSempre nel periodo Heian si svilupp\u00f2 una variante di dimensioni maggiori, assolutamente autoctona, denominata heiandai sh\u014dgi. Questa era giocata su uno sh\u014dgiban 13\u00d713, con l'aggiunta di alcuni nuovi pezzi. In questa variante si trova il primo pezzo capace di muovere come un Alfiere, denominato .\nDalla variante heiandai sh\u014dgi si svilupp\u00f2, nel XIII secolo, il cosiddetto dai sh\u014dgi, con uno sh\u014dgiban 15\u00d715, dove per la prima volta la Torre e l'Alfiere vennero utilizzati con gli stessi movimenti e promozioni. Le promozioni degli altri pezzi sopravvissuti nel moderno sh\u014dgi, tuttavia, erano differenti. In questo gioco fu introdotto un pezzo particolare, chiamato che poteva muoversi per due volte in un turno come un Re, saltare una casella in ogni direzione o muoversi come un Cavallo degli scacchi occidentali. Questo tipo di mossa \u00e8 unicamente giapponese e diede origine a molti altri pezzi con capacit\u00e0 simili.\nDall'interazione tra dai sh\u014dgi ed heian sh\u014dgi nacque il predecessore dello sh\u014dgi moderno, chiamato sh\u014d sh\u014dgi, in cui la disposizione iniziale, i movimenti e le promozioni erano gi\u00e0 uguali a quelli moderni (per il Generale d'argento, il Cavallo, la Lancia e il Pedone le promozioni erano come quelle di heian sh\u014dgi, per gli altri pezzi come quelle di dai sh\u014dgi). Oltre ai pezzi attualmente sopravvissuti, posizionato davanti al Re si trovava l', che si muoveva di una casella in ogni direzione tranne che all'indietro e promuoveva in un , che agiva come un secondo Re.\nTra le varianti regionali di sh\u014d sh\u014dgi vanno ricordate lo , il primo a permettere il paracadutaggio (ma non si poteva paracadutare un Re o un Elefante) e lo in cui si trovavano anche due pezzi chiamati , che si muovevano di una casella in ogni direzione ma non lateralmente.\nDalla riduzione di dai sh\u014dgi si svilupp\u00f2, nel XIV secolo, la variante chiamata ch\u016b sh\u014dgi, con uno sh\u014dgiban 12\u00d712, che manteneva il bilanciamento attacco-difesa di dai sh\u014dgi (mentre heian sh\u014dgi e sh\u014d sh\u014dgi erano pi\u00f9 offensivi) pur riducendo i pezzi, eliminando quindi i pi\u00f9 deboli. Questa variante gode ancora di una certa popolarit\u00e0 tra gli appassionati giapponesi. In questo gioco \u00e8 notevole l'assenza del Cavallo.\nTentando, invece di aumentare le dimensioni dello sh\u014dgiban e il numero dei pezzi si svilupp\u00f2, nel XV secolo, daidai sh\u014dgi, una variante con uno sh\u014dgiban 17\u00d717 e, tra il XV e il XVI secolo, fu ideato autonomamente per lo stesso motivo tenjikudai sh\u014dgi, 16\u00d716. In daidai sh\u014dgi si nota nuovamente l'assenza del Cavallo e dell'Elefante, anche se furono aggiunti molti altri pezzi pi\u00f9 potenti, tra cui si notano il , che si muove come un Alfiere ma cambiando direzione di novanta gradi nel corso del movimento, e il , che si muove come una Torre ma cambiando direzione, potendo quindi raggiungere qualsiasi casella di uno sh\u014dgiban vuoto in una sola mossa. Tenjikudai sh\u014dgi, invece, vede l'aggiunta di un pezzo unico chiamato capace di bruciare tutti i pezzi che gli stanno attorno al termine della sua mossa, mangiando in un'area 3\u00d73 fino a otto pezzi. A partire da daidai sh\u014dgi e per tutte le varianti pi\u00f9 grandi (escluso taikyoku sh\u014dgi) la promozione avveniva per cattura.\nDall'ulteriore ingrandimento di daidai sh\u014dgi si svilupp\u00f2 la variante 19\u00d719 chiamata makadaidai sh\u014dgi, la cui maggiore particolarit\u00e0 era che il Re promuoveva in un nuovo pezzo chiamato , capace di saltare su qualsiasi casella dello sh\u014dgiban e di mangiare qualsiasi pezzo non protetto. Ancora pi\u00f9 grande era il cosiddetto tai sh\u014dgi, con uno sh\u014dgiban 25\u00d725 e il pezzo dell'Imperatore presente fin dall'inizio (questa \u00e8 l'unica variante senza il Re).\nNel XVI secolo prese forma l'attuale sh\u014dgi, chiamato, per distinguerlo dagli altri, hon sh\u014dgi.\nNel XVII secolo, prendendo elementi dalle diverse varianti discendenti di dai sh\u014dgi, ebbe origine il gioco del wa sh\u014dgi, la cui caratteristica principale \u00e8 che tutti i pezzi hanno nomi di animali. Prendendo elementi da wa sh\u014dgi, tenjikudai sh\u014dgi e tai sh\u014dgi fu creata la variante 36\u00d736 (la pi\u00f9 grande variante degli scacchi con scacchiera non infinita e quella con il maggior numero di pezzi e mosse) chiamata taikyoku sh\u014dgi, che significa sh\u014dgi definitivo, in cui erano contenuti quasi tutti i pezzi sviluppati fino ad allora.\nAlla fine del XVII secolo, prendendo spunto dallo sh\u014dgi giapponese e dallo xiangqi cinese, il filosofo Ogy\u016b Sorai ide\u00f2 il gioco del k\u014d sh\u014dgi, giocato su un goban (tabellone da go) 19\u00d719 con regole di promozione interconnesse (dove un pezzo perde la promozione se un altro pezzo viene catturato) e con armi da fuoco, pezzi capaci di sparare ai pezzi avversari senza muoversi.\nNel tardo XVIII secolo fu ideato anche il gioco del tori sh\u014dgi, dove ogni pezzo aveva il nome di un uccello. Pur non sapendo da dove abbia avuto origine questo gioco, si suppone che abbia preso spunto da hon sh\u014dgi e wa sh\u014dgi.\nIn tempi pi\u00f9 recenti sono strate inventate molte varianti, principalmente con uno sh\u014dgiban pi\u00f9 piccolo. Ci sono, per esempio, mni sh\u014dgi, con uno sh\u014dgiban 5\u00d75, oppure Ky\u014dto sh\u014dgi dove i pezzi alternano lo stato promosso a non promosso dopo ogni mossa. C'\u00e8 poi la variante d\u014dbutsu sh\u014dgi inventata da Madoka Kitao che utilizza degli animali al posto dei pezzi classici. Infine vanno ricordate le varianti a pi\u00f9 giocatori, come yonin sh\u014dgi, dove si gioca in quattro.\nStrategia e tattica.\nUna caratteristica strategica tipica dello sh\u014dgi \u00e8 la costruzione di , strutture difensive e offensive che hanno lo scopo di fornire una forte posizione di apertura e una difesa per il Re. I componenti tipici di un castello sono i due Generali d'oro, un Generale d'argento, una Lancia, un Cavallo e quattro o cinque Pedoni. Nello sh\u014dgi, siccome i pezzi hanno movimenti pi\u00f9 ridotti rispetto agli scacchi, lo sviluppo e l' sono pi\u00f9 lenti. Le aperture si dividono, generalmente, in Torre statica (la Torre rimane sulla casella di partenza fino all'inizio del mediogioco) o Torre mobile (la Torre si sposta su una colonna differente durante l'apertura). In base al tipo di apertura utilizzato dall'avversario e che si vuole utilizzare, si tenter\u00e0 di costruire castelli diversi. La situazione in cui un giocatore lascia il proprio Re nella casella di pertenza \u00e8 detta ed \u00e8 ritenuta molto pericolosa. Tre fra i vari tipi di castelli sono mostrati nella galleria sottostante. I giocatori di sh\u014dgi dedicano molto tempo allo studio dei , sequenze di mosse che si ritiene portino ad una posizione equilibrata. Non attenendosi al j\u014dseki si rischia di trovarsi in svantaggio. Ogni tipo di apertura ha diversi j\u014dseki e ogni j\u014dseki ha molte varianti.\nIl inizia generalmente con la prima cattura e termina nel momento in cui un giocatore sfonda le difese dell'avversario potendosi avviare a una sequenza di scacco. Lo scopo del giocatore, durante il mediogioco, deve essere il guadagno di materiale e l'indebolimento delle difese avversarie, tentando nel frattempo di rafforzare le proprie. Ai fini dell'attacco, \u00e8 importante utilizzare i , sequenze di mosse che hanno lo scopo massimizzare le possibilit\u00e0 di movimento dei pezzi, Torre e Alfiere in particolare. Se in apertura questo vuol dire avere un buono sviluppo, durante il mediogioco il sabaki consiste spesso in scambi di pezzi.\nIl , da ultimo, va dal momento in cui il castello di un giocatore inizia a cedere fino al termine della partita. I finali, e in particolare le sequenze di scacco, vengono studiati nei . Nei problemi di sh\u014dgi, a differenza che in quelli di scacchi, vige la regola secondo cui ogni mossa del giocatore (convenzionalmente il giocatore che deve vincere \u00e8 Sente) deve portare a uno scacco. Durante il finale \u00e8 fondamentale calcolare il numero di mosse necessarie a raggiungere uno tsume. Questo \u00e8 espresso con la formula , dove il cerchio \u00e8 sostituito dal numero di mosse corrispondente. Il giocatore con il numero di mosse pi\u00f9 basso vincer\u00e0 la partita. Un altro principio importante \u00e8 quello di , parola derivata dall'espressione e che indica una situazione in cui, indipendentemente da quali pezzi l'avversario abbia in mano, non pu\u00f2 dare scacco al Re. Creare una posizione simile \u00e8 estremamente utile, in quanto si pu\u00f2 cercare una hisshi senza preoccuparsi della perdita di materiale.\nUna particolare importanza strategica \u00e8 riservata alla zona centrale dello sh\u014dgiban, ossia il quadrato delimitato dalle quattro stelle, e in particolare alle case 45, 65 e 55, quest'ultima anche nota come o, anticamente, . L'ultima terminologia permane nel termine , una situazione in cui si da scaccomatto al Re avversario nella casella centrale, molto improbabile nelle partite reali, ma usata in alcuni tsumesh\u014dgi.\nIn passato la casa centrale era considerata come una posizione da prendere e proteggere, ma attualmente \u00e8 vista come un punto di partenza per le offensive.\nEtichetta.\nIl gioco dello sh\u014dgi \u00e8 caratterizzato da alcune usanze e rituali che, pur non essendo espressamente parte delle regole, sono comunque ritenuti fondamentali per un buon giocatore. In particolare, \u00e8 fondamentale sapere chi dei due giocatori \u00e8 il pi\u00f9 importante. In caso di tornei o partite professionali, l'ordine di importanza dei giocatori \u00e8 il seguente:\nIn una battaglia per il titolo, il difensore occupa la , mentre lo sfidante quella . Ad ogni modo, \u00e8 possibile che un giocatore superiore a un avversario particolarmente anziano, forte o che si ritirer\u00e0 dopo la partita. Nelle partite amichevoli il giocatore superiore \u00e8 generalmente il pi\u00f9 anziano, il pi\u00f9 importante o il pi\u00f9 esperto.\nPrima dell'inizio vero e proprio si dispongono i komadai e lo sh\u014dgiban, mettendo la al centro. Questo pu\u00f2 essere fatto dai giocatori o, nel caso dei tornei, dagli organizzatori. Dopodich\u00e9 i due giocatori si siedono nella posizione di . Il giocatore superiore si siede, nelle stanze giapponesi, nel posto che da le spalle al , mentre nelle stanze occidentali occuper\u00e0 il posto pi\u00f9 lontano dalla porta o quello con la temperatura migliore (quello pi\u00f9 vicino al camino o termosifone in inverno e il pi\u00f9 fresco d'estate), ma non di rado pu\u00f2 occupare il posto che permette una migliore visuale su un eventuale giardino.\nDopo essersi scambiati un lieve , il giocatore superiore apre la scatola dei pezzi e ne estrae la in cui questi sono contenuti. Apre quindi la borsa e fa cadere i pezzi sullo sh\u014dgiban, evitando che si sparpaglino eccessivamente.\nA questo punto inizia la disposizione dei pezzi vera e propria. Da notare che fino a questo momento il giocatore inferiore non ha ancora toccato i pezzi. Il giocatore superiore cerca ora il pezzo del e lo posiziona nella casa corrispondente, dopodich\u00e9 il giocatore inferiore cerca il pezzo del e lo posiziona. Nel caso in cui il set di pezzi possieda il giocatore superiore prende il pezzo con lo stile calligrafico scritto sulla base, mentre il giocatore inferiore prende quello con la firma dell'artigiano.\nDopo aver posizionato i Re, i giocatori dispongono i pezzi sullo sh\u014dgiban secondo lo stile che preferiscono (\u014chashi o It\u014d) posando un pezzo a testa fino a che la disposizione non \u00e8 completa. Se dovessero avanzare dei pezzi (alcuni set includono uno o due Pedoni di riserva in caso di smarrimento) il giocatore superiore li rimette nel sacchetto e ripone la scatola dei pezzi sotto allo sh\u014dgiban (nel caso di sh\u014dgiban da pavimento) o di fianco ad esso.\nA questo punto, nel caso di una partita con handicap, uwate toglie i pezzi corrispondenti; in caso contrario il giocatore superiore prende i cinque Pedoni centrali ed esegue il furigoma. Nei tornei, il furigoma pu\u00f2 essere eseguito in anticipo da un membro della commissione o da un personaggio famoso, altrimenti il cronometrista stender\u00e0 un panno sul tatami e si sieder\u00e0 dal lato del giocatore superiore, prender\u00e0 quindi i cinque Pedoni centrali ed eseguir\u00e0 il furigoma al posto del giocatore superiore. Dopo il furigoma il giocatore riposizioner\u00e0 i Pedoni seguendo il suo stile (dal centro verso i lati per lo stile \u014chashi e da sinistra verso destra per lo stile It\u014d).\nTerminata la fase pre-partita i giocatori si inchinano pronunciando le parole e iniziano a giocare.\nDurante la partita \u00e8 buona educazione che tutti i presenti rimangano nel pi\u00f9 completo silenzio. Il cronometrista, ad ogni modo, potrebbe occasionalmente parlare per informare i giocatori che il tempo sta scadendo, e un giocatore pu\u00f2 a sua volta chiedere al cronometrista di informarlo quando un certo tempo \u00e8 trascorso, oppure per accordarsi per un pareggio. Inoltre, anche in situazioni dove le regole sono pi\u00f9 rilassate, l'atto di nascondere i propri pezzi () o di ritrattare una mossa () \u00e8 considerato estremamente irrispettoso.\nAl termine della partita, ad eccezione delle partite patte o no contest, il giocatore che perde esprime il suo ritiro posando delicatamente la mano sul komadai, facendo un inchino e pronunciando le parole o . Si dice che l'atto di poggiare la mano sul komadai derivi dal fatto che nell'antichit\u00e0 si prendessero i pezzi in mano facendoli cadere sullo sh\u014dgiban. Siccome questo gesto scombinava la posizione dei pezzi si decise di stilizzarlo nella forma attuale. Solitamente, quando un giocatore si ritira l'avversario si inchina a sua volta pronunciando la frase .\nAl termine di una partita sarebbe bene eseguire la cosiddetta , una procedura durante la quale si rimettono velocemente i pezzi nella posizione iniziale e si rigiocano le stesse mosse della partita, questa volta, per\u00f2, dando consigli e impressioni all'avversario, in modo da poter trarre il massimo giovamento dall'incontro. Dopo questo si rimettono tutti i pezzi al centro dello sh\u014dgiban e il giocatore superiore li rimette nel sacchetto accertandosi che ci siano tutti: prima si ripongono i Re, poi le Torri, gli Alfieri, i Generali d'oro, i Generali d'argento, i Cavalli, le Lance e infine i Pedoni a gruppi di tre, si chiude il sacchetto e lo si rimette nella scatola. A volte il giocatore inferiore pu\u00f2 aiutare formando i gruppi di Pedoni. Riponendo i pezzi a gruppi di due, tre o quattro ci si assicura che tutti i koma siano presenti; in pi\u00f9, l'ordine particolare in cui si mettono i pezzi nel sacchetto \u00e8 studiato in modo tale da trovare subito i pezzi che verranno disposti per primi nella partita successiva. Un'interpretazione particolare di questo rituale \u00e8 che, come i pezzi che durante la partita combattevano gli uni contro gli altri ora si ritrovano tutti insieme nello stesso sacchetto, cos\u00ec i due giocatori tornano amici dopo la partita.\nDopo aver riposto i pezzi i giocatori si scambiano un ultimo inchino accompagnato dalle parole e l'incontro pu\u00f2 ritenersi terminato.\nArtigianato.\nGli oggetti usati per giocare a sh\u014dgi pu\u00f2 essere costruiti con vari materiali, ma tradizionalmente il legno \u00e8 il materiale preferito. Oltre ai set pi\u00f9 economici, esistono anche produzioni artigianali di alta qualit\u00e0.\nKoma.\nIl primo fattore per determinare la qualit\u00e0 di un set di pezzi \u00e8 il legno. Il legno pi\u00f9 utilizzato per realizzare i koma \u00e8 quello di , una variet\u00e0 di bosso giapponese. Le piante pi\u00f9 pregiate provengono da Mikurajima () e dalla prefettura di Kagoshima (). Le caratteristiche principali di questo legno sono la sua durezza, l'odore e la tendenza a migliorare cromaticamente con il tempo.\nUna possibile alternativa meno costosa \u00e8 il legno di . Infine, i pezzi pi\u00f9 economici, per esempio quelli con i caratteri stampati, possono essere fatti con legni quali , varie specie del genere e del genere .\nOltre al tipo di legno, anche il disegno e le venature possono influenzare il valore dei pezzi. Queste ultime sono ritenute pi\u00f9 pregiate quando sono pressoch\u00e9 parallele () e corrono dalla base alla punta del pezzo, in contrapposizione al motivo ad . Per ottenere ci\u00f2, il pezzo deve essere intagliato in modo che la sua superficie sia perpendicolare agli anelli di crescita. Se il legno ha una colorazione rossiccia, allora il disegno prende il nome di , quando le striature sono molto sottili sono dette e se invece sono pi\u00f9 rade e visibili sono definite . Oltre al normale masame, i pezzi di alta qualit\u00e0 possono avere un secondo tipo di disegno indipendente dagli anelli di crescita detto o . In base alla forma delle striature e alla loro disposizione rispetto agli anelli stagionali si parla di quando le strisce sono parallele, ricordando il manto di una tigre, se il disegno \u00e8 pi\u00f9 irregolare e quando le striature si aprono radialmente, ricordando la coda di un pavone.\nIl secondo fattore che determina il pregio dei pezzi sono i caratteri. I kanji possono appartenere a cinque diversi stili, che sono, dal meno al pi\u00f9 pregiato: , , , e, infine, vari stili calligrafici. Il j\u014dbori \u00e8 ritenuto lo stile di base ed \u00e8 utilizzato durante gli eventi ufficiali. Gli stili inferiori sono semplificazioni di quest'ultimo, dove il kurobori \u00e8 il pi\u00f9 stilizzato di tutti. I caratteri calligrafici sono invece adatti a prodotti di pregio.\nTra i vari stili calligrafici, i pi\u00f9 diffusi sono il , basato sulle calligrafie dell'imperatore Go-Mizunoo, il , basato sulle calligrafie di Minase Kanenari e il , che prende il nome dall'omonimo calligrafo. Vi sono inoltre, per esempio, il , lo , basato sulle opere di Sh\u014dry\u016bsai o il , che prende il nome da Ono Gad\u014d. Per le partite trasmesse in televisione si utilizzano generalmente stili a , che migliorano la riconoscibilit\u00e0 dei pezzi.\nSolitamente, la firma dell'artigiano \u00e8 riportata sulla base del Gyokush\u014d, mentre il nome dello stile calligrafico si trova sulla base dell'\u014csh\u014d.\nI pezzi possono anche essere classificati in base al colore della lacca: nei pezzi chiamati i caratteri del lato promosso sono scritti in rosso, nei pezzi classificati come , oltre ai caratteri del lato promosso, anche il carattere superiore del lato non promosso \u00e8 scritto con lacca rossa.\nI kanji, generalmente in lacca, possono inoltre essere scritti sui pezzi in quattro modi:\nInoltre, i pezzi di qualit\u00e0 pi\u00f9 bassa sono prodotti a macchina e i caratteri stampati, e vengono chiamati .\nSebbene le dimensioni assolute dei pezzi non sono stabilite e variano a seconda dello stile tipografico, le loro dimensioni relative sono sempre le stesse, e sono indicative del valore dei pezzi:\nLa forma dei pezzi \u00e8 unica dello sh\u014dgi ed \u00e8 uno dei suoi elementi pi\u00f9 riconoscibili. Questo \u00e8 infatti l'unico gioco della famiglia degli scacchi dove i due eserciti non sono distinti dal colore. Non si sa quando fu adottata la forma pentagonale, infatti il primo set di pezzi di cui si abbia notizia, trovato presso il K\u014dfuku-ji, a Nara, e risalente al 1058, utilizzava gi\u00e0 questa forma.\nSh\u014dgiban.\nProprio come per i pezzi, il primo fattore per determinare la qualit\u00e0 di uno sh\u014dgiban \u00e8 il legno utilizzato: quello pi\u00f9 pregiato \u00e8 quello di , un legno denso, elastico e molto resistente, con un tipico colore dorato dovuto alla sua oleosit\u00e0, un buon profumo e una sonorit\u00e0 molto ricercata dai giocatori. In particolare le piante provenienti dalla prefettura di Miyazaki (), a causa dei forti sbalzi termici tra estate e inverno e della crescita lenta, mostrano venature sottili, dritte e ben definite.\nEssendo il kaya una specie protetta, bisogna aspettare che gli alberi muoiano naturalmente prima di poterne ricavare degli sh\u014dgiban. Per questo motivo, sono utilizzati anche altri legni, tra cui varie piante del genere , , , , e varie specie del genere .\nAllo stesso modo che per i pezzi, anche negli sh\u014dgiban la venatura influenza significativamente la qualit\u00e0. Le venature dritte sono chiamate , quelle con forme circolari o ellittiche sono chiamate . In tutti gli sh\u014dgiban, la superfice superiore dovrebbe risultare striata da un masame in direzione parallela alle colonne e perpendicolare alle traverse, pertanto, a lavoro finito, i giocatori si troveranno a fronteggiare la parte superiore e la parte inferiore del tronco; a seconda di quanti e quali lati presentano la venatura, gli sh\u014dgiban si differenziano in sei tipologie:\nNegli sh\u014dgiban pi\u00f9 economici le linee sono stampate a macchina, in quelli di qualit\u00e0 intermedia vengono tracciate con un o una , mentre negli sh\u014dgiban migliori si utilizza la tecnica del : un artigiano esperto intinge la lama smussata e incandescente di una spada nella lacca, poggiandola poi sulla superficie dello sh\u014dgiban per tracciarne le linee. Le vengono poi impresse sulla tavola con uno stiletto anch'esso incandescente e immerso nella lacca.\nInoltre, a seconda della struttura dello sh\u014dgiban, esso pu\u00f2 essere o . Gli sh\u014dgiban da tavolo sono generalmente indicati da una misura che va da 3 (\u00d7) a 10 (\u00d7) e oltre (spesso fino a 30), a seconda della quale variano lunghezza, larghezza e spessore. In genere questi sh\u014dgiban sono costruiti con vari blocchi di legno (di solito quattro) e possono essere piegati a met\u00e0 grazie a una striscia di carta o tessuto incollata tra i due blocchi centrali. In questo tipo di sh\u014dgiban il masame \u00e8 solitamente molto preciso e le varie listelle di legno vengono incollate in modo tale che, almeno sulla superficie superiore, non si noti lo stacco tra l'una e l'altra.\nGli sh\u014dgiban con le gambe sono ritenuti pi\u00f9 eleganti e pregiati. La misura della superficie \u00e8 standard di di larghezza per di lunghezza. Lo spessore \u00e8 comunemente misurato in , solitamente da 2 a 9 (anche se si pu\u00f2 arrivare a 15). Pi\u00f9 una tavola \u00e8 spessa, pi\u00f9 essa \u00e8 ritenuta elegante. Per le competizioni ufficiali si utilizzano solitamente tavole di 6 o . In questo tipo di sh\u014dgiban, nella parte inferiore si trova un'incisione a forma di piramide rovesciata chiamata , anche se \u00e8 molto diffuso il nome popolare di a causa della leggenda secondo cui uno spettatore che avesse emesso il minimo suono sarebbe stato decapitato alla fine della partita, e la sua testa poggiata sullo sh\u014dgiban rovesciato, cosicch\u00e9 il suo sangue si sarebbe raccolto nell'incisione. Lo scopo di questa struttura \u00e8 in realt\u00e0 quello di migliorare il suono dei pezzi quando vengono poggiati, far uscire l'umidit\u00e0 ed evitare che il legno si rompa durante la lavorazione.\nLe gambe degli sh\u014dgiban sono a forma di frutto di \"Gardenia jasminoides\", pianta che in giapponese ha il nome di . Questa parola ha un suono che rimanda alla scrittura , che significa \"senza bocca\", altro rimando all'obbligo di stare in silenzio. Sebbene il frutto della gardenia abbia sei facce, le gambe ne hanno otto, numero portafortuna. Una delle gambe \u00e8 solo incastrata e smontandola si pu\u00f2 vedere la firma dell'artigiano. Dopo le partite ufficiali, la parte inferiore dello sh\u014dgiban pu\u00f2 essere firmata e timbrata dai giocatori e dai testimoni.\nKomadai.\nAnche la qualit\u00e0 dei komadai, come quella di koma e sh\u014dgiban, dipende soprattutto dal legno. Si pu\u00f2 utilizzare lo stesso legno dello sh\u014dgiban oppure un legno pi\u00f9 scuro. I legni pi\u00f9 utilizzati sono dunque quelli di e di alcune specie del genere . Il legno di kuwa \u00e8 particolarmente duro, con un colore giallo pi\u00f9 scuro del kaya, e per questo \u00e8 ritenuto adatto per la fabbricazione di komadai di alta qualit\u00e0. Un tipo di kuwa particolarmente apprezzato \u00e8 quello delle isole di Mikurajima e Miyakejima ().\nVengono inoltre utilizzati legni come quelli di , e varie specie del genere .\nAnche per i komadai, proprio come per i koma, sono molto apprezzati il motivo a e il .\nI komadai sono generalmente un po' pi\u00f9 bassi dello sh\u014dgiban e, a seconda dello spessore di quest'ultimo, se ne possono usare di tre tipi, distinti dal numero di gambe:\nLe dimensioni della superficie dei komadai non sono fisse, tuttavia sono approssimativamente le stesse di un quadrato di nove caselle, infatti bisognerebbe potervi disporre agevolmente e ordinatamente una dozzina di pezzi. Il modo tradizionale per disporre i koma sul komadai \u00e8 formare dei ventagli di pezzi con dimensioni simili, separando leggermente i pezzi di categorie diverse e unendo quelli dello stesso tipo. Inoltre, bisognerebbe tenere tutti i pezzi con il lato non promosso rivolto verso l'alto; in questo modo, l'avversario pu\u00f2 vedere chiaramente e a colpo d'occhio i pezzi in mano del giocatore.\nContenitori.\nQuando l'attrezzatura da sh\u014dgi non \u00e8 in uso, viene generalmente riposta in alcuni contenitori specifici. I pezzi sono conservati in una di che prende il nome di , spesso molto decorata e di forma quadrata; la borsa deve infatti adattarsi ad una scatola di legno detta . Nei set di qualit\u00e0, la scatola \u00e8 solitamente costruita con lo stesso legno dei komadai oppure con un legno pregiato. Alcuni dei legni pi\u00f9 apprezzati sono , , , varie specie del genere , , e .\nInoltre, per esporre set di pezzi di alta qualit\u00e0 si utiizzano , a volte con un rivestimento interno di velluto. In questo modo, i pezzi possono essere disposti ordinatamente e le scritte non si rovinano. I pezzi utilizzati nelle partite ufficiali sono conservati in una hirabako riportante sul coperchio il nome del torneo e della partita, la data e il luogo dell'incontro e le firme e i timbri dei giocatori e dei testimoni.\nLa komabako e i komadai sono a loro volta riposti in una cassa con apertura scorrevole e maniglia chiamata . Questa \u00e8 divisa in tre sezioni (in basso due verticali delle dimensioni dei komadai, in alto una orizzontale dell'altezza della komabako), solitamente costruita in legno di .\nGli sh\u014dgiban da pavimento sono solitamente coperti da un e da un coperchio di legno chiamato , generalmente costruito con lo stesso legno della komadaibako. Anche l'interno del ban'\u014di viene firmato e timbrato dai giocatori e dai testimoni dopo una partita ufficiale.\nGli sh\u014dgiban e i komadai da tavolo, invece, sono riposti in scatole piatte chiamate ."}
{"id": "62788", "revid": "599013", "url": "https://it.wikipedia.org/wiki?curid=62788", "title": "Jacques Villeneuve", "text": "Nella massima serie dimostr\u00f2 indubbie capacit\u00e0 velocistiche e grande abilit\u00e0 nei duelli ravvicinati, tanto che Frank Williams lo accost\u00f2 al campione australiano Alan Jones per la sua durezza in pista e per la mancanza di timori reverenziali nei confronti degli avversari. La sua personalit\u00e0 anticonformista e il suo atteggiamento schietto ebbero un forte impatto nella Formula 1 della seconda met\u00e0 degli anni novanta.\nDopo aver terminato la carriera nella classe regina a met\u00e0 della stagione 2006, ha preso parte a due edizioni della prestigiosa 24 Ore di Le Mans, ottenendo come miglior risultato il secondo posto. Villeneuve ha quindi sfiorato la Triple Crown (Campionato mondiale di Formula 1, 500 miglia di Indianapolis e 24 Ore di Le Mans), affermandosi come uno tra i piloti pi\u00f9 versatili nel panorama automobilistico moderno. Nella Le Mans Series ha vinto la 1000 km di Spa. Successivamente ha partecipato ad alcune gare della serie Americana Nascar Nationwide Series, ottenendo discrete prestazioni. Nel 2013 ha iniziato l'attivit\u00e0 di commentatore per il campionato mondiale di Formula 1, lavorando per Sky Sport Italia e Canal+.\nSuo padre Gilles, che fu uno dei pi\u00f9 amati piloti della Ferrari, mor\u00ec tragicamente durante le qualifiche del Gran Premio del Belgio 1982, quando Jacques aveva undici anni. Uno zio, anche lui di nome Jacques, \u00e8 stato a sua volta pilota automobilistico professionista.\nCarriera.\nGli inizi.\nAppena due anni dopo la morte del padre, il tredicenne figlio di Gilles decise di seguirne le orme, ma la sua volont\u00e0 si scontr\u00f2 presto con quella della protettiva madre Joann. Secondo un curioso aneddoto, per scoraggiare il figlio, Joann gli promise che lo avrebbe accompagnato in una pista per kart solo se fosse riuscito a conseguire ottimi risultati in matematica, materia in cui il ragazzo aveva gravi lacune. Il giovanissimo e caparbio Villeneuve, contrariamente alle aspettative materne, riusc\u00ec a mantenere la sua parola e Joann fu cos\u00ec costretta a rispettare l'accordo.\nIl battesimo in pista avvenne a Imola dove i proprietari del tracciato rimasero impressionati nel vedere Villeneuve passare con disinvoltura dal Kart 100 al 135, fino alla Formula 4. Una volta tornato in Canada, il giovane fu iscritto da suo zio alla prestigiosa scuola di pilotaggio \"Jim Russell\". A fine corso, l'istruttore dichiar\u00f2 che Villeneuve era il pilota migliore che avesse mai avuto. Dopo ottimi esordi con l'Alfa 33, cominci\u00f2 a correre nella Formula 3 italiana nel 1989 e vi rimase fino 1991, con alterne fortune, per poi passare alla Formula Nippon nel 1992, dove vinse tre gare e arriv\u00f2 secondo in campionato.\nNel 1993 si trasfer\u00ec in America per competere in Formula Atlantic, alla guida di una delle vetture del team minore di Barry Green (il team maggiore correva invece in Formula Cart). Nella categoria ottenne cinque successi e sette pole position, conquistando il terzo posto generale.\nFormula CART e 500 Miglia di Indianapolis.\nI buoni risultati ottenuti indussero Barry Green a offrirgli un volante per disputare il Campionato CART nel 1994. Il team manager rimase molto colpito dall'esplosione agonistica di Villeneuve in Formula Atlantic, dove aveva mostrato rapidit\u00e0 di adattamento, velocit\u00e0 e maturit\u00e0, oltre a buone doti di \"calcolatore\" e decise quindi di puntare su di lui. Villeneuve non deluse le aspettative e, dopo alcune corse di apprendistato, grazie alla sua motivazione e concentrazione riusc\u00ec a ripagare la fiducia del patron; il canadese infatti si impose come \"Rookie of the Year\" (miglior esordiente), ottenendo anche la sua prima vittoria nel Campionato Cart nella gara di Elkhart Lake e il secondo posto nella 500 Miglia di Indianapolis.\nNel 1995, forte dell'esperienza accumulata l'anno precedente, vinse la 500 Miglia di Indianapolis in una delle sue edizioni pi\u00f9 avvincenti e spettacolari. Infatti al trentottesimo giro, Villeneuve, che dopo il caos dei pit stop si era ritrovato in prima posizione, non si accorse di aver sorpassato la \"pace car\" e quest'infrazione venne punita con due giri di penalit\u00e0. Il pilota canadese si ritrov\u00f2 cos\u00ec da primo a ventisettesimo. Tuttavia, riusc\u00ec con intelligenza e aggressivit\u00e0 a recuperare entrambi i giri di svantaggio e quando in testa alla gara il pilota Scott Goodyear sorpass\u00f2 anch'egli irregolarmente la \"pace car\", si ritrov\u00f2 nuovamente in prima posizione, con ampio margine sugli altri concorrenti; cos\u00ec, nello stupore generale, vinse una delle corse pi\u00f9 importanti del mondo. Nel corso dell'anno conquist\u00f2 altre tre vittorie, diventando campione di Formula CART, categoria che all'epoca presentava tra le sue fila vetture potenti come le Formula 1 ed era riconosciuta, a livello mondiale, come la seconda competizione motoristica per vetture con ruote scoperte.\nCuriosamente Jacques Villeneuve vinse l'Indy 500 e la Formula Cart con il numero 27, lo stesso che aveva utilizzato il padre sulla sua Ferrari, in Formula 1, quattordici anni prima. Quell'anno ricevette anche il Trofeo Lou Marsh come miglior sportivo canadese dell'anno. Le ottime prestazioni ottenute attirarono l'interesse di Frank Williams, che gli offr\u00ec l'opportunit\u00e0 di girare a Silverstone, su una Williams FW17, per tre giorni di prove nell'agosto 1995. I test furono talmente positivi da indurre la scuderia britannica ad offrire a Villeneuve un contratto di due anni con opzione per il terzo. L'aggressivo e irriverente campione della Formula Cart e della Indy 500, avrebbe cos\u00ec affiancato Damon Hill per la stagione 1996, prendendo il posto di David Coulthard.\nFormula 1.\n1996-1998: Gli esordi con la Williams ed il successo contro Schumacher.\nNel 1996 Villeneuve, dopo essersi misurato in lunghi test invernali nei quali percorse circa 10.000 chilometri, organizzati affinch\u00e9 potesse rapidamente entrare in sintonia con le monoposto europee e alcuni tracciati, esord\u00ec in Formula 1 alla guida di una Williams-Renault. Il pilota canadese si fece notare gi\u00e0 al debutto, sul nuovo Circuito Albert Park a Melbourne, ottenendo pole position e giro pi\u00f9 veloce in gara e rimanendo in testa per la maggior parte della corsa, fin quando fu costretto a cedere la vittoria al compagno di squadra Hill a causa di una perdita d'olio, dovendosi accontentare del secondo posto. La prima vittoria non tard\u00f2 molto ad arrivare, grazie anche alla competitivit\u00e0 della sua vettura: nella quarta gara della stagione, il Gran Premio d'Europa, vinse in volata davanti alla Ferrari di Michael Schumacher. Nel prosieguo della stagione il canadese ottenne altre tre vittorie, in Gran Bretagna, Ungheria e in Portogallo, dove, nell'ultima curva precedente il traguardo, effettu\u00f2 un difficile sorpasso all'esterno su Schumacher.\nNella parte centrale della stagione, inoltre, riusc\u00ec a salire sul podio per ben sette volte consecutive, dimostrando oltre alle doti velocistiche anche una buona costanza. Nella seconda parte del campionato, poi, Villeneuve cominci\u00f2 a competere apertamente con Damon Hill, arrivando all'ultima gara, in Giappone, con ancora la possibilit\u00e0 matematica di vincere il titolo; il canadese avrebbe, per\u00f2, dovuto assolutamente vincere, sperando che il suo compagno di squadra, in testa alla classifica con nove punti di vantaggio, non marcasse punti. Villeneuve ottenne la pole position, ma una brutta partenza lo costrinse a una lunga rimonta, che si arrest\u00f2 comunque al 37\u00ba giro per il distacco di una ruota. Tuttavia, nella stagione di debutto collezion\u00f2 quattro vittorie, tre pole position, 78 punti e il titolo di vicecampione del mondo. In seguito alla mancata conferma di Hill da parte della Williams, si ritrov\u00f2 a essere prima guida della scuderia britannica per la stagione 1997.\nIl campionato 1997 si dimostr\u00f2 pi\u00f9 difficile del previsto a causa della grande crescita prestazionale della Ferrari, che, con Michael Schumacher, contese fino all'ultimo il titolo al pilota canadese. Inoltre nel novembre del 1996 si registr\u00f2 l'interruzione dello sviluppo della Williams FW19, in quanto il progettista Adrian Newey sarebbe passato alla McLaren; ci\u00f2 comport\u00f2 un ritardo dei lavori di un paio di settimane e l'impossibilit\u00e0 di valersi delle innovazioni aerodinamiche dell'ingegnere inglese durante il corso del campionato. A fine anno, inoltre, la Renault avrebbe abbandonato la Formula 1, spezzando il binomio con la Williams, che aveva dominato gli anni novanta. La casa inglese, fin da inizio stagione, si ritrov\u00f2 a gestire una pressione molto elevata, visto che si sarebbe avviata verso alcuni anni di transizione che la avrebbero esclusa dalla lotta al titolo mondiale.\nIn Australia Villeneuve centr\u00f2 la pole position nelle qualifiche, ma alla partenza scatt\u00f2 lentamente e fu coinvolto in un incidente innescato dalla Ferrari di Eddie Irvine. L'episodio caus\u00f2 varie polemiche, soprattutto da parte del canadese, che si sarebbero trascinate fino a fine stagione. Riusc\u00ec comunque ad affermarsi sia in Brasile (dove fu autore di un hat trick) sia in Argentina con relativa facilit\u00e0, balzando in testa alla classifica mondiale. A Imola, dopo aver conquistato la quarta pole consecutiva, fu per\u00f2 costretto al ritiro per problemi al cambio, mentre sotto il diluvio del Gran Premio di Monaco, Villeneuve e Frentzen pagarono la sbagliata strategia della Williams che li fece partire con le gomme e l'assetto d'asciutto.\nIl pilota Canadese si rifece in Spagna, dove ottenne il settimo successo in carriera, superando cos\u00ec i sei del padre Gilles, ma a questa vittoria seguirono due risultati negativi: in Canada Villeneuve and\u00f2 a muro per un errore quando occupava la seconda posizione e in Francia giunse 4\u00b0 subendo la vittoria di Schumacher che, ora, si trovava a comandare la classifica con un vantaggio di 14 punti. Il pilota canadese, in quest'ultima occasione, critic\u00f2 non poco la Williams per aver nuovamente sbagliato la messa a punto delle monoposto, visto che la scuderia opt\u00f2 per un assetto da bagnato su una pista che andava progressivamente asciugandosi. Un'altra occasione di riscossa arriv\u00f2 per\u00f2 in Inghilterra, dove il figlio di Gilles diede la centesima vittoria alla Williams, mentre Schumacher fu fermato da un guasto tecnico, ma in Germania fu invece Villeneuve a vedersi costretto al ritiro, causato da un'uscita di pista. Il pilota canadese si rifece per\u00f2 in Ungheria, dove prima sorpass\u00f2 il pilota della Ferrari (in crisi di gomme) e successivamente, all'ultimo giro, raggiunse e sopravanz\u00f2 la Arrows dell'ex-compagno Damon Hill (bloccato in terza marcia per problemi all'impianto idraulico), fino a quel momento primo. In Belgio per\u00f2 un'ennesima scelta errata delle gomme condizion\u00f2 ancora una volta la gara del pilota della Williams, confinandolo al 5\u00ba posto, mentre Schumacher, vincendo, si riport\u00f2 a +11 in classifica, un margine che, a sole cinque gare dalla fine iniziava a pesare. In settembre tuttavia fu la Ferrari ad andare incontro a un periodo difficile e Villeneuve, dopo un 5\u00ba posto a Monza, torn\u00f2 a vincere in Austria (dove realizz\u00f2 un hat trick) e al N\u00fcrburgring: questi risultati lo proiettarono in vetta alla classifica mondiale con 9 punti di margine su Schumacher, cosa che gli avrebbe permesso di laurearsi campione gi\u00e0 in Giappone. Tuttavia il canadese incapp\u00f2 in una squalifica per non aver rispettato una bandiera gialla nelle prove libere del sabato mattina, dovuta al fatto che il pilota fosse recidivo a questa infrazione: ne benefici\u00f2 Schumacher che, tornando alla vittoria, si riport\u00f2 al comando del mondiale per 1 punto. I due contendenti arrivarono quindi a giocarsi il titolo iridato all'ultima gara dell'anno, nel Gran Premio d'Europa.\nNelle qualifiche accadde un episodio abbastanza insolito: ben tre piloti (Villeneuve, Frentzen e Schumacher) ottennero lo stesso tempo, ma fu il pilota canadese ad aggiudicarsi la pole position, avendo ottenuto il proprio tempo prima dei due tedeschi. Tuttavia alla partenza scatt\u00f2 male e Schumacher prese il comando riuscendo a guadagnare un discreto margine; dopo la seconda serie di pit-stop, il pilota della Ferrari conservava un vantaggio di circa 2\"5 su Villeneuve che tuttavia, proprio da quel momento inizi\u00f2 a rimontare rapidamente, riportandosi alle spalle del rivale. Al 47\u00ba giro, alla curva \"Dry Sac\", si decise la stagione: il pilota canadese attacc\u00f2 e infil\u00f2 la Ferrari con una mossa sorprendente al punto da costringere Schumacher a una scorrettezza. Infatti il pilota tedesco, che non si aspettava la manovra del rivale, entr\u00f2 piuttosto largo in curva e, non potendo pi\u00f9 difendersi, nel tentativo estremo di resistere al sorpasso di Villeneuve, tent\u00f2 di speronare la Williams cercando l'incidente, ma fu lui ad avere la peggio, insabbiandosi.\nIl ventiseienne canadese rimase invece in pista e nel finale si concesse il lusso di farsi superare dalle due McLaren, ma giunse comunque terzo al traguardo, risultato che gli assicur\u00f2 l'iride mondiale, prima volta per un pilota del paese della foglia d'acero. Due settimane pi\u00f9 tardi, Schumacher venne squalificato ed eliminato dalla classifica generale. Jacques Villeneuve vinse cos\u00ec il campionato del mondo, conquistando 7 vittorie, 10 pole position e 81 punti complessivi, facendo meglio del padre in Formula 1. Verso la fine del campionato, Villeneuve prese duramente posizione contro Max Mosley (presidente della FIA) e l'introduzione delle nuove regole per il 1998, norme che avrebbero reso le vetture e i circuiti pi\u00f9 sicuri, ma che, a giudizio del campione del mondo, avrebbero quasi inibito il fattore rischio, penalizzando i piloti capaci di calcolarlo e sfidarlo, appiattendo cos\u00ec la Formula 1 e rendendola meno attraente. Nel dicembre 1997 Villeneuve venne votato per la seconda volta come miglior sportivo canadese dell'anno.\nNel 1998 una serie di cambiamenti fecero cessare l'enorme competitivit\u00e0 della Williams: la Renault lasci\u00f2 la Formula 1, cosicch\u00e9 la squadra inglese pass\u00f2 ai poco potenti motori Mecachrome, in realt\u00e0 derivati da quelli della casa transalpina, ma con delle modifiche nella testata aggiornata, nel peso e nella compattezza. Il propulsore risult\u00f2 essere subito affidabile, ma nel corso del tempo avrebbe pagato in sviluppi e potenza, arrivando ad avere addirittura 50 cavalli in meno del Mercedes montato dalla McLaren. Inoltre la FW20 fu la prima vettura, dopo molti anni, a essere realizzata senza il fantasioso apporto di Adrian Newey, passato alla McLaren all'inizio del 1997; la progettazione della vettura, evoluzione della FW19, ebbe come responsabili Patrick Head e Gavin Fisher e si bas\u00f2 su soluzioni troppo conservative per puntare sull'affidabilit\u00e0; scelte evidentemente errate, vista la stagione che fu all'insegna delle rivoluzioni tecniche. Tutto questo contribu\u00ec a realizzare una monoposto che non riusc\u00ec pi\u00f9 a essere competitiva per la vittoria e Villeneuve non pot\u00e9 mai seriamente difendere il proprio titolo.\nIl canadese cominci\u00f2 la stagione con un quinto posto in Australia, anche se venne penalizzato dal surriscaldamento degli pneumatici. In Brasile fu protagonista di un brutto incidente nelle qualifiche e corse in condizioni fisiche precarie, non riuscendo a entrare in zona punti. Anche in Argentina non riusc\u00ec a conseguire alcun risultato, essendo stato costretto al ritiro dopo un incidente con David Coulthard. Al Gran Premio di San Marino il campione del mondo mostr\u00f2 pienamente le sue doti, terminando la gara in quarta posizione alle spalle di Irvine, ma perse un potenziale podio perch\u00e9 rallentato, nell'imminenza della sua prima sosta, dal doppiaggio del lentissimo Rosset e, successivamente, perch\u00e9 costretto a una lunghissima seconda fermata ai box per problemi allo sportellino del serbatoio. Villeneuve and\u00f2 a punti anche in Spagna e a Monaco, mentre in Canada, dopo aver condotto un'ottima prima parte di gara, compromise la sua corsa arrivando lungo a una curva in seguito a un tentativo di sorpasso sul momentaneo leader Fisichella.\nVilleneuve torn\u00f2 a punti in Francia con un quarto posto, mentre in Inghilterra, partito terzo con un assetto rigido (per condizioni di pista asciutta), scivol\u00f2 fuori dai primi sei, apparendo poco a suo agio sulla pista bagnata. Colse punti anche in Austria, in cui fin\u00ec sesto, e in Germania, dove impression\u00f2 per la sua combattivit\u00e0, in quanto fu l'unico pilota in grado di tenere il passo delle McLaren; nella parte finale della gara H\u00e4kkinen fu costretto a rallentare in seguito ad alcuni problemi tecnici e anche Coulthard, che in ottica mondiale non doveva togliere punti preziosi al compagno di scuderia, alz\u00f2 il piede dall'acceleratore. Villeneuve avrebbe potuto vincere, ma incredibilmente anch'egli fu costretto a rallentare a causa di un problema al differenziale, terminando al terzo posto, risultato che replic\u00f2 anche in Ungheria. Dopo un ritiro in Belgio dovuto all'acquaplaning, nelle qualifiche del Gran Premio d'Italia, il campione canadese, con un assetto notevolmente scarico, riusc\u00ec a conquistare sorprendentemente la seconda posizione in griglia alle spalle di Michael Schumacher; durante la gara per\u00f2 la vettura soffr\u00ec di seri problemi all'impianto frenante che and\u00f2 del tutto in avaria al trentasettesimo giro, causando l'uscita di pista di Villeneuve con un violento testacoda alla seconda curva di Lesmo; il pilota della Williams perse cos\u00ec un potenziale podio. Dopo una gara negativa al N\u00fcrburgring, in cui venne penalizzato da un errore dei meccanici durante il pit-stop che vanific\u00f2 la sua strategia, in Giappone raccolse il suo ultimo punto in Williams con un sesto posto.\nNella classifica finale si piazz\u00f2 al quinto posto con 21 punti complessivi, preceduto dai piloti di McLaren e Ferrari. Il pilota canadese dimostr\u00f2 di essere degno del titolo conquistato l'anno precedente, vinse per il secondo anno consecutivo il confronto interno con il veloce compagno di scuderia Heinz Harald Frentzen e senza il suo accanimento per la ricerca del risultato, la stagione della Williams, classificatasi terza nel mondiale costruttori, sarebbe stata ancora pi\u00f9 deludente. Risult\u00f2 essere inoltre il pilota pi\u00f9 consistente in gara, avendo completato 937 giri totali, 16 in pi\u00f9 di Michael Schumacher e addirittura 81 in pi\u00f9 del campione del mondo Mika H\u00e4kkinen (856 giri totali), dimostrando non soltanto la discreta affidabilit\u00e0 della FW20, ma anche ottima intelligenza tattica e scarsa propensione all'errore. Per il 1999 Villeneuve, nonostante la volont\u00e0 della Williams di proseguire nel rapporto lavorativo, scelse di trasferirsi nella nuova scuderia BAR diretta dal suo manager e amico Craig Pollock.\n1999-2003: BAR.\nNel 1999 Villeneuve, sorprendendo addetti ai lavori, stampa e tifosi, invece di cercare un volante in una scuderia vincente decise di trasferirsi al team esordiente BAR (che aveva rilevato la Tyrrell), con cui firm\u00f2 un contratto biennale di 25 miliardi di lire. La BAR era in parte propriet\u00e0 del suo manager personale Craig Pollock e in parte della BAT, multinazionale del tabacco, anche se probabilmente lo stesso pilota possedeva segretamente delle azioni del team. La vettura sarebbe stata motorizzata dalla Supertec, mentre il telaio fu fornito dalla Reynard, costruttore con cui Villeneuve e Pollock avevano gi\u00e0 trionfato in Formula Cart nel 1995; come compagno di squadra, avrebbe avuto il debuttante brasiliano Ricardo Zonta.\nLe aspettative erano molto alte, visto anche che la BAR godette alla nascita di un budget di circa 180 miliardi di lire, e Craig Pollock dichiar\u00f2 di voler vincere almeno una gara nell'arco della stagione, ma le ambizioni si scontrarono con la realt\u00e0: la scuderia infatti pagava l'inesperienza nella massima formula e in particolare la vettura non si rivelava mai all'altezza soprattutto dal punto di vista dell'affidabilit\u00e0; infatti, nonostante le buone prestazioni in qualifica, come un quinto posto al Gran Premio di San Marino e un sesto in Spagna, in gara le cose andarono sempre al peggio. Proprio in Spagna Villeneuve riusc\u00ec a mostrare la sua abilit\u00e0: inseritosi al terzo posto dopo un'ottima partenza, fu in grado di precedere i piloti Ferrari per lungo tempo e perse la posizione solo a causa di una sosta ai box pi\u00f9 lenta rispetto a quella degli avversari. Mentre occupava la quinta piazza, per\u00f2, fu costretto nuovamente al ritiro.\nIl calvario prosegu\u00ec per tutta la stagione: si registrarono undici ritiri consecutivi e Villeneuve giunse per la prima volta al traguardo al Gran Premio del Belgio, ottenendo un quindicesimo posto a cui segu\u00ec un ottavo posto in Italia, miglior risultato annuale. La stagione fin\u00ec quindi senza punti e con pi\u00f9 ritiri che arrivi al traguardo, una vera delusione per l'ex campione del mondo che aveva scelto la BAR per tornare a vincere.\nNel 2000 la BAR cambi\u00f2 motorizzazione, passando alla casa giapponese Honda; il nuovo propulsore e una migliorata affidabilit\u00e0 risollevarono le prestazioni del team. La stagione risult\u00f2 subito migliore della precedente, infatti, dopo un anno di attesa, nella prima gara del campionato Villeneuve rivide la zona punti giungendo al quarto posto. Emul\u00f2 tale risultato in altre tre occasioni (Francia, Austria e Stati Uniti) e sfior\u00f2 il podio a Monza dove fu costretto al ritiro per problemi al propulsore e in occasione del Gran Premio degli Stati Uniti, dove intraprese una lunga lotta con Frentzen, che riusc\u00ec infine a precederlo. In totale raccolse punti in sette differenti occasioni, che gli permisero di classificarsi a fine stagione al settimo posto in classifica mondiale con 17 punti totali. Il bilancio complessivo fu quasi sorprendente se comparato con quello dell'anno precedente e il team registr\u00f2 un deciso balzo in avanti giungendo quinto nel mondiale costruttori.\nCon la speranza che la squadra stesse finalmente intraprendendo la strada giusta per lanciare la sfida mondiale a Ferrari e McLaren, Villeneuve, nonostante la corte di altri team pi\u00f9 importanti, decise di restare fedele al suo manager Craig Pollock e all'idea di vincere insieme alla BAR. L'ex campione del mondo firm\u00f2 quindi un nuovo contratto triennale da 25 miliardi di lire all'anno, con l'opzione di liberarsi eventualmente dalla BAR a fine 2001 se la stagione non fosse stata soddisfacente. Il canadese rifiut\u00f2 infatti anche un'offerta economicamente importante della Renault, dopo che per diverse settimane si trov\u00f2 in trattative con Briatore; tuttavia subentrarono troppe complicazioni, tanto da avvalorare la tesi che Villeneuve fosse in realt\u00e0 coinvolto in qualche modo con la societ\u00e0 che gestiva la stessa BAR.\nNel 2001 non vi furono sostanziali cambiamenti rispetto al 2000: la BAR 003 risult\u00f2 essere meno veloce della vettura precedente, ma grazie a una maggiore affidabilit\u00e0, Villeneuve fu capace di salire sul podio in Spagna e in Germania. Oltre a questi due acuti, la stagione per\u00f2 non si rivel\u00f2 all'altezza delle aspettative: Villeneuve e la BAR speravano di potersi distinguere come terza forza del mondiale, ma il team si ritrov\u00f2 ben lontano dalle posizioni di vertice. Nella gara di apertura a Melbourne, durante un tentativo di sorpasso su Ralf Schumacher, il canadese fu risucchiato dalle turbolenze del pilota tedesco, lo tampon\u00f2 e la sua vettura vol\u00f2 andando a sbattere violentemente contro un muro; durante l'impatto una ruota si stacc\u00f2 e colp\u00ec un commissario uccidendolo.\nInoltre, nelle prime gare stagionali successive all'incidente, il nuovo compagno di squadra Olivier Panis risult\u00f2 essere leggermente pi\u00f9 veloce di Villeneuve che, dopo il botto australiano, sub\u00ec lo spostamento di una vertebra. Dal Gran Premio di Spagna, per\u00f2, il canadese, ormai recuperata la condizione fisica, torn\u00f2 a essere pi\u00f9 competitivo, conquistando poi nel corso della stagione punti molto importanti per la BAR e battendo nettamente nel confronto diretto Panis. In Canada, nelle prove libere del venerdi, Villeneuve e Montoya vennero a contatto, con il colombiano che tampon\u00f2 il canadese; successivamente, nella consueta riunione dei piloti del venerd\u00ec, i due ebbero un violento litigio e dopo un duro scambio di accuse arrivarono alle mani.\nNell'arco della stagione, l'ex campione del mondo ottenne, oltre ai due terzi posti in Spagna e in Germania, anche un ottimo quarto posto a Monaco, dove giunse a un secondo e mezzo dal terzo classificato Eddie Irvine, e un sesto posto al Gran Premio d'Italia. Nonostante i saltuari piazzamenti a punti e con la maggior parte delle gare conclusasi tra il settimo e il nono posto, Villeneuve conquist\u00f2 nuovamente la settima posizione finale nel campionato davanti ai piloti Jordan, Benetton e Sauber e alle spalle dei soli piloti appartenenti ai tre top team (Ferrari, McLaren e Williams). La BAR-Honda, quindi, grazie in particolare alla spinta di Villeneuve che fu capace di totalizzare 12 punti finali rispetto ai 5 ottenuti da Panis, riusc\u00ec a classificarsi sesta nel mondiale costruttori, un risultato di per s\u00e9 discreto, ma modesto se paragonato alle ambizioni di Villeneuve e della multinazionale BAT. Villeneuve decise, comunque, in estate di proseguire il rapporto con la BAR e di non svincolarsi, dando ancora credito al progetto dell'amico e manager Craig Pollock, nonostante un interessamento della Jaguar.\nNel 2002, il \"progetto\" BAR ebbe un brusco cambiamento, infatti Craig Pollock venne clamorosamente estromesso dalla squadra a inizio anno e sostituito dal manager inglese David Richards, che sin dall'inizio cominci\u00f2 a ridisegnare i vertici della scuderia di cui Villeneuve, probabilmente, possedeva ancora delle azioni. La nuova vettura fu comunque disastrosa e il canadese raccolse solo quattro punti, mentre Panis non and\u00f2 oltre i tre. Solo nel Gran Premio d'Austria risult\u00f2 competitivo, adottando una strategia di gara estremamente aggressiva che, sorpasso dopo sorpasso, gli consent\u00ec di raggiungere la terza posizione prima di essere costretto al ritiro per la rottura del motore.\nVilleneuve, a fine 2002, si trov\u00f2 davanti a un bivio della sua carriera: infatti David Richards, gi\u00e0 durante l'anno, gli aveva comunicato a pi\u00f9 riprese che il suo ingaggio (18 milioni di dollari) avrebbe potuto rappresentare un ostacolo per le finanze destinate allo sviluppo del team e che quindi, in futuro, non sarebbe stato pi\u00f9 contemplato. Secondo molte voci attendibili, il patron, per liberarsi dall'oneroso contratto di Villeneuve, gli offr\u00ec un sedile in Formula Indy; in questo modo, il canadese avrebbe potuto prendersi un anno sabbatico dalla Formula 1, per attendere che, eventualmente, si liberasse un sedile in un team di vertice per il 2004, ma il pilota declin\u00f2 l'offerta. Cos\u00ec, non trovando offerte migliori, non ebbe altra opportunit\u00e0 che continuare in BAR, nonostante i rapporti tutt'altro che sereni, usufruendo dell'ultimo anno di contratto con il multimilionario ingaggio.\nIl 2003, per\u00f2, cominci\u00f2 malissimo ancora prima del via: infatti gli attriti tra Villeneuve e Richards continuarono sulla scia del finale di stagione precedente; il pilota, a inizio anno, dichiar\u00f2 che se la stagione non fosse stata positiva, avrebbe preso in considerazione il ritiro dalla massima categoria. Villeneuve visse un'annata sportiva negativa e perse il confronto interno con il giovane e consistente Jenson Button, che divent\u00f2 quasi subito l'uomo di punta del team. Il pilota inglese fu anche evidentemente avvantaggiato dal rapporto burrascoso che intercorse tra la scuderia e il compagno di squadra, giunto ormai a fine contratto e con un divorzio certo. Inoltre Villeneuve, al contrario del regolarista Button, parve mal adattarsi ai cambi di regolamento, che per il 2003 prevedevano l'introduzione del singolo giro in qualifica, l'abolizione del warm-up e l'ampliamento della zona punti fino all'ottava posizione.\nAlla fine del 2003 i rapporti tra il canadese e David Richards si incrinarono a tal punto che il pilota non disput\u00f2 l'ultima gara della stagione in programma a Suzuka, venendo cos\u00ec sostituito dal collaudatore Takuma Sat\u014d, sostenuto dalla Honda e che sarebbe poi divenuto pilota titolare la stagione seguente. Richards prosegu\u00ec cos\u00ec nel cambiamento ai vertici della scuderia, che avrebbe di l\u00ec a poco consentito l'acquisizione della BAR da parte della Honda. Villeneuve lasci\u00f2 quindi la BAR, squadra che probabilmente doveva proprio a lui la nascita. I suoi migliori risultati restarono i due terzi posti del campionato 2001.\n2004: La breve esperienza in Renault.\nRimasto senza un volante per il 2004, Villeneuve fu inattivo per gran parte della stagione. A fine giugno torn\u00f2 a pilotare una vettura di Formula 1 per la prima volta dopo otto mesi, partecipando al Festival di Goodwood alla guida della Ferrari 312 T4 utilizzata dal padre nel 1979. Nel frattempo cerc\u00f2 di mantenere la forma fisica praticando vari sport, quali il calcio e l'hockey. A settembre venne reso ufficiale il suo rientro nella massima serie: dopo il licenziamento di Jarno Trulli dalla Renault, Briatore contatt\u00f2 il canadese offrendogli la possibilit\u00e0 di disputare gli ultimi tre Gran Premi dell'anno. Contemporaneamente la Sauber diffuse un comunicato in cui rese noto il suo ingaggio con un contratto biennale a partire da novembre. Dopo aver svolto alcuni test a Silverstone, Villeneuve fece il proprio esordio stagionale in Cina, ma non ottenne buoni risultati anche a causa di una condizione fisica non ottimale e di difficolt\u00e0 di adattamento alla vettura.\n2005-2006: L'ultimo biennio con Sauber e BMW Sauber.\nA partire dal 2005 si accord\u00f2 con il team Sauber, ma la squadra svizzera non fu all'altezza degli anni passati e, inoltre, Villeneuve fatic\u00f2 a rientrare nel ritmo della gara: infatti nella prima met\u00e0 di stagione fu spesse volte superato in prestazioni dal veloce e giovane compagno di squadra Felipe Massa e, per questo motivo, venne poi messo in discussione dalla critica. Villeneuve per\u00f2 si riprese e riusc\u00ec a totalizzare 9 punti complessivi e, nonostante le difficolt\u00e0 incontrate nella prima met\u00e0 del campionato, il pilota canadese stette davanti a Massa nella classifica piloti fino all'ultima gara, dove venne sorpassato dal compagno di squadra per soli due punti. Comunque, le prestazioni di Villeneuve nella seconda met\u00e0 dell'anno risultarono essere equivalenti a quelle del compagno di scuderia destinato alla Ferrari. Il risultato migliore ottenuto durante l'anno fu un quarto posto a Imola. Il contratto di Villeneuve era biennale, quindi continu\u00f2 nel 2006, quando la squadra prese il nome di BMW Sauber dopo l'acquisto da parte del costruttore BMW.\nCon la BMW Sauber ebbe un inizio di campionato discreto e port\u00f2 alla scuderia i primi punti in Formula 1, giungendo settimo in Malesia. Nelle successive quattro gare riusc\u00ec a giungere tra i primi otto in tre occasioni, marcando come miglior risultato un sesto posto al Gran Premio d'Australia. Villeneuve, per\u00f2, pag\u00f2 anche alcuni ritiri che gli tolsero punti importanti: in Canada, occupava l'ottava posizione a nove giri dal termine, ma durante il doppiaggio di Ralf Schumacher, a causa delle turbolenze generate dalla Toyota, si ritrov\u00f2 improvvisamente senza carico sull'anteriore e questo lo fece andare largo, costringendolo a un impatto contro le barriere.\nIl canadese fu costretto al ritiro anche negli USA per il cedimento del suo propulsore, quando si trovava in settima piazza e aveva un ritmo tale da permettergli di guadagnare altre posizioni; inoltre il suo comportamento in qualifica si stava rivelando migliore di quello del compagno di squadra Heidfeld. A met\u00e0 stagione il pilota Canadese ebbe un serio incidente all'Hockenheimring durante il Gran Premio di Germania. Venne quindi sostituito per problemi fisici nel Gran Premio d'Ungheria dal giovane collaudatore Robert Kubica, che si dimostr\u00f2 ben presto competitivo e con un futuro assicurato nella scuderia bavarese; poco dopo, infatti, i vertici BMW proposero al convalescente Villeneuve di confrontarsi in test privati con il polacco per stabilire chi tra i due sotto contratto fosse pi\u00f9 idoneo per il prosieguo della stagione. A quel punto, dopo aver compreso di non rientrare nei progetti futuri del team, decise per la separazione con effetto immediato, sostenendo di aver gi\u00e0 superato prove importanti nella sua carriera e di non avere pi\u00f9 niente da dimostrare.\nJacques Villeneuve, ormai demotivato, decise quindi di ritirarsi dalla Formula 1, dopo una carriera di alto profilo culminata con la conquista dell'iride mondiale del 1997.\nRisultati completi in Formula 1.\nLe Mans.\nIl 16 e il 17 giugno 2007, Jacques Villeneuve ha partecipato alla 24 ore di Le Mans alla guida della Peugeot 908 in equipaggio con i piloti Marc Gen\u00e9 e Nicolas Minassian. I tre piloti si trovavano in seconda posizione quando, a due ore dalla fine, la loro auto manifest\u00f2 problemi meccanici che li condussero al definitivo ritiro.\nIl 14 e 15 giugno 2008 Jacques Villeneuve ha partecipato nuovamente alla 24 ore di Le Mans, sempre alla guida della Peugeot 908 e sempre in equipaggio con Marc Gen\u00e9 e Nicolas Minassian. Dopo aver dominato per ben pi\u00f9 di met\u00e0 corsa, il team di Villeneuve perse la prima posizione all'alba (ore 5:17); la vettura fu costretta a una lunga sosta ai box per il surriscaldamento del motore, anche se gioc\u00f2 un ruolo fondamentale l'incapacit\u00e0 della scuderia ad adeguarsi alla pioggia costante che si era abbattuta nottetempo sul circuito francese. Al contrario della Peugeot, l'Audi R10 guidata da Tom Kristensen, Rinaldo Capello e Allan McNish aveva un assetto adatto anche per il bagnato e, pur essendo meno veloce, poteva fare affidamento su consumi inferiori e quindi in definitiva disponeva della possibilit\u00e0 di effettuare meno soste ai box rispetto ai rivali.\nCos\u00ec Villeneuve e i suoi compagni, nonostante un progressivo riavvicinamento all'Audi, durante le ore della mattina (con pista meno bagnata) si classificarono al secondo posto assoluto, riuscendo comunque a concludere la gara a meno di un giro dal vincitore. In questo modo, Jacques Villeneuve ha perso l'occasione di eguagliare il britannico Graham Hill quale unico pilota ad aver vinto la 500 miglia di Indianapolis, il Campionato Mondiale di Formula 1 e la 24 Ore di Le Mans. Villeneuve poteva anche in qualche modo superare Hill perch\u00e9 vincitore del Campionato CART del 1995 e vantare cos\u00ec un record unico al mondo, solo sfiorato anche da Mario Andretti, cui - a parit\u00e0 di successi col canadese come vincitore della Indy 500, del Mondiale di F1 e della massima serie americana a ruote scoperte - \u00e8 mancata proprio l'affermazione a Le Mans. Comunque, Jacques Villeneuve ha vinto nel 2008 la prestigiosa 1000 km di Spa una delle corse pi\u00f9 importanti nell'endurance e nella Le Mans Series; si \u00e8 trattato della sua prima vittoria dal 1997.\nApparizioni in NASCAR.\nNel 2007 Villeneuve partecip\u00f2 ad alcune gare della serie americana NASCAR, sia con i Truck che con le Stock car, con delle vetture Toyota ottenendo discreti risultati in qualifica. Nel 2008 doveva correre l'intera stagione con il team Bill Davis Racing nella Sprint Cup Series, ma dopo aver perso la sponsorizzazione Unicef e aver fallito la qualificazione alla Daytona 500 l'accordo con il team salt\u00f2. Nel 2010 prese parte alle due gare di Montr\u00e9al e Road America nella serie NASCAR Nationwide. A Road America, si \u00e8 qualificato secondo ed \u00e8 rimasto in seconda posizione per gran parte della gara, venendo per\u00f2 costretto al ritiro per la rottura dell'alternatore nel giro finale.\nNel 2011 Villeneuve accett\u00f2 di prendere in consegna, per le medesime due corse dell'anno precedente, la vettura di Brad Keselowski del Penske Racing, sempre nella Nationwide. A Road America, dopo essersi qualificato terzo, mantenne la posizione anche in gara, mentre sul circuito titolato a Gilles Villeneuve sigl\u00f2 la pole position e condusse per gran parte della gara prima di commettere un errore e concludere al 27\u00ba posto. Nel 2012, sempre con la medesima scuderia, Villeneuve giunse sesto a Road America dopo un discusso contatto con Danica Patrick, mentre a Montreal, partito terzo, dopo aver condotto pi\u00f9 di met\u00e0 gara al comando, vide sfumare la prima vittoria in NASCAR all'ultimo giro a causa di un lieve ma discusso tamponamento operato da Justin Allgaier poi vincitore della corsa; Villeneuve chiuse comunque al terzo posto.\nCampionato mondiale di rallycross e ritorno a Indianapolis.\nPer il 2014 venne annunciata la partecipazione di Villeneuve al nuovo campionato mondiale di rallycross FIA con la Peugeot 208 del Team Albatec Racing. Le gare avrebbero avuto luogo su dodici tracciati contraddistinti dall'alternanza tra asfalto e sterrato. L'esordio del canadese nella categoria era circondato da grandi aspettative, anche da parte del pilota stesso, ma di fatto i risultati furono molto inferiori alle attese. Solo in occasione della gara nella terra natia mostr\u00f2 una discreta competitivit\u00e0, ma venne penalizzato dal distacco del serbatoio a seguito di un salto molto violento, vedendo sfumare un probabile piazzamento tra i primi sei. I suoi migliori risultati rimangono due quindicesimi posti e un totale di otto punti ottenuti.\nNel febbraio dello stesso anno Villeneuve annunci\u00f2, a 19 anni di distanza dalla vittoria che gli apr\u00ec le porte della Formula 1, che avrebbe preso parte alla 500 Miglia di Indianapolis, guidando la terza vettura del team Schmidt Motorsport. Dopo aver superato la prova necessaria per essere ammessi alla competizione, riusc\u00ec a qualificarsi ventisettesimo e al termine di una gara accorta si classific\u00f2 al quattordicesimo posto, nello stesso giro del vincitore; un buon ritorno visto che il canadese non guidava una monoposto dal 2006, giungendo all'appuntamento dell'Indiana, praticamente senza aver mai potuto guidare con continuit\u00e0 per otto anni.\nFormula E.\nNel mese di agosto 2015, dopo aver eseguito alcuni test sul circuito Paul Ricard venne annunciata la partecipazione di Villeneuve al mondiale di Formula E con il Team Venturi. Nonostante l'iniziale entusiasmo del pilota canadese la sua carriera nella categoria dur\u00f2 appena tre gare: ottenne come miglior risultato un undicesimo posto e in Uruguay non riusc\u00ec nemmeno a prendere il via a seguito di un incidente durante le qualifiche. Poche settimane dopo annunci\u00f2 di aver risolto consensualmente il contratto con il Team Venturi adducendo contrasti riguardanti il futuro della squadra.\nVita privata.\nJacques Villeneuve \u00e8 figlio di Gilles e di Joann Barthe e nacque a Saint-Jean-sur-Richelieu il 9 aprile 1971. Ha anche una sorella, Melanie, e una sorellastra, Jessica, nata sul finire degli anni ottanta dal secondo matrimonio della madre. Durante la giovinezza spesso seguiva il padre nei fine settimana di gara, giacch\u00e9 egli aveva preso l'abitudine di portare con s\u00e9 la famiglia durante le corse, vivendo in un motorhome. Dopo la tragica scomparsa del padre, avvenuta quando aveva 11 anni, la famiglia Villeneuve fu ospitata, per un certo periodo di tempo, da Patrick Tambay nella sua casa in Svizzera; il francese fece anche da mentore al ragazzo, di cui \u00e8 anche padrino e con cui ha conservato negli anni un ottimo rapporto.\nSuccessivamente Villeneuve fu iscritto al Collegio Svizzero di Beusoleil, all'indirizzo scientifico, dove si dimostr\u00f2 brillante scolaro e inizi\u00f2 a incanalare la sua passione per la velocit\u00e0 sugli sci, sport che ha praticato anche a livello agonistico; proprio al collegio conobbe colui che sarebbe diventato il suo futuro manager, il maestro di sci Craig Pollock, con cui strinse una forte amicizia. Quando poi a 18 anni il mondo delle corse entr\u00f2 prepotentemente nella vita del giovane canadese, il divorzio con gli studi divent\u00f2 inevitabile per via delle sue molteplici assenze; fu infatti costretto a continuare la sua istruzione per corrispondenza a causa dei suoi numerosi impegni sportivi.\nDopo essere stato fidanzato con la pop star australiana Dannii Minogue negli anni novanta, ha sposato Johanna Martinez nel 2006, che gli ha dato due figli: Jules (14 novembre 2006) e Joakim (23 dicembre 2007); la famiglia si \u00e8 trasferita nella famosa localit\u00e0 sciistica di Villars-sur-Ollon nel Canton Vaud in Svizzera. La coppia ha poi divorziato nel luglio 2009. Villeneuve si \u00e8 risposato nel 2012 con la modella brasiliana Camila Lopez, dalla quale ha avuto altri due figli, Benjamin ed Henri per poi divorziare nel 2021. Dal 2019 risiede in Italia, a Somma Lombardo.\nPersona di vivace intelligenza e cultura, parla correntemente tre lingue (inglese, francese, italiano). Nell'ambiente della Formula 1, ma anche all'esterno del paddock, \u00e8 sempre stato noto per essere un personaggio molto carismatico, dall'atteggiamento estremamente schietto con opinioni su tutto. Nel corso degli anni si \u00e8 dimostrato personaggio razionale e profondo, ma ugualmente istintivo nel seguire i suoi princ\u00ecpi di vita, non piegandosi davanti a nessuno e creandosi, talvolta, pi\u00f9 nemici di quanti non ne avesse in realt\u00e0.\nAnche il suo personalissimo look cambi\u00f2 nel corso degli anni: ai tempi dell'esordio in Formula 1 amava utilizzare tinture per capelli, celebre quella biondo platino del biennio 1997/1998, utilizzata successivamente anche da Valentino Rossi, all'epoca suo fan, per poi cambiare lasciando i capelli al loro stato naturale e facendosi crescere la barba in stile disimpegnato negli anni duemila. Indossava un abbigliamento casual e la sua tuta da gara era pi\u00f9 grande almeno di una taglia rispetto a quella reale: al riguardo, sosteneva di volersi sentire comodo al volante come con una sorta di pigiama.\nNel giugno 2006 Villeneuve ha iniziato la distribuzione del suo primo disco da cantautore, \"Private Paradise\", cantato in lingua francese canadese. Il pilota ha scritto la maggior parte delle canzoni e delle melodie, suonando anche la chitarra folk e il pianoforte. In questo album vi \u00e8 anche una canzone cantata in collaborazione con la sorella, intitolata \"Father\", dedicata al padre. \u00c8 stato anche proprietario di un noto ristorante a Montr\u00e9al chiamato NewTown (traduzione inglese del suo cognome), ma la struttura \u00e8 stata venduta nel 2009.\nJacques Villeneuve \u00e8 stato inserito nella Canada's Walk of Fame nel 1998 e ha vinto due volte il Lou Marsh Trophy come miglior sportivo canadese dell'anno (1995 e 1997); inoltre \u00e8 stato insignito come Ufficiale dell'Ordine Nazionale del Quebec (1998).\nNel celebre videogioco per PS1, \"Formula One 97\", viene chiamato, da Andrea De Adamich, \"Il canadese\" e \"Numero 1 della Williams\".\nCasco.\nA partire dai 18 anni, Jacques Villeneuve ha sempre utilizzato un casco multicolore a base gialla, con la parte superiore blu e varie linee di color rosa, verde e rosso presenti nel resto della superficie. Disse di averlo progettato scarabocchiando su un foglio; la linea rosa forma una \u00abV\u00bb su entrambi i lati, ma l'effetto non fu intenzionale. Alcuni credono che i colori fossero ispirati a un maglione della madre Joann.\nVilleneuve stesso afferm\u00f2 di non aver mai modificato il disegno del proprio casco ritenendo che esso rappresenti lo spirito del pilota che lo indossa e che quindi vada conservato per tutta la carriera."}
{"id": "62789", "revid": "287204", "url": "https://it.wikipedia.org/wiki?curid=62789", "title": "Soren Kierkegaard", "text": ""}
{"id": "62790", "revid": "59785", "url": "https://it.wikipedia.org/wiki?curid=62790", "title": "Costanza", "text": ""}
{"id": "62797", "revid": "15756", "url": "https://it.wikipedia.org/wiki?curid=62797", "title": "Il Libro di Mozilla", "text": "Il libro di Mozilla (\"The Book of Mozilla\") \u00e8 un \"easter egg\" presente nei browser Netscape e Mozilla che parla, in maniera goliardica e scherzosa, della guerra dei browser sostenuta da Netscape prima e da Firefox poi contro Internet Explorer.\nOrigini del libro.\nDigitando codice_1 nella barra degli indirizzi di Mozilla Firefox o Netscape Navigator, viene visualizzato un breve testo in caratteri bianchi su sfondo bordeaux, scritto con uno stile simile a quello dell\"'Apocalisse di Giovanni\", che varia a seconda della versione del browser.\nIl libro ha preso il nome Mozilla dalla lucertola verde mascotte di Netscape, che diede in seguito il suo nome al progetto Mozilla.\nPrima di Netscape 1.1, digitando codice_1 si otteneva il testo \u00ab\"Mozilla rules!\u00bb\" (lett. \"Mozilla domina!\"). In Internet Explorer (fino alla versione 6) e in Aol Explorer viene visualizzata una pagina completamente blu. Alcuni sostengono che si tratti di una parodia della schermata blu della morte, la schermata blu di errore di Windows.\nContenuti del libro.\nVerso 12:10.\nUn estratto del libro apparve per la prima volta in Netscape 1.1: il versetto 12:10 vi rimase fino alla versione 4.8, e recitava:\nLa \"bestia\" di cui si parla \u00e8 Netscape. Le minacce di punizione verso \"chi non crede\" (in questo caso gli utenti che non utilizzano Netscape) sono tradizionalmente bibliche, ma con la strana minaccia che \"i loro tag continueranno ad accendersi ad intermittenza fino alla fine dei giorni\". Il riferimento ai tag lampeggianti deriva dal fatto che nel visualizzatore di codice interno di Netscape i tag errati lampeggiavano, per cui vedere i propri tag in questo modo era un evento indesiderabile. Alcuni invece sostengono che il passaggio si riferisca al controverso tag HTML codice_3 introdotto in una precedente versione di Netscape (in questo caso sarebbe stato per\u00f2 pi\u00f9 logico riferirsi a del \"testo\" lampeggiante piuttosto che a dei \"tag\"). Questa estensione proprietaria del linguaggio HTML, che provoca la visualizzazione a intermittenza (\"blink\" in inglese) del testo, fu ampiamente derisa per essere irritante, fastidiosa, fonte di distrazione, e brutta - facendo di essa una punizione non desiderabile. I numeri che indicano capitolo e verso, 12:10, si riferiscono alla data di distribuzione di Netscape 1.0, 10 dicembre 1994.\nVerso 3:31.\nLa versione 6.0 e successive di Netscape erano basate su codice Mozilla e contenevano il seguente messaggio, che \u00e8 stato anche incluso in tutte le versioni di Mozilla:\nCome in precedenza, la \"bestia\" \u00e8 Netscape. Il testo probabilmente si riferisce alla speranza di Netscape, la quale auspicava che rendere disponibile il suo codice sorgente avrebbe attratto una \"legione\" di sviluppatori da tutto il mondo che avrebbero potuto aiutare a migliorare il programma (con il \"rintocco di un milione di tastiere\"). Taluni suggeriscono che \"Mammona\" si riferisca indirettamente a Microsoft, il che sembra plausibile poich\u00e9 Microsoft, con il suo browser Internet Explorer era il principale rivale di Netscape (e la parola \"mammona\" o \"\u05de\u05de\u05d5\u05df\" che significa \"denaro\" in Ebraico, si riferisce all'enorme potenza monetaria di Microsoft). I numeri 3:31 si riferiscono al 31 marzo 1998, giorno in cui Netscape rese disponibile il suo codice sorgente. Tale giorno \u00e8 considerato cos\u00ec importante da essere un giorno da \"lettera rossa\" (come i giorni festivi nei calendari).\nVerso 7:15.\nIl versetto 7:15 venne scritto da Neil Deakin ed \u00e8 incluso in tutte le versioni di Mozilla distribuite da luglio 2003 e in tutte le versioni di Netscape dalla 7.2 in poi:\nLa \"bestia\" cadente si riferisce a Netscape, chiusa dalla sua stessa casa madre AOL (sebbene da quando sono stati scritti questi versi, AOL abbia ricominciato lo sviluppo del browser Netscape). Il \"mitico uccello\" che risorge dalle ceneri \u00e8 la Mozilla Foundation, il cui obiettivo \u00e8 continuare lo sviluppo di Mozilla. La frase precedente potrebbe anche riferirsi a \"Phoenix\" (fenice, il mitologico uccello risorto dal fuoco), nome dato al progetto grazie al quale \u00e8 stato sviluppato il nuovo browser di Mozilla: Firefox. L'uccello che invoca il \"fuoco\" si riferisce a Mozilla Firebird (browser, ora Mozilla Firefox) e il \"tuono\" a Mozilla Thunderbird (programma di posta elettronica). Entrambi i prodotti divennero l'obiettivo primario dello sviluppo di Mozilla pochi mesi prima della morte di Netscape. Il fatto che la bestia sia \"risorta\" indica che lo spirito di Netscape sopravviver\u00e0 attraverso la Fondazione (composta interamente da ex impiegati Netscape) e la sua forza \u00e8 \"rinnovata\" grazie alla minor dipendenza della Fondazione da AOL (che \u00e8 rea di aver trascurato troppo Netscape). Il fatto che la bestia sia risorta come la fenice (dalle ceneri della propria azienda) potrebbe riferirsi al precedente nome di Mozilla Firefox, Phoenix. In questo caso i numeri 7:15 si riferiscono al 15 luglio 2003, giorno in cui la Fondazione Mozilla fu istituita.\nLa parola inglese \"Mammon\" (riportata con la lettera maiuscola nel testo che compare nella versione inglese del browser) ha un duplice significato: la si pu\u00f2 interpretare come \"forza che spinge un uomo ad arricchirsi\" oppure in senso esoterico. Mammon infatti pu\u00f2 indicare un demone in generale, o pi\u00f9 in particolare il figlio di Satana.\nVerso 8:20.\nIl versetto 8:20 venne scritto da Christopher Finke ed \u00e8 incluso nella versione 9.0b1 di Netscape.\nVi sono due interpretazioni del verso: il rinascere della bestia si potrebbe riferire alla Mozilla Foundation e \"era cosa buona\" potrebbe essere un tributo a tutti coloro che hanno collaborato al progetto Mozilla. Ma questa rinascita potrebbe anche essere riferita alla decisione di Netscape di riaprire la divisione browser invece di far sviluppare il browser da terzi: Netscape 8 fu prodotto dalla Mercurial Communications.\nVerso 11:1.\nIl versetto 11:1 \u00e8 incluso in tutte le versioni di Flock Browser a partire dalla versione 1.0.\nSebbene non sia un versetto ufficiale della Mozilla, questo nuovo versetto del Libro di Mozilla, 11:1, \u00e8 incluso nel Browser web Flock a partire dalla versione 1.0, un \"Social Web Browser\" basato su Firefox. Questo versetto viene mostrato con uno sfondo che sfuma dall'alto verso il basso, dal blu al bianco, diversamente da quelli comparsi in Firefox che hanno sfondo rosso.\nIl versetto \u00e8 il seguente:\n\u00abE quando la bestia sottomise al suo potere un quarto della terra\u00bb fa probabilmente riferimento al crescente successo che Firefox stava ottenendo sul pi\u00f9 popolare Internet Explorer. \u00ab[U]ccelli di zolfo\u00bb fa riferimento al nome in codice in fase di sviluppo di Flock (lett. \"zolfo\"). \u00abGli uccelli attraversarono centinaia di montagne\u00bb sembra non aver significato, ma nella versione originale la frase \u00ab\"The birds crossed hundreds of mountain views\"\u00bb sembra far riferimento a Mountain View, una citt\u00e0 della California dove la compagnia che produce Flock risiede.\nQuesto versetto \u00e8 nuovo e molto del significato non \u00e8 ancora chiaro, anche se \"Quindi, preser\u00f2 le loro penne e iniziarono a creare\" molto probabilmente fa riferimento alla grande integrazione di Flock con i blog e i vari Social Forum.\nVerso 11:9.\nIl versetto 11:9 venne aggiunto a partire dalla trunk build (versione di test) dell'11 gennaio 2008 di Firefox 3.\nIl suo significato pu\u00f2 essere interpretato cos\u00ec: Firefox, inizialmente sottovalutato da Microsoft, ha preso piede molto pi\u00f9 velocemente del suo predecessore Netscape, complice anche la sua leggerezza ed agilit\u00e0 nella navigazione.\nGli utenti hanno sacrificato l'abituale Internet Explorer presente su tutti i computer, in onore della volpe rossa, il logo di Firefox.\nMammona si svegli\u00f2, lavorando velocemente e con rinata energia ad un Internet Explorer 8 che potesse contrastare l'atteso Firefox 3 (la frase sopra riportata compare appunto nella versione beta del nuovo Firefox), ma il browser di casa Mozilla ha gi\u00e0 ormai larga diffusione. \"... null'altro era se non un discepolo\" potrebbe far riferimento alle innovazioni introdotte da Firefox e riprese nelle nuove versioni di Internet Explorer.\n\"Decima edizione\" perch\u00e9 la versione \u00e8 stata distribuita dopo dieci anni dal 1998, anno in cui Netscape rese disponibile il suo codice sorgente.\nVerso 15:1.\nQuesto versetto \u00e8 stato aggiunto nella trunk di Firefox il 23 gennaio 2013. Prima \u00e8 apparso nella nightly build di Firefox 21 e dopo, dal 14 maggio, \u00e8 stato inserito nella release ufficiale.\nI gemelli di Mammona sono probabilmente Apple e Google, i cui sistemi operativi mobile hanno il duopolio del mercato dei dispotivi mobile. La \"nuova oscurit\u00e0\" allude alla natura chiusa dei loro store di applicazioni. La bestia che si muove lestamente si riferisce al nuovo ciclo di release di Firefox, distribuite rapidamente. La frase \"divenne sempre pi\u00f9 potente, avanzando e moltiplicandosi\" si riferisce alle versioni di Firefox per Android e Firefox OS. Il numero 15:1 del verso \u00e8 riferito al 15 gennaio 2013, data del code freeze di Firefox OS 1.0.\nVerso 11:14.\nQuesto versetto \u00e8 stato aggiunto nella versione 58 Nightly e poi backportato nella versione 57 Beta.\nIl versetto allude ai cambiamenti interni di Firefox nell'ultimo anno: Project Quantum (il \"tempo\" e lo \"spazio\"), che consiste nell'integrare in Firefox moduli del Browser Servo, scritti in Rust (\"strutture di metallo ossidato\" nel testo), Photon (la \"luce\"), la nuova UI e Quantum Flow (il \"flusso\"), il cui scopo \u00e8 di migliorare la fluidit\u00e0 e la velocit\u00e0 generale di Firefox.\nIl numero del versetto deriva dalla data di uscita della release stabile di Firefox 57, stabilita per il 14 novembre 2017.\nVerso 6:27.\nQuesto versetto \u00e8 presente dalla versione 80."}
{"id": "62799", "revid": "228587", "url": "https://it.wikipedia.org/wiki?curid=62799", "title": "Gi", "text": ""}
{"id": "62801", "revid": "599013", "url": "https://it.wikipedia.org/wiki?curid=62801", "title": "Gl", "text": ""}
{"id": "62803", "revid": "599013", "url": "https://it.wikipedia.org/wiki?curid=62803", "title": "Gp", "text": ""}
{"id": "62805", "revid": "1563111", "url": "https://it.wikipedia.org/wiki?curid=62805", "title": "Gq", "text": ""}
{"id": "62808", "revid": "599013", "url": "https://it.wikipedia.org/wiki?curid=62808", "title": "Gr", "text": ""}
{"id": "62810", "revid": "125666833", "url": "https://it.wikipedia.org/wiki?curid=62810", "title": "Gm", "text": ""}
{"id": "62812", "revid": "599013", "url": "https://it.wikipedia.org/wiki?curid=62812", "title": "Gn", "text": ""}
{"id": "62817", "revid": "2039709", "url": "https://it.wikipedia.org/wiki?curid=62817", "title": "Videoconferenza", "text": " \nSi definisce videoconferenza la combinazione di due tecnologie, dove si ha l'interazione sincrona in audio, video e dati fra due o pi\u00f9 soggetti. Tipico \u00e8 l'uso all'interno di gruppi di lavoro (\"workgroup\") geograficamente dislocati su pi\u00f9 sedi aziendali.\nCome l'audioconferenza, la videoconferenza \u00e8 un tipo di teleconferenza cio\u00e8 un sistema di multiconferenza audio/video/web che mette in comunicazione tra loro dispositivi diversi (PC con o senza webcam, telefono fisso o mobile, videoconferenza) rendendoli interattivi tra loro.\nDescrizione.\nUn qualunque sistema in grado di convogliare audio, video, dati rispondente agli standard della videoconferenza pu\u00f2 essere considerato un terminale di videoconferenza. In questa definizione rientrano un'ampia gamma di prodotti con caratteristiche tecniche, funzionali e costi notevolmente diversi. Ognuno di questi prodotti, deve essere perci\u00f2 vagliato in base al contesto di utilizzo. Lo standard indica che la funzionalit\u00e0 minimale da garantire per una videoconferenza \u00e8 l'audio; l'audio stesso costituisce uno degli elementi che determinano in prima battuta la buona riuscita di una videoconferenza. Se l'audio risulta affetto da rumori, distorsioni oppure eco, si vanifica l'utilit\u00e0 della videoconferenza. Questi problemi sono amplificati nel caso in cui l'incontro non avvenga nella lingua madre. In generale, se ci sono problemi legati alla qualit\u00e0 dell'audio, la videoconferenza risulter\u00e0 completamente inefficace.\nOltre alla possibilit\u00e0 di ascoltare e vedere il proprio interlocutore, la videoconferenza permette a volte di disporre di:\nStandard usati.\nLa possibilit\u00e0 di comunicare in videoconferenza, dipende dalla disponibilit\u00e0 di apparati che supportino la cattura, codifica, trasmissione e decodifica di audio e video, e dalla capacit\u00e0 degli apparati stessi di colloquiare secondo un protocollo standard comune. I protocolli maggiormente diffusi sono H.320 e H.323. Vi sono altre suite di protocolli che interessano la videoconferenza, ma il livello di sviluppo, consolidamento e diffusione non \u00e8 ancora capillare.\nEsistono vari [standard] e protocolli a cui si attengono i costruttori e gli operatori per garantire l'interoperabilit\u00e0 dei sistemi di Videoconferenza. Fra i principali protocolli, in funzione del tipo di rete utilizzata, si annoverano:"}
{"id": "62820", "revid": "3535", "url": "https://it.wikipedia.org/wiki?curid=62820", "title": "Messalla Corvino", "text": ""}
{"id": "62825", "revid": "74801", "url": "https://it.wikipedia.org/wiki?curid=62825", "title": "Oberhausen", "text": "Oberhausen (in basso tedesco \"Overhus\" o \"Owerhuusen\") \u00e8 una citt\u00e0 extracircondariale tedesca di abitanti, situata nel \"Land\" della Renania Settentrionale-Vestfalia. \u00c8 a a nord di D\u00fcsseldorf.\nEventi culturali.\nLa citt\u00e0 di Oberhausen ospita dal 1954 l'Internationale Kurzfilmtage Oberhausen, uno dei pi\u00f9 antichi e importanti festival del cortometraggio del mondo.\nSport.\nIl Rot-Wei\u00df Oberhausen \u00e8 il club calcistico principale cittadino, che milita attualmente nella quarta divisione tedesca, ossia nella Regionalliga West.\nCuriosit\u00e0.\nL'acquario di Oberhausen \u00e8 diventato famoso per la presenza del Polpo Paul, che pronosticava i risultati della nazionale tedesca nelle competizioni calcistiche internazionali. Veniva posto in mezzo a due ciotole di cozze, una recante la bandiera tedesca e l'altra quella della nazione avversaria. In base alla ciotola scelta si stabiliva il suo pronostico. La fama del polpo, che attraeva i media e numerosi visitatori, era dovuta al fatto che ha avuto una percentuale di successo elevata. Paul \u00e8 morto il 26 ottobre 2010.\nAmministrazione.\nGemellaggi.\nOberhausen \u00e8 gemellata con:"}
{"id": "62826", "revid": "287204", "url": "https://it.wikipedia.org/wiki?curid=62826", "title": "Alien3", "text": ""}
{"id": "62827", "revid": "125692305", "url": "https://it.wikipedia.org/wiki?curid=62827", "title": "Guglielmo II d'Inghilterra", "text": "Bench\u00e9 Guglielmo fosse un soldato efficace, fu un governante crudele e poco amato dai sudditi; secondo la \"Cronaca anglosassone\", egli fu \"odiato da quasi tutta la sua gente\". Il suo appellativo \"Rufus (il rosso)\", era verosimilmente dovuto al colore dei suoi capelli o al suo aspetto rubizzo, o forse a causa del suo carattere sanguinario. Non \u00e8 sorprendente che i cronisti del tempo dessero un giudizio duro di Rufus, poich\u00e9 tutti i letterati dell'epoca erano uomini di chiesa, contro i quali Rufus combatt\u00e9 duramente e a lungo.\nGuglielmo stesso sembra avesse un carattere estroverso, e il suo regno fu segnato dal suo temperamento bellicoso e dal disprezzo verso gli inglesi e la loro cultura. Non si spos\u00f2 mai e non ebbe nemmeno figli illegittimi; \u00e8 stato suggerito che fosse omosessuale.\nOrigine.\nSia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e il monaco e cronista inglese, Orderico Vitale, ed ancora il cronista e monaco benedettino inglese, Matteo di Parigi, era il figlio maschio terzogenito del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.Guglielmo il Conquistatore, sempre secondo Guglielmo di Jumi\u00e8ges, era l'unico figlio del sesto signore della Normandia, il quarto ad ottenere formalmente il titolo di Duca di Normandia, Roberto I e di Herleva di Falaise detta anche Arletta (1010 circa \u20131050 circa), di umili origini, che, secondo Guglielmo di Jumi\u00e8ges, era la figlia di Fulberto o Herberto, un cameriere del duca (\"Herleva Fulberti cubicularii ducis filia\") e della moglie Duda o Duwa, come ci conferma la \"Chronica Albrici Monachi Trium Fontium\".\nBiografia.\nI primi anni.\nL'esatta data di nascita di Guglielmo \u00e8 sconosciuta, ma si colloca tra il 1056 e il 1060. Nacque nel Ducato di Normandia, posseduto dal padre, e che sar\u00e0 ereditato dal fratello maggiore Roberto II di Normandia.Quando Guglielmo era ancora un ragazzo suo fratello Riccardo, il secondogenito, mor\u00ec in un anno imprecisato durante una partita di caccia nella New Forest, vicino a Southampton, lo stesso posto dove circa vent'anni dopo morirono sia Guglielmo II, che un loro nipote anche lui di nome Riccardo, figlio illegittimo del duca di Normandia, Roberto II, come ricorda il \"Florentii Wigornensis Monachi Chronicon\".\nPrediletto del padre, Guglielmo gli succedette sul trono d'Inghilterra quando questi mor\u00ec, infatti Guglielmo I sul letto di morte aveva riconosciuto che il Ducato di Normandia avrebbe dovuto essere affidato al figlio primogenito, Roberto Cosciacorta o il Corto, nonostante il suo comportamento irriguardoso, mentre lasci\u00f2 scritto all'Arcivescovo di Canterbury, Lanfranco, che il Regno d'Inghilterra andasse al suo figlio maschio terzogenito Guglielmo il Rosso (il \"The Chronicles of Florence of Worcester with two continuations\", conferma che il fratellastro di Guglielmo I, Oddone di Bayeux, con tanti altri che erano stati incarcerati, furono liberati, per ordine di Gugliemo il Conquistatore, che dispose che il figlio primogenito, Roberto, ottenesse il titolo di duca di Normandia, mentre il regno d'Inghilterra andasse al secondogenito, Guglielmo detto il Rosso).\nGuglielmo abbandon\u00f2 il padre morente a Rouen, secondo il \"Florentii Wigornensis Monachi Chronicon\", si precipit\u00f2 a Winchester, a prendere possesso del tesoro reale e poi si rec\u00f2 a Londra da Lanfranco e il 26 settembre fu incoronato in Westminster.\nIl fratello, Roberto, rientrato dall'esilio, denunci\u00f2 Guglielmo come usurpatore, ma, poco dopo, giunse ad un accordo con il fratello per nominarsi eredi a vicenda.\nInghilterra e Francia.\nQuesta pace dur\u00f2 tuttavia meno di un anno. Infatti la divisione tra Inghilterra e Normandia present\u00f2 un dilemma per quei nobili che avevano possedimenti su entrambi i lati della Manica. Siccome Guglielmo il Rosso e Roberto erano rivali naturali, i nobili non potevano sperare di compiacere entrambi i loro signori, e quindi correvano il rischio di perdere il favore dell'uno o dell'altro (o di entrambi). Con l'intento di unire ancora una volta Inghilterra e Normandia sotto un unico governante; nel 1088 essi si rivoltarono allora contro Guglielmo il Rosso, in favore di Roberto, ritenuto di carattere pi\u00f9 debole del fratello Guglielmo il Rosso e quindi migliore per gli interessi della nobilt\u00e0.\nLa rivolta per dare il trono inglese a Roberto fu capeggiata dal conte del Kent, il potente vescovo Oddone di Bayeux, zio sia di Guglielmo che di Roberto, come conferma anche il \"The Chronicles of Florence of Worcester with two continuations (London)\", liberato dopo cinque anni di prigionia. Si erano formati due partiti e Guglielmo il Rosso, che aveva l'appoggio della maggioranza del clero, comunque, riusc\u00ec a chiamare a raccolta gli inglesi (i nativi che fornirono i combattenti a piedi) e a sconfiggere, nel corso del 1088, la ribellione, forte soprattutto nel Kent e nel Sussex, organizzata intorno a Oddone e suo fratello, il conte di Cornovaglia, Roberto di Mortain, anche perch\u00e9 Roberto Cosciacorta o il Corto, come sempre a corto di denaro non si fece vivo in Inghilterra a sostenere i suoi seguaci.\nSempre secondo il \"The Chronicles of Florence of Worcester with two continuations (London)\", Oddone, avendo fortificato Rochester, aveva richiesto l'intervento del nipote, Roberto, che dalla Normandia, aveva inviato un piccolo corpo di armati, promettendo di arrivare al pi\u00f9 presto in aiuto di Oddone; ma Guglielmo II, con l'aiuto di Lanfranco, reag\u00ec e riusc\u00ec ad avere ragione dei rivoltosi prima dell'intervento di Roberto.Dopo essere stato sconfitto, Oddone fu bandito dal regno d'Inghilterra, la contea del Kent gli venne confiscata e fu costretto a rientrare in Normandia, a Bayeux, dove era ancora vescovo, mentre l'altro zio di Guglielmo, fratello di Oddone, Roberto di Mortain, venne perdonato.\nNel 1090 Guglielmo invase la Normandia, schiacciando le forze di Roberto e costringendolo a cedere la parte orientale del ducato. Poi i due si incontrarono a Caen, ricomposero le loro differenze e Guglielmo accett\u00f2 di aiutare Roberto a recuperare il Cotentin e l'Avranches, che Roberto aveva venduto al fratello minore, Enrico Beauclerc. Dopo essersi rappacificati, misero sotto assedio Mont Saint-Michel, dove si era rinchiuso Enrico Beauclerc, e dopo la sua resa lo costrinsero all'esilio, che pot\u00e9 tornare in Inghilterra, solo dopo il 1095.\nLotte di potere.\nGran parte del regno di Guglielmo II fu speso in aspre discussioni con la Chiesa; nel 1089, dopo la morte di Lanfranco, Arcivescovo di Canterbury, egli si appropri\u00f2 di entrate ecclesiastiche alle quali non aveva diritto, e per questo venne molto criticato. In questa attivit\u00e0 fu aiutato dal suo nuovo consigliere, Rainulfo Flambard, gi\u00e0 al servizio di suo padre, che, divenuto tesoriere, escogit\u00f2 nuovi sistemi di esazione, guadagnandosi l'odio della popolazione, ma resero felice re Guglielmo il Rosso; Flambard sugger\u00ec al re di lasciare vacante la sede di Canterbury, impossessandosi delle rimesse che forniva.\nSolo nel 1093, Guglielmo permise tale nomina dell'abate di Bec, Anselmo, il discepolo favorito di Lanfranco, perch\u00e9 era gravemente malato; Anselmo accett\u00f2 con la promessa della conseguente restituzione dei benefici ecclesiastici ed il riconoscimento di papa Urbano II, contro l'antipapa Clemente III.\nDopo che Anselmo era stato nominato Arcivescovo di Canterbury, si pervenne ad un lungo periodo di animosit\u00e0 tra Chiesa e Stato. Guglielmo e Anselmo si trovarono in disaccordo su diverse questioni ecclesiastiche ed anche economiche sulla divisione delle rendite dell'arcivescovado, poich\u00e9 Guglielmo II, appena guarito, non mantenne gli impegni; Urbano II, riconosciuto papa da Guglielmo il Rosso solo nel 1095, pur dando il suo appoggio ad Anselmo, non pronunci\u00f2 mai sentenze contro Guglielmo. Nell'ottobre 1097 Anselmo and\u00f2 in esilio volontario, recandosi a Roma. Il problema venne in qualche modo mitigato per Guglielmo dalla sua abilit\u00e0 nel reclamare per s\u00e9 le entrate dell'arcivescovado di Canterbury fintanto che Anselmo restava in esilio (ed Anselmo, secondo il \"Florentii Wigornensis Monachi Chronicon\", vi rimase fino al regno del successore di Guglielmo, Enrico I). Durante il regno di Guglielmo fu favorita l'immigrazione degli Ebrei, che avevano cominciato a trovare rifugio in Inghilterra gi\u00e0 con suo padre, Guglielmo il Conquistatore.\nGuglielmo ebbe delle diatribe anche con il re scozzese, Malcolm III, costringendolo a rendergli l'omaggio nel 1091 e catturando la citt\u00e0 di confine di Carlisle nel 1092. Comunque, Guglielmo ottenne il controllo effettivo del trono scozzese dopo la morte di Malcolm (Malcolm venne ucciso in un'imboscata tesagli dagli inglesi nei pressi di Alnwick). Nel 1096, Guglielmo appoggi\u00f2 il tentativo di Edgardo Atheling di detronizzare il fratello di Malcolm III, Donald Bane, a favore di suo nipote, anch'egli di nome, Edgardo. Edgardo Atheling sconfisse e cacci\u00f2 Donald III e il nipote Edgardo fu incoronato e govern\u00f2 la Scozia dal 1097 al 1107, dovendo la sua posizione a Guglielmo il Rosso, riconobbe sempre la superiorit\u00e0 inglese.\nInvece nel Galles, Guglielmo il Rosso tent\u00f2 una lenta conquista e, nel 1093, arriv\u00f2 a Pembroke, dove fu costruito un castello. Nel 1094 i gallesi, con un contrattacco, e in due anni, riuscirono a riconquistare quasi tutti i territori, solo il castello di Pembroke, riusc\u00ec a resistere all'assedio, nel 1096. Tra il 1097 ed il 1098 Guglielmo II tent\u00f2 di recuperare il terreno perduto nel Galles, con scarsi successi, ed il Galles del nord non fu mai ridotto all'obbedienza, rimanendo un principato indipendente, governato da Gruffydd ap Cynan.\nNel 1094, Guglielmo attacc\u00f2 la Normandia centrale e cerc\u00f2 di occupare Caen, ma il re di Francia, Filippo I accorse in aiuto di Roberto, facendosi pagare sia in denaro che in concessioni territoriali. Guglielmo fu cos\u00ec cacciato da Caen, e sullo slancio fu attaccato nella Normandia orientale; riusc\u00ec a salvarsi solo corrompendo Filippo I, che si ritir\u00f2 dall'impresa, permettendogli di rientrare in Inghilterra.\nNel 1095 Roberto di Mowbray, Conte di Northumbria, che aveva appoggiato Oddone d'Evreux, a cui era stato permesso di rientrare nella sua contea, non volle recarsi alla corte di Guglielmo per rendergli omaggio, si ribell\u00f2 ed ebbe l'appoggio di Ruggero di Lacy e di Guglielmo II d'Eu. Guglielmo il Rosso di conseguenza guid\u00f2 un esercito contro i ribelli e li sconfisse; il Conte venne spogliato dei suoi possedimenti e imprigionato per tutta la vita, Guglielmo di Eu, venne accusato di tradimento e per questo fu castrato e accecato, mentre il Lacy, fu privato di tutti i suoi possedimenti ed esiliato.\nNel 1096, mentre Guglielmo trattava col fratello Enrico per aiutarlo a rientrare in possesso dei feudi in Normandia che aveva comprato dal fratello Roberto e da cui era stato scacciato nel 1091. Suo fratello, Roberto, in quello stesso anno, decise di partecipare alla Prima crociata; egli, come sempre, aveva bisogno dei soldi per sovvenzionare l'impresa e secondo Guglielmo di Malmesbury, nel 1096, Roberto ipotec\u00f2 il ducato di Normandia a Guglielmo il Rosso per la somma di 10.000 marchi, allo scopo di raccogliere denaro per partire per la Terra Santa con la Prima Crociata. Guglielmo, come era solito fare, raccolse i soldi in tutta fretta, imponendo una tassa speciale alta e per nulla gradita, su tutta l'Inghilterra.\nAccompagnato dallo zio Oddone di Bayeux e da Edgardo Atheling, ultimo discendente del Casato dei Wessex e re d'Inghilterra per poche settimane prima di Guglielmo il Conquistatore, Roberto inizi\u00f2 il viaggio di trasferimento in compagnia del cugino, Roberto II conte delle Fiandre, con un seguito di cavalieri inglesi, normanni, franchi e fiamminghi nel settembre del 1096.\nPartito Roberto, Guglielmo govern\u00f2 quindi la Normandia come reggente, convinto che il fratello non sarebbe mai stato in grado di restituirgli la somma dovuta. Guglielmo, nel 1097, fece ritorno in Normandia, e fino al 1099 condusse delle campagne in Francia, catturando e occupando la contea del Maine ed iniziando la conquista del Vexin francese. Al momento della sua morte stava concordando col duca d'Aquitania, che aveva intenzione di recarsi in Terra Santa, un accordo, simile a quello fatto col fratello Roberto, per avere il controllo sul Poitou.\nLa morte atipica di Guglielmo Rufus.\nLa vita di Guglielmo Rufus si concluse con un evento le cui circostanze rimangono oscure. Nel corso di una bella giornata di agosto del 1100, Guglielmo organizz\u00f2 una battuta di caccia a New Forest, vicino a Southampton, (Hampshire). Il gruppo si sparse mentre cacciava le sue prede, e Guglielmo, in compagnia di Walter Tirel, Signore di Poix, rimase separato dagli altri. Fu l'ultima volta che venne visto vivo.Guglielmo fu trovato il giorno seguente da un gruppo di paesani del posto, mentre giaceva morto nel bosco con una freccia conficcata nel petto. Il corpo di Guglielmo venne abbandonato dai nobili nel luogo dove era caduto, perch\u00e9 la legge e l'ordine del regno morirono col Re, ed essi dovettero correre ai loro possedimenti inglesi o normanni per garantire i loro interessi. La leggenda vuole che a un locale carbonaio di nome Purkis venne lasciato il compito di portare il corpo del Re a Winchester a bordo del suo carretto.\nSecondo i cronisti, la morte di Guglielmo non fu dovuta ad assassinio. Walter e William stavano cacciando assieme quando Walter lasci\u00f2 partire un colpo che invece di raggiungere il bersaglio a cui aveva mirato, colp\u00ec Guglielmo nel petto. Guglielmo cadde pesantemente, conficcando la freccia in profondit\u00e0 e segnando cos\u00ec il suo destino. Walter cerc\u00f2 di aiutarlo, ma non ci fu niente da fare. Temendo che sarebbe stato accusato di omicidio, Walter preso dal panico, inforc\u00f2 il cavallo e fugg\u00ec. Questo \u00e8 il riassunto del racconto che ne fa Orderico Vitale, ricordando che alla caccia partecipava anche Enrico, il fratello minore di Guglielmo Rufus, che constatata la morte del fratello si precipit\u00f2 a Winchester, sede del tesoro reale.\nSecondo il \"Florentii Wigornensis Monachi Chronicon\", il 2 agosto 1100, Guglielmo stava cacciando nella New Forest, quando un certo Tirel, scocc\u00f2 una freccia che involontariamente colp\u00ec a morte il re. La morte di Guglielmo II viene riportato dagli \"Obituaires de Sens Tome II\".\nAi cronisti, un tale \"Atto di Dio\" apparve una fine giusta ed adatta per un Re malvagio. Comunque, nel corso dei secoli, l'ovvia suggestione che uno dei nemici di Guglielmo potesse aver prestato mano a questo evento straordinario, venne avanzata pi\u00f9 volte. Anche i cronisti dell'epoca fanno notare che Walter era noto come abile arciere, e difficilmente avrebbe scoccato un tiro cos\u00ec impetuoso. Inoltre Enrico, fratello di Guglielmo, che faceva parte del gruppo di cacciatori quel giorno, benefici\u00f2 direttamente della morte di Guglielmo, in quanto poco dopo venne incoronato Re, come ci riferisce Orderico Vitale.\nSugerio di Saint-Denis, un altro cronista, era amico di Tirel e gli diede rifugio durante il suo esilio in Francia. Egli disse in seguito: \"Venne lasciata all'accusa di un certo nobile, Walter Tirel, che egli avesse colpito il Re con una freccia; ma io l'ho spesso udito, quando non aveva pi\u00f9 niente da temere o da sperare, giurare solennemente che nel giorno in questione non si trovava nella parte di foresta dove il Re cacciava, n\u00e9 mai lo vide nella foresta.\", come viene riportato nel \"Florentii Wigornensis Monachi Chronicon\"\nSempre secondo il \"Florentii Wigornensis Monachi Chronicon\", Re Guglielmo II fu sepolto nella Cattedrale di Winchester. anche il \"The Chronicles of Florence of Worcester with two continuations\", conferma la sepoltura nella Cattedrale di Winchester, ricordando che nello stesso posto morirono anche suo fratello, Riccardo, circa venti anni prima ed un nipote, anche lui di nome Riccardo, figlio illegittimo del duca di Normandia, Roberto II, un anno prima.\nA Guglielmo succedette il fratello minore Enrico, che ormai da oltre cinque anni viveva in Inghilterra ed aveva l'appoggio sia della nobilt\u00e0 che della popolazione inglese. Roberto era in Terra santa e anche se rientr\u00f2 subito, si trov\u00f2 al suo ritorno di fronte al fatto compiuto.\nLa Pietra di Rufus.\nUna pietra nota come la \"Pietra di rufus\", segna il punto in cui si crede che cadde. (SU 270\u00a0124)\nL'iscrizione sulla Pietra di Rufus riporta queste parole:\nDiscendenza.\nGuglielmo non si spos\u00f2 e di lui non si conosce alcuna discendenza. Orderico Vitale scrisse che Guglielmo Rufus non ha mai avuto una moglie legittima, ma non disdegnava avere delle amanti anche se erano donne sposate\nGuglielmo II nella narrativa.\nGuglielmo II \u00e8 indirettamente il soggetto di due racconti storici di George Shipway, intitolati \"The Paladin\" e \"The Wolf Time\". Il personaggio principale \u00e8 Walter Tirel (o Tyrell) il presunto assassino di re Guglielmo, e la principale motivazione nella trama dei racconti \u00e8 che l'assassinio venne architettato da Enrico."}
{"id": "62831", "revid": "709565", "url": "https://it.wikipedia.org/wiki?curid=62831", "title": "M\u00fclheim an der Ruhr", "text": "M\u00fclheim an der Ruhr (in basso tedesco \"M\u00f6lm\") \u00e8 una citt\u00e0 extracircondariale di abitanti della Renania Settentrionale-Vestfalia, in Germania.\nGeografia fisica.\nM\u00fclheim an der Ruhr si trova nella regione della Ruhr, tra Duisburg ed Essen, a nord-est di D\u00fcsseldorf.\nSport.\nA M\u00fclheim an der Ruhr \u00e8 presente una squadra di football americano, i M\u00fclheim Shamrocks, che ha vinto un campionato femminile.\nAmministrazione.\nGemellaggi.\nM\u00fclheim \u00e8 gemellata con:"}
{"id": "62833", "revid": "547992", "url": "https://it.wikipedia.org/wiki?curid=62833", "title": "Drusilla", "text": "Biografia.\nRimasta orfana di padre, si spos\u00f2 molto giovane, ma rimase presto vedova. La madre ed i fratelli Nerone Cesare (6 - 31) e Druso Cesare (8 - 33), esiliati da Tiberio, morirono in circostanze oscure nell'ambito delle manovre di Seiano per garantirsi la successione al principato.\nDrusilla, nel 33, spos\u00f2 Lucio Cassio Longino, da cui divorzi\u00f2 nel 37. Come secondo marito ebbe Marco Emilio Lepido. Nel 37 mor\u00ec Tiberio e gli successe Caligola, fratello di Drusilla. Alcuni autori come Tacito e Svetonio riportano di rapporti incestuosi tra Drusilla ed il fratello. Tali affermazioni, come altre riferite a Caligola, hanno sollevato numerosi dubbi sulla loro veridicit\u00e0 in quanto inquadrabili nello scontro di poteri tra Senato e principe, scontro che si sviluppa nei primi decenni dell'impero.\nQuando Caligola si ammal\u00f2 e rischi\u00f2 di morire, nel 37, dopo otto mesi di regno, non affid\u00f2 la reggenza al successore designato, che poi far\u00e0 uccidere, Tiberio Gemello, ma proprio a Drusilla che dopo la morte ebbe da Caligola il titolo di \"augusta\". Caligola aveva comunque un innegabile affetto per la sorella, al punto che quando questa, nel 38, mor\u00ec di malattia a soli 21 anni, l'imperatore ne decret\u00f2 il culto, divinizzandola come \"Diva Giulia\".\nDrusilla \u00e8 anche il secondo nome di Livia, la moglie di Augusto (Livia Drusilla).\nIl nome di \"Giulia Drusilla\" viene inoltre dato da Caligola alla figlia che ebbe da Milonia Cesonia, proprio in memoria dell'amatissima sorella."}
{"id": "62834", "revid": "1652134", "url": "https://it.wikipedia.org/wiki?curid=62834", "title": "Ren\u00e9 Thom", "text": "Biografia.\nSi \u00e8 laureato in matematica all'\u00c9cole normale sup\u00e9rieure di Parigi per poi entrare come ricercatore al centro nazionale di ricerche francese nel 1947 e vi \u00e8 rimasto fino al 1951. Ha insegnato presso le facolt\u00e0 di scienze a Strasburgo ed a Grenoble. Dal 1963 ha insegnato all'Istituto di alti studi scientifici di Bures-sur-Yvette. Nel 1958 gli \u00e8 stata assegnata la medaglia Fields, il massimo riconoscimento internazionale per la matematica. \u00c8 stato membro dell'Accademia delle arti e delle scienze statunitense e dell'Accademia delle scienze di Parigi dal 1976.\nIl pensiero matematico.\nRen\u00e9 Thom \u00e8 fra coloro che hanno recato i maggiori contributi alla topologia differenziale, ma \u00e8 noto in particolare per la teoria delle catastrofi, con la quale ha cercato di applicare la matematica ai fenomeni naturali. In particolare, la teoria studia i modelli matematici di fenomeni discontinui causati dalla continua variazione dei parametri da cui dipendono. Thom ha classificato sette possibili tipi di catastrofi elementari, dove per catastrofe si intende un cambiamento improvviso di un processo strutturalmente stabile. Questa teoria si applica alla genesi ed all'evoluzione in campi che vanno dalle scienze fisiche (meteorologia, fisica, ingegneria, biologia) alle scienze umane e sociali (linguistica, semiotica, etologia, sociologia, economia). Secondo Thom, il mondo non \u00e8 caotico, ma \u00e8 una serie di strutture razionali la cui successione \u00e8 oggetto d'indagine della morfologia.\nIl pensiero pedagogico.\nNel corso del Novecento, Ren\u00e9 Thom ha contribuito al dibattito in merito all'insegnamento della matematica, criticando duramente le posizioni sostenute dai cosiddetti \"matematici moderni\". Per \"matematica moderna\" si intende un orientamento di studi matematici che si afferma negli anni '60, e che trova le sue radici nelle correnti assiomatiche (le quali privilegiano l'aspetto astratto della disciplina, sostenendo che l'intero corpus dei concetti matematici si desume da assiomi, verit\u00e0 indimostrabili che non vengono definite, bens\u00ec svuotate di ogni significato) e nel bourbakismo (una linea di analisi che individua, alla base di ogni concetto matematico, la teoria degli insiemi). I modernisti ribadivano la necessit\u00e0 di un rinnovamento pedagogico dell'insegnamento della matematica, ed auspicavano uno svecchiamento dei programmi, per spingere i docenti ad attuare nuove metodologie didattiche. Si dovevano privilegiare quegli argomenti che favorivano un atteggiamento euristico, di scoperta dei bambini, stimolando la loro creativit\u00e0; pertanto occorreva abbandonare alcuni ambiti di insegnamento tradizionale della matematica, tra cui la geometria euclidea, preferendo piuttosto l'approfondimento di quelle strutture astratte, logiche, topologiche, algebriche e di insieme, ritenute alla base della progressione del pensiero matematico.\nLa posizione di Thom \u00e8 chiara: nell'insegnamento della matematica si deve invece privilegiare la ricerca del significato degli oggetti matematici, non le loro relazioni formali e la loro natura astratta; \u00e8 esattamente questo che interessa al matematico: egli d\u00e0 un significato ad ogni proposizione, non guarda prima di tutto ad aspetti formali. Pertanto, anche la pedagogia deve adottare questa linea: insegnando, deve sforzarsi di ricreare tutte quelle esperienze che nella storia hanno dato origine ai concetti matematici, poich\u00e9 il significato di questi ultimi \u00e8 costruito all'interno della loro storia. Esperienza fondamentale in questo senso \u00e8 proprio la geometria euclidea: essa fa leva sull'intuizione, permettendo di cogliere in maniera pi\u00f9 diretta il significato dei concetti proposti - un esempio pu\u00f2 essere la definizione di punto: \"ci\u00f2 che non ha parti\"; al tempo stesso, si trova in una posizione intermedia a livello formale, in quanto introduce al ragionamento astratto, ricercando verit\u00e0 universalmente valide. \u00c8 perci\u00f2 uno strumento didattico potente proprio nell'ottica della crescita del ragionamento euristico nei bambini. Essi, di fatto, non fondano il proprio pensiero matematico su una serie di strutture formali mentali acquisite progressivamente, quanto piuttosto sull'esperienza concreta e intuitiva dei concetti matematici nella realt\u00e0."}
{"id": "62835", "revid": "1272592", "url": "https://it.wikipedia.org/wiki?curid=62835", "title": "Distribuzione chi quadrato non centrale", "text": "&lt;/math&gt;\n | curtosi = formula_1\n | entropia =\n | momgenfun = formula_2 per formula_3\n | funzcar = formula_4\nIn teoria delle probabilit\u00e0 una distribuzione formula_5 non centrale (chi quadrato, o chi quadro), \u00e8 una distribuzione di probabilit\u00e0 che generalizza la distribuzione formula_5, descrivendo la somma dei quadrati di variabili aleatorie con distribuzioni normali ridotte ma non centrate.\nIn statistica viene impiegata per l'analisi della varianza e per alcuni test di verifica d'ipotesi.\nDefinizione.\nLa distribuzione formula_7 descrive la variabile aleatoria\ndove formula_9 sono variabili aleatorie variabili indipendenti aventi distribuzioni normali ridotte (ma non necessariamente centrate) formula_10, i cui valori attesi soddisfano\nIl parametro \"k\" \u00e8 detto \"numero di gradi di libert\u00e0\" e formula_12 \u00e8 il parametro di \"non centralit\u00e0\". (La notazione per formula_12 non \u00e8 uniforme: alcuni autori prendono formula_12 pari alla met\u00e0, oppure alla radice quadrata di questa somma.)\nIn particolare, per formula_15 le variabili formula_16 sono centrate e si ottiene nuovamente la distribuzione \u03c72:\n\u00c8 possibile definire la distribuzione \u03c72 non centrale anche tramite variabili aleatorie indipendenti formula_18 di distribuzione normale standard formula_19, prendendo formula_20, ovvero\nIndipendenza di \u03bb.\nLa distribuzione formula_7 dipende da \u03bb e non dai singoli valori \u03bc\"i\".\nSullo spazio euclideo di dimensione \"k\", infatti, si possono considerare i vettori \nla distribuzione di probabilit\u00e0 del vettore normale multivariato formula_24 \u00e8 isotropa, ovvero invariante per isometria.\nIn particolare la variabile aleatoria formula_25, che \u00e8 il quadrato della norma di formula_26, dipende dalle formula_27 solo in termini della norma di formula_28, ovvero formula_29.\nPropriet\u00e0.\nSomma.\nPer definizione, la somma di variabili aleatorie di distribuzioni \u03c72 non centrali \u00e8 ancora una variabile aleatoria di distribuzione \u03c72 non centrale (somma dei quadrati di variabili normali ridotte).\nPi\u00f9 precisamente, la somma di due variabili aleatorie con distribuzioni formula_30 e formula_31 \u00e8 una variabile aleatoria con distribuzione formula_7, con formula_33 e formula_34.\nMistura di distribuzioni \u03c72.\nLa distribuzione \u03c72 \"non centrale\" pu\u00f2 essere espressa come mistura di distribuzioni \u03c72, pesate secondo la distribuzione di Poisson.\nIn altri termini \u00e8 la distribuzione di una variabile aleatoria \"Z\", dipendente da una variabile aleatoria \"J\" di legge di Poisson formula_35, con distribuzione condizionata di \"Z\" rispetto a \"J\" data da formula_36.\nIn particolare di \u03c72(\"k\",\u03bb) si possono descrivere \ntramite la densit\u00e0 di probabilit\u00e0 formula_39 e la funzione di ripartizione formula_40 delle distribuzioni \u03c72(\"k\"+2\"j\").\nCaratteristiche.\nLa funzione generatrice dei momenti della distribuzione \u03c72(\"k\",\u03bb) non centrale \u00e8\nI primi momenti semplici della distribuzione sono\ne i suoi primi momenti centrali sono\nLa funzione caratteristica di \u03c72(\"k\",\u03bb) \u00e8 \nFormule alternative.\nDensit\u00e0 di probabilit\u00e0.\nLa densit\u00e0 di probabilit\u00e0 formula_50 della distribuzione \u03c72(\"k\",\u03bb) non centrale pu\u00f2 essere descritta tramite altre formule.\nUna formula alternativa \u00e8\ndove\n\u00e8 una funzione di Bessel del primo tipo, modificata.\nUna terza formula \u00e8\nFunzione di ripartizione.\nAnche la funzione di ripartizione formula_55 della distribuzione \u03c72(\"k\",\u03bb) non centrale pu\u00f2 essere descritta tramite altre formule. In particolare in statistica sono stati proposti alcuni metodi per cercare di calcolarne alcuni valori formula_56.\nUna formula ricorsiva, basata sulla funzione di ripartizione della distribuzione \u03c72 (centrale) \u00e8\ndove\nValori approssimati si possono invece ottenere tramite la distribuzione Gamma e i primi due\no tre\nmomenti, oppure tramite la distribuzione normale.\nDistribuzioni non centrali.\nUtilizzando la distribuzione \u03c72 non centrale come generalizzazione della distribuzione \u03c72 (centrale) \u00e8 possibile definire versioni \"non centrali\" delle distribuzioni t di Student, F di Fisher-Snedecor e Beta."}
{"id": "62836", "revid": "125628879", "url": "https://it.wikipedia.org/wiki?curid=62836", "title": "Politetrafluoroetilene", "text": "Il politetrafluoroetilene (PTFE) \u00e8 il polimero appartenente alla classe dei perfluorocarburi (PFC) derivante dall'omopolimerizzazione del tetrafluoroetene.\nNormalmente \u00e8 pi\u00f9 conosciuto attraverso le sue denominazioni commerciali Teflon, Fluon, Algoflon, Hostaflon, Inoflon e Guaflon, in cui al polimero vengono aggiunti altri componenti stabilizzanti e fluidificanti per migliorarne le possibilit\u00e0 applicative, oppure cariche a base di silice, carbone, bronzo, inox e solfato di bario per incrementare le prestazioni in ambito meccanico, pneumatico o chimico, cos\u00ec come per applicazioni farmaceutiche.\n\u00c8 una materia plastica liscia al tatto e resistente a temperature fino ai , usata nell'industria per ricoprire superfici sottoposte ad alte temperature alle quali si richiede una \"antiaderenza\" e una buona inerzia chimica. Le padelle da cucina definite \"antiaderenti\", sono tali perch\u00e9 ricoperte all'interno di uno strato di PTFE (Teflon).\n\u00c8 inoltre il materiale con il coefficiente di attrito pi\u00f9 basso conosciuto, con attrito dinamico TFE-Acciaio pari a 0,04, mentre l'attrito statico \u00e8 pari a 0,07 / 0,14.\nStoria.\nIl \"PTFE\" venne scoperto casualmente nel 1938 da Roy Plunkett durante un tentativo di fabbricazione di un nuovo clorofluorocarburo da usare come refrigerante per i cicli a compressione. Plunkett stava misurando la portata di gas controllando il peso della bombola in cui era contenuto del tetrafluoroetene gassoso. La portata di gas si interruppe molto prima che la bilancia indicasse la bombola di tetrafluoroetilene come vuota.\nUna volta segata la bombola Plunkett not\u00f2 che sulle pareti interne si era formato un rivestimento ceroso estremamente scivoloso e sostanzialmente insolubile anche a contatto con gli agenti chimici pi\u00f9 aggressivi. Le analisi chimiche effettuate confermarono che si trattava di politetrafluoroetilene. Kinetic Chemicals brevett\u00f2 il prodotto nel 1941, e registr\u00f2 il nome commerciale \"Teflon\" nel 1945.\nFu l'americana DuPont a produrlo per prima in un suo impianto pilota per fornirne alcune quantit\u00e0 all'esercito statunitense impegnato nella costruzione della prima bomba atomica. All'interno del Progetto Manhattan il PTFE venne usato come rivestimento interno nelle apparecchiature contenenti Esafluoruro di uranio nel complesso K-25 a Oak Ridge, Tennessee.\nNel 1954 un ingegnere francese, Marc Gr\u00e9goire, su consiglio della moglie prov\u00f2 il Teflon che usava per l'equipaggiamento da pesca sulle sue pentole. I risultati furono cos\u00ec buoni che inizi\u00f2 la commercializzazione di pentole rivestite di PTFE sotto il marchio di Tefal.\nIn Italia la produzione industriale del PTFE inizi\u00f2 nel 1954 ad opera della Montecatini, che lo commercializz\u00f2 con il nome di Algoflon. La produzione continua ancora oggi nel sito italiano di Spinetta Marengo (AL).\nSintesi.\nLa polimerizzazione a catena avviene per via radicalica in presenza di un opportuno iniziatore - spesso un ossidante quale l'acqua ossigenata, un persolfato o un perossido organico - in condizioni di temperatura e pressione che dipendono dal catalizzatore scelto.\nLa reazione pu\u00f2 essere condotta per polimerizzazione in sospensione o per polimerizzazione in emulsione acquosa (considerando l'insolubilit\u00e0 del PTFE in qualsiasi solvente organico). \u00c8 necessario che il tensioattivo utilizzato sia perfluorurato (PFOA, GenX, ...).\nLa polimerizzazione \u00e8 una reazione fortemente esotermica, si accompagna cio\u00e8 ad un grande sviluppo di calore; sono quindi necessari accorgimenti per controllare la temperatura della reazione e impedirle di raggiungere livelli troppo elevati (maggiori di 80\u00a0\u00b0C), oltre i quali la reazione diventa esplosiva sviluppando tetrafluorometano e carbonio.\nPropriet\u00e0.\nIl PTFE presenta una serie di caratteristiche peculiari che lo avevano portato ad essere considerato materiale strategico fino agli anni settanta.\nLe caratteristiche principali sono:\nQueste caratteristiche assumono ulteriore importanza se si considera che si mantengono praticamente inalterate in un campo di temperature comprese tra i .\nIl PTFE, inteso solo come derivato 100% del TFE, non fonde a elevate temperature ma si decompone.\nA questo problema si \u00e8 ovviato in diversi modi:\nCon il secondo modo di procedere si ha la formazione del cosiddetto PTFE modificato lavorabile per stampaggio isostatico per la realizzazione di manufatti oppure per il rivestimento tubazioni per il trasporto di prodotti corrosivi, fino alla variante brevettata ULTRA con sinterizzazione doppia multidirezionale di PTFE caricato e PTFE conduttivo elettrico per la dissipazione delle cariche elettrostatiche.\nApplicazioni.\nLe notevoli caratteristiche del PTFE ne hanno fatto uno dei materiali pi\u00f9 utilizzati in campo casalingo e industriale.\nCome riportato sopra, l'applicazione sicuramente pi\u00f9 conosciuta \u00e8 quella delle padelle antiaderenti (si ricopre la superficie con un sottile strato di teflon in modo che i cibi non si attacchino durante la cottura).\nNell'industria chimica \u00e8 utilizzato per la realizzazione di guarnizioni e parti destinate al contatto con agenti corrosivi (ad esempio l'acido solforico concentrato).\nViene usato nei motori, per abbattere l'attrito del cambio e nei sistemi di iniezione con la carica di grafite guaflex per ridurre l'attrito di primo distacco.\nIl PTFE espanso \u00e8 utilizzato in odontoiatra per creare membrane non riassorbibili, utili negli interventi di rigenerazione ossea guidata (GBR).\nUn film di teflon viene usato nei laboratori chimici per garantire la tenuta dei giunti di vetro smerigliato, senza il rischio di incorrere nell'eventuale difficile distacco delle parti.\nUn foglio di teflon viene interposto tra due delle piastre metalliche che compongono a \"sandwich\" gli apparecchi d'appoggio in acciaio dei ponti. Questi apparecchi d'appoggio funzionano per strisciamento, sfruttando il basso coefficiente d'attrito che si ha tra una superficie in acciaio inossidabile lavorata a specchio ed il PTFE.\nViene utilizzato anche nei tergicristalli dei veicoli.\nNell'industria elettrica \u00e8 un utile materiale isolante.\nIn liuteria \u00e8 utilizzato come additivo nel materiale di costruzione dei capotasti sintetici, come la grafite, affinch\u00e9 vi sia basso attrito tra le corde e il capotasto stesso.\nNella meccanica \u00e8 utilizzato come ingrediente aggiuntivo al lubrificante per catene di trasmissione nei motocicli e componenti meccanici.\nEsistono inoltre additivi al teflon da aggiungere agli oli motore e agli oli trasmissione: si tratta di prodotti che svolgono una funzione antiattrito per i componenti meccanici. \nNell'informatica \u00e8 utilizzato come piedini di rimpiazzo dei mouse da gioco, per ridurne l'attrito e la frizione sui tappetini.\nNell'industria della produzione di trafile per pasta alimentare \u00e8 usato per la realizzazione della parte trafilante degli inserti, che d\u00e0 alla pasta prodotta con essi l'aspetto liscio e giallo, al contrario della pasta prodotta con inserti con parti trafilanti in bronzo (tradizionali).\nL'intera copertura esterna dell'Allianz Arena di Monaco \u00e8 ricoperta da 2 874 cuscini pneumatici in PTFE, che vengono illuminati a seconda della squadra in campo.\nViene utilizzato nella variante HPTFE per la costruzione delle piastre degli scambiatori di calore GUARDIAN per garantire, insieme con i tubi in carburo di silicio, uno scambio termico 10 volte superiore all'acciaio inox ma con una resistenza chimica agli ossidanti senza paragoni.\nSicurezza.\nA circa si decompone, liberando una gamma di gas fluorurati tossici, fra i quali perfluoropropene e perfluoroisobutene.\nLa pirolisi di PTFE \u00e8 rilevabile a e sviluppa diversi gas fluorocarburi ed un sublimato. Uno studio su animali condotto nel 1955 ha concluso che \u00e8 improbabile che questi prodotti vengano generati in quantit\u00e0 significative per la salute a temperature inferiori a .\nTuttavia si ritiene generalmente che il PTFE non presenti alcun rischio di tossicit\u00e0 finch\u00e9 viene mantenuto a temperature inferiori ai ; non richiede pertanto accorgimenti particolari per il suo impiego quotidiano. Vanno invece prese precauzioni durante le fasi di lavorazione e stampaggio.\nMentre normalmente il PTFE \u00e8 stabile e non tossico, inizia a deteriorarsi quando la temperatura delle pentole raggiunge i e si decompone al di sopra di . Questi sottoprodotti della degradazione possono essere letali per gli uccelli e possono causare sintomi simil-influenzali negli esseri umani. Nel maggio 2003 l'organizzazione per la ricerca e la difesa dell'ambiente Environmental Working Group ha presentato un sunto di 14 pagine con la US Consumer Product Safety Commission recante una petizione per una norma che richieda che pentole ed apparecchi riscaldanti con rivestimenti antiaderenti rechino l'etichetta di pericolo per le persone e per gli uccelli\nLa carne \u00e8 solitamente fritta tra e la maggior parte degli oli inizia a fumare prima del raggiungimento della temperatura di , ma ci sono almeno due oli da cucina (olio di cartamo ed olio di avocado raffinati) che hanno un punto di fumo pi\u00f9 alto. Anche le pentole lasciate a scaldare vuote possono superare questa temperatura."}
{"id": "62838", "revid": "58474", "url": "https://it.wikipedia.org/wiki?curid=62838", "title": "D20 (dado)", "text": ""}
{"id": "62839", "revid": "125828654", "url": "https://it.wikipedia.org/wiki?curid=62839", "title": "Sava (fiume)", "text": "Il Sava () \u00e8 un fiume dell'Europa orientale, tra i maggiori affluenti di destra del Danubio.\nUn tempo interamente compreso nel territorio dell'ex-Jugoslavia, nasce nell'odierna Slovenia, presso Bled; nel suo corso lungo bagna Zagabria, capitale della Croazia e, pochi chilometri dopo, Sisak, localit\u00e0 a partire dalla quale diventa navigabile e riceve le acque del Kupa; attraversa la Bosnia ed Erzegovina ed entra in Serbia terminando nel Danubio a Belgrado con un delta nel quale sorge un isolotto.\nTributario del bacino idrografico del Mar Nero, drena un'area di .\nIl corso.\nIl fiume nasce dalla confluenza di due rami sorgentiferi: \"Sava Dolinka\" e \"Sava Bohinjka\" che si uniscono presso le citt\u00e0 slovene di Lesce e Radovljica.\nDa qui fino alla confluenza con il Danubio a Belgrado \u00e8 lunga 945 chilometri, ma considerando la misurazione dall'inizio del ramo sorgentifero pi\u00f9 lungo (la \"Sava Dolinka\"), la lunghezza sale a 990 chilometri.\nAttraverso il Danubio, appartiene al bacino idrografico del Mar Nero ed \u00e8 il pi\u00f9 lungo affluente di destra del Danubio, secondo in assoluto dietro al Tibisco.\nUn tempo interamente ricompreso nel territorio della Jugoslavia, era il fiume pi\u00f9 lungo del Paese.\nAttraversa i sobborghi di Lubiana e la citt\u00e0 di Zagabria e riceve le acque di vari affluenti tra cui, in ordine: Krka (di destra), Lonja (di sinistra), Kupa, Una, Vrbas, Bosna (tutti di destra), Bosut (di sinistra), Drina e Kolubara (di destra). \nIl fiume \u00e8 navigabile per circa .\nCaratteristiche sono le sue inondazioni, a volte devastanti. Lungo il fiume \u00e8 stata installata negli anni sessanta una grossa centrale termoelettrica a carbone, la centrale termoelettrica di Trbovlje.\nStoria.\nIl fiume Sava fu teatro di un importante avvenimento storico ai tempi di Teodosio I nel 379, a quanto riferisce Sozomeno. Teodosio I, che era riuscito a cacciare gli Unni, tradizionali nemici, dai Balcani settentrionali, si ritrov\u00f2 ad avere alleati dei forti cavalieri unni e insieme a loro, rapidamente, sconfisse l'esercito dell'usurpatore Magno Massimo. "}
{"id": "62840", "revid": "466539", "url": "https://it.wikipedia.org/wiki?curid=62840", "title": "Florence Nightingale", "text": "Biografia.\nGiovent\u00f9.\nNacque in una famiglia molto benestante e parte dell'\u00e9lite borghese britannica: il padre William Edward Nightingale, nato William Edward Shore (1794-1874), fu un pioniere dell'epidemiologia; la madre era Frances \"Fanny\" Smith (1789-1880), mentre il nonno materno era l'abolizionista William Smith (1756-1835); la nonna paterna, Mary Evans, era la nipote di Peter Nightingale, che costru\u00ec la residenza di famiglia.\nFu chiamata Florence in onore di Firenze (\"Florence\" in inglese), la citt\u00e0 dove era nata, a Villa Colombaia (per la stessa ragione la sorella maggiore, nata a Napoli, fu chiamata Parthenope). La famiglia possedeva una tenuta nel Derbyshire e risiedeva normalmente nel Buckinghamshire.\nProfondamente cristiana, e ispirata da quella che lei considerava una chiamata divina, sperimentata pi\u00f9 volte a partire dal 7 febbraio 1837, nel 1845 annunci\u00f2 alla famiglia di volersi dedicare alla cura di persone malate e indigenti. L'opposizione della famiglia e soprattutto della madre mette in luce il suo carattere molto forte e determinato e la sua ribellione contro i ruoli di moglie e madre attribuiti dalla societ\u00e0 alle donne della sua condizione. Per il timore che il matrimonio interferisse con la sua vocazione di infermiera, nel 1851 rifiut\u00f2 la pluriennale corte di Richard Monckton Milnes, politico e poeta (poi primo Lord Houghton e suo grande sostenitore), sempre contro la volont\u00e0 materna.\nQuella di infermiera all'epoca era una professione poco stimata, tanto che nell'esercito erano equiparate alle vivandiere. Pur non avendo una formazione di tipo medico-infermieristico, la Nightingale riconobbe ben presto le carenze della professione infermieristica come era esercitata ai tempi. Gi\u00e0 nel dicembre 1844 divenne la principale propagandista per un miglioramento delle cure mediche negli ambulatori delle \"workhouses\" per le persone povere, ottenendo l'appoggio di Charles Pelham Villiers, primo presidente del Poor Law Board istituito nel 1847, e prendendo parte alla riforma generale delle Poor Laws (per la Scozia nel 1845, per il resto del regno nel 1847).\nNel 1847 conobbe a Roma Sidney Herbert, politico e gi\u00e0 ministro della guerra (lo sar\u00e0 nuovamente durante la Guerra di Crimea): la loro duratura amicizia sar\u00e0 decisiva sia per la di lei esperienza in Crimea e oltre, sia per la carriera politica di lui, interrotta da morte prematura nel 1861.\nNel 1849 prest\u00f2 assistenza sanitaria ai difensori della Repubblica Romana.\nNel 1850, al fine di chiarirsi le idee sul proprio futuro, scrisse \"Suggestions for Thought to Searchers after Religious Truth\"; mai pubblicato in vita, e solo in parte nel 1928 grazie a Ray Strachey, \u00e8 al tempo stesso opera di teologia e di femminismo.\nSubito dopo, nel 1850 soggiorn\u00f2 per un periodo a Kaiserswerth presso D\u00fcsseldorf, un ospedale fondato da Theodor Fliedner e gestito da un gruppo di diaconesse luterane, e rimase molto impressionata dall'elevata qualit\u00e0 delle cure mediche fornite; vi torn\u00f2 nel 1851 per un periodo di formazione e per preparare la pubblicazione di un rapporto pubblicato anonimamente (\"The Institution of Kaiserswerth on the Rhine, for the Practical Training of Deaconesses, etc\"). Suo padre le concesse una rendita annua di 500 sterline (40.000 euro di oggi), che le permise di seguire la propria vocazione senza preoccupazioni economiche.\nNella guerra di Crimea.\nDal 22 agosto 1853 al 18 ottobre 1854, la Nightingale fu sovrintendente all'Institute for the Care of Sick Gentlewomen di Londra. Qualche tempo dopo l'inizio della guerra di Crimea la stampa riport\u00f2 notizie delle gravissime condizioni in cui venivano curati i feriti. Il 21 ottobre 1854, autorizzata da Sidney Herbert, Nightingale part\u00ec con 38 infermiere volontarie addestrate da lei (compresa la propria zia materna) per la Turchia e ai primi di novembre giunse a Scutari (oggi diventato un quartiere della citt\u00e0 di Istanbul), a 500\u00a0km (via mare) da Balaklava, quartier generale della spedizione britannica in Crimea, presso Sebastopoli.\nAll'ospedale militare allestito nella caserma Selimiye di Scutari, Florence Nightingale e le sue infermiere scoprirono che i soldati feriti erano mal curati nell'indifferenza delle autorit\u00e0: il personale medico era sovraccarico, le medicine erano scarse, l'igiene trascurata, le infezioni di massa comuni e spesso fatali, la cucina non attrezzata. Nonostante qualche resistenza da parte dei medici, le infermiere pulirono a fondo l'ospedale e gli strumenti e riorganizzarono l'assistenza, ma la mortalit\u00e0 non diminu\u00ec: dovuta solo per il 10% alle ferite, essa dipendeva dal sovraffollamento, dalla mancanza di ventilazione e dalle carenze del sistema fognario. Solo nel marzo 1855 una commissione sanitaria inviata dall'Inghilterra risolse gli ultimi due problemi, portando a una drastica riduzione della mortalit\u00e0.\nSolo al suo ritorno in patria, raccogliendo materiale per la Royal Commission on the Health of the Army, la Nightingale comprese l'importanza di questi ultimi aspetti, tanto da dar loro priorit\u00e0 anche in tempo di pace e in campo civile. Pertanto, la sua teoria di \"nursing\" \u00e8 incentrata sul concetto di ambiente, fattore principale nello sviluppo di malattie. Individu\u00f2, infatti, cinque requisiti essenziali che un ambiente deve possedere per essere salubre: aria pulita, acqua pura, sistema fognario efficiente, pulizia, luce; aggiunge anche requisiti come silenzio, calore e dieta, non essenziali, ma positivi.\nDurante la guerra di Crimea Florence Nightingale ricevette il soprannome di \"The Lady with the Lamp\" (\"la signora con la lampada\"), derivato da un articolo del \"Times\" che ne lodava l'abnegazione (\"\"When all the medical officers have retired for the night (...) she may be observed alone, with a little lamp in her hand, making her solitary rounds\") e che fu reso popolare dalla poesia \"Santa Filomena\" (1857) di Longfellow (\"Lo! in that hour of misery/A lady with a lamp I see/Pass through the glimmering gloom/And flit from room to room\"\").\nColpita da febbri, probabilmente una forma cronica di brucellosi, Florence Nightingale ritorn\u00f2 in patria come eroina il 7 agosto 1857 e si stabil\u00ec a Londra al Burlington Hotel presso Piccadilly, dove si mise in quarantena vietando l'accesso persino alla madre e alla sorella maggiore. Ciononostante, in risposta a un invito della Regina Vittoria ebbe un ruolo centrale nella costituzione della Royal Commission on the Health of the Army, presieduta da Sidney Herbert. In quanto donna, non poteva essere nominata a farne parte, ma scrisse il Rapporto Finale della Commissione, di pi\u00f9 di 1 000 pagine e ricco di statistiche dettagliate (dotata per la matematica, continuava cos\u00ec l'interesse paterno per la statistica), e fu centrale anche nella successiva attuazione delle raccomandazioni finali del rapporto, che rivoluzionarono la sanit\u00e0 militare: fu costituito l'Army Medical College e molti ospedali, soprattutto militari, vennero costruiti seguendo le sue indicazioni.\nMaturit\u00e0.\nMentre era ancora in Turchia, il 29 novembre 1855, una manifestazione di riconoscenza per il suo lavoro sfoci\u00f2 nella costituzione del Nightingale Fund per la formazione delle infermiere, con una marea di generose donazioni; Sidney Herbert funse da segretario onorario e Giorgio, Duca di Cambridge (combattente in Crimea e comandante in capo dell'esercito) da presidente. Nel 1859 Florence Nightingale aveva 45\u00a0000 sterline a disposizione che le permisero di istituire la Nightingale Training School presso il St. Thomas' Hospital di Londra il 9 luglio 1860 (oggi \u00e8 la Florence Nightingale School of Nursing and Midwifery e fa parte di King's College London). Questa era aperta a un massimo di 15 allieve, aveva durata di un anno ed era caratterizzata da un forte zelo religioso, disciplina di tipo militare, modelli culturali delle famiglie ricche dell'epoca. Le origini della scuola sono strettamente legate con l'istituzione ospedaliera, differentemente da quella medica, svolta nell'universit\u00e0. Le prime infermiere diplomate incominciarono a lavorare il 16 maggio 1865 all'infermeria della \"workhouse\" di Liverpool. Florence Nightingale raccolse fondi anche per il nuovo Royal Buckinghamshire Hospital di Aylesbury, vicino alla sua casa di famiglia, e nel 1869 apr\u00ec con Elizabeth Blackwell il Women's Medical College.\nNel 1860, Florence Nightingale pubblic\u00f2 \"Notes on Nursing\", uno smilzo libretto di 136 pagine che fu la pietra miliare del curriculum delle scuole per infermieri e vendette bene anche presso il pubblico generale: \u00e8 ancor oggi considerato una introduzione classica alla professione di infermiere. Per il resto della sua vita, la Nightingale promosse l'istituzione e lo sviluppo della professione di infermiere nella sua forma moderna. La professione infermieristica, fino ad allora piuttosto mal considerata, guadagn\u00f2 di status: gi\u00e0 nel 1882 le sue infermiere avevano una presenza crescente e influente nella professione, occupando posizioni nei principali ospedali di Londra, della Gran Bretagna e dell'Australia. Inoltre, l'opera della Nightingale ispir\u00f2 il corpo volontario della United States Sanitary Commission nella guerra civile americana ed ella stessa form\u00f2 Linda Richards, la prima infermiera qualificata degli Stati Uniti, pioniera della professione nel suo paese e in Giappone.\nGrazie al suo lavoro nella Commissione Herbert, nel 1858 divenne la prima donna membro della Royal Statistical Society e pi\u00f9 tardi divenne membro onorario della American Statistical Association. Nei decenni successivi si dedic\u00f2 all'osservazione critica e all'attivit\u00e0 di consulenza per la sanit\u00e0 britannica. Sotto la sua guida venne introdotta la raccolta di dati per ottenere delle statistiche sui tassi di natalit\u00e0, mortalit\u00e0 e sulle cause dei decessi. Fece uso massiccio e pionieristico dell'analisi statistica nella compilazione, analisi e presentazione grafica dei dati sulle cure mediche e sulla igiene pubblica, usando in particolare i diagrammi a torta (inventati da William Playfair nel 1801) e l'istogramma circolare o ragnatela, di sua invenzione. Oltre al Rapporto della Commissione Herbert, \u00e8 noto il suo studio statistico sulle condizioni sanitarie nell'India rurale, che port\u00f2 allo sviluppo del sistema sanitario dell'India. Si occup\u00f2 anche di assistenza sociale e contribu\u00ec alla nascita dei servizi sociali inglesi.\nTra il 1883 e il 1908 Florence ricevette numerose onorificenze (fu la prima donna a ricevere l'Order of Merit). Confinata a letto dal 1896, mor\u00ec nella sua stanza; i parenti rifiutarono l'offerta di sepoltura nell'Abbazia di Westminster e la fecero seppellire a East Wellow, nello Hampshire.\nMedaglia Florence Nightingale.\nIl Comitato Internazionale della Croce Rossa istitu\u00ec la \"Florence Nightingale Medal\" nel 1912. La medaglia, onorificenza internazionale civile e militare, \u00e8 assegnata con periodicit\u00e0 biennale alle infermiere che abbiano prestato un servizio eccezionale. Riservata alle donne fino al 1991, da tale data una modifica del regolamento ha inclusi tra i destinatari anche gli uomini. Le motivazioni che accompagnano il conferimento della medaglia sono:\nMemoria.\nNella Basilica di Santa Croce a Firenze c'\u00e8 un monumento con la sua statua. A Istanbul \u00e8 stata trasformata in museo la torre nord della caserma Selimiye e una placca bronzea la ricorda alla base del Memoriale di Crimea nel cimitero Haydarpa\u015fa. A Londra si trovano una sua statua (a Waterloo Place, Westminster) e il Florence Nightingale Museum presso il St Thomas's Hospital; un altro museo si trova nella casa di famiglia della sorella (Claydon House, Buckinghamshire, ora del National Trust). La sua voce fu registrata nel 1890 ed \u00e8 conservata nell'archivio sonoro della British Library. Il suo compleanno, il 12 maggio, \u00e8 oggi celebrato come giornata internazionale dell'infermiere e International CFS Awareness Day e la chiesa anglicana ne venera la memoria.\nIl 2020 \u00e8 stato proclamato \"Anno internazionale dell'infermiere e dell'ostetrica\" dall'Organizzazione Mondiale della Sanit\u00e0, in occasione del bicentenario dalla nascita di Florence Nightingale. In tale occasione il Dottor Tedros Adhanom, direttore generale dell'OMS, ha dichiarato che: \"Gli infermieri e le ostetriche sono la spina dorsale di ogni sistema sanitario: nel 2020 chiediamo a tutti i paesi di investire in infermieri e ostetriche come parte del loro impegno per la salute di tutti\".\nLe \u00e8 stato dedicato l'asteroide 3122 Florence, scoperto nel 1981 da Schelte John Bus.\nA giugno 2019, il Comune di Bologna ha intitolato a Florence Nightingale un giardino pubblico. La scelta dell\u2019intitolazione \u00e8 nata da una espressa richiesta da parte dei cittadini del consiglio di quartiere e fa parte di un progetto di toponomastica femminile, promosso l'anno precedente dal comune per valorizzare i talenti e i saperi delle donne nella storia e nella citt\u00e0, e raccontato da un\u2019applicazione cartografica dedicata.\nL'aereo McDonnell Douglas C-9, utilizzato pure per missioni MedEvac, era chiamato C-9A \"Nightingale\" (in onore di Florence) dall'USAF.\nLa \"USS Florence Nightingale (AP-70)\" \u00e8 stata una nave da carico della Marina militare degli Stati Uniti, intitolata alla pioniera dell'infermieristica. La nave ha ottenuto quattro Battle Star per il servizio reso durante la seconda guerra mondiale.\nFlorence Nightingale al cinema e in tv.\nIl personaggio di Florence Nightingale \u00e8 stato portato diverse volte sullo schermo:"}
{"id": "62841", "revid": "15756", "url": "https://it.wikipedia.org/wiki?curid=62841", "title": "Ritorno al futuro (trilogia)", "text": "La trilogia di \"Ritorno al futuro\" \u00e8 una saga cinematografica comico-fantascientifica, di grandissimo successo, degli anni ottanta e novanta. Ideata e sceneggiata da Bob Gale e Robert Zemeckis e diretta da quest'ultimo, \u00e8 stata prodotta da Steven Spielberg e distribuita dalla Universal Pictures.\nNarra delle peripezie a cavallo di varie epoche della storia statunitense (il 1955, il 1985, il 2015 e il 1885) affrontate dal giovane Marty McFly (Michael J. Fox) e dal suo migliore amico, l'anziano e stravagante scienziato Emmett \"Doc\" Brown (Christopher Lloyd), inventore di una bizzarra macchina del tempo ricavata da un'autovettura, una DeLorean DMC-12. Nel corso dei tre episodi i due si trovano a risolvere diversi problemi per evitare catastrofici paradossi temporali, come il possibile mancato matrimonio dei genitori di Marty negli anni cinquanta (in seguito a questo fatto Marty e i suoi fratelli non potrebbero pi\u00f9 esistere), l'arresto del figlio di Marty nel 2015, l'uccisione del padre di Marty per mano del suo eterno rivale Biff Tannen (Thomas F. Wilson) e l'omicidio di Doc per mano di Buford \"Cane Pazzo\" Tannen, un feroce pistolero e il bisnonno di Biff, nel 1885.\nCaratterizzata da uno spiccato umorismo, da un efficace uso degli effetti speciali, da un ritmo indiavolato e da un velo di nostalgia, la saga di \"Ritorno al futuro\" ha appassionato diverse generazioni di spettatori e regalato grande notoriet\u00e0 al regista Robert Zemeckis e all'attore Michael J. Fox.\nI film.\nLa trilogia \u00e9 diretta da Robert Zemeckis in collaborazione col produttore e sceneggiatore Bob Gale:\nSviluppo della trilogia.\nSceneggiatura.\nLa genesi del progetto \"Ritorno al futuro\" si deve ad una circostanza fortuita, capitata al produttore e sceneggiatore Bob Gale nel 1980. Impegnato a sgomberare la soffitta di casa, Gale vi trov\u00f2 il diario scolastico del padre, lo lesse e scopr\u00ec che il proprio genitore era stato capoclasse; incuriosito dalla circostanza, cominci\u00f2 a interrogarsi se all'epoca lui e il padre sarebbero potuti diventare amici. Gale ne parl\u00f2 con l'amico Robert Zemeckis, che gli rispose con una battuta su sua madre, chiedendosi se era stata davvero quella ragazza virtuosa che diceva di essere stata in giovent\u00f9. Affascinati da questi discorsi, i due cominciarono ad abbozzare insieme un soggetto per trarne un film.\nL'idea di Zemeckis era quella di operare una variazione sul classico tema dei viaggi nel tempo: invece di narrare, com'era stato consuetudine nel cinema fino a quell'epoca, un viaggio di centinaia di anni nel passato, il regista prefer\u00ec concentrarsi sulle implicazioni che avrebbero coinvolto un giovane adolescente che si ritrova ad andare indietro di una trentina d'anni ed a vivere nell'epoca in cui i propri genitori erano a loro volta ragazzi, nella stessa citt\u00e0.\nIl soggetto iniziale piacque subito a Steven Spielberg, il quale si offr\u00ec come produttore esecutivo. Tuttavia la successiva sceneggiatura di Gale e Zemeckis fu rifiutata pressoch\u00e9 da tutti gli \"studios\" cinematografici: all'epoca le commedie \"giovanili\" in voga erano tutte sulla falsariga di \"Animal House\" e \"Porky's\", e i maggiori studi di produzione reputavano \"Ritorno al futuro\" un film \"troppo poco volgare\" per poter attrarre il grande pubblico. L'unica \"major\" che inizialmente si interess\u00f2 al progetto, la Disney, trov\u00f2 invece che le implicazioni riguardanti un possibile incesto nel passato tra Marty, il giovane protagonista, e sua madre da ragazza avrebbero danneggiato il nome dell'azienda, e si tir\u00f2 indietro.\nZemeckis, inoltre, doveva fare i conti con la sua difficile situazione lavorativa: i suoi precedenti film, \"La fantastica sfida\" e \"1964 - Allarme a N.Y. arrivano i Beatles!\", pur avendo ricevuto il plauso della critica, erano stati snobbati dal pubblico, perci\u00f2 pochi produttori se la sentivano di affidargli un progetto tanto ambizioso. La svolta arriv\u00f2 nel 1984, quando l'attore e produttore Michael Douglas gli affid\u00f2 la regia di \"All'inseguimento della pietra verde\": la pellicola fu un successo e dette a Zemeckis la possibilit\u00e0 di trovare qualcuno disposto a produrre i film del progetto \"Ritorno al futuro\", che avrebbe consegnato alla storia del cinema una delle saghe pi\u00f9 celebri e apprezzate di sempre.\nInterpreti.\nOttenuta la possibilit\u00e0 di dare il via al progetto, Zemeckis e Gale ritennero giusto rivolgersi a chi per primo aveva creduto alla possibilit\u00e0 di realizzare il film, cio\u00e8 Steven Spielberg, che si impegn\u00f2 nella produzione tramite la sua industria, la Amblin Entertainment. Alla fine del 1984 la Universal Pictures approv\u00f2 la sceneggiatura e diede il via libera alle riprese.\nPer la scelta degli interpreti, Zemeckis e Gale avevano avuto le idee chiare: per il ruolo di Marty McFly, il diciassettenne protagonista, avrebbero voluto fin da subito l'emergente Michael J. Fox, attore che per\u00f2 all'epoca era gi\u00e0 impegnato sul set della sit-com \"Casa Keaton\". I due produttori contattarono quelli della serie, che per\u00f2 non concedettero la disponibilit\u00e0 dell'attore, sotto contratto con la rete televisiva, cos\u00ec dovettero cercare un altro interprete e, dopo aver considerato C. Thomas Howell e Corey Hart, optarono per Eric Stoltz (fisicamente molto simile a Fox); dopo 6 settimane di riprese Zemeckis, con molto rammarico, decise che Stoltz non era adatto alla parte e lo licenzi\u00f2. Nel frattempo Fox si era reso disponibile e riusc\u00ec ad ottenere la parte alternando le riprese sul set televisivo di Casa Keaton (di giorno) con quelle del film (di notte): in alcune occasioni Fox dorm\u00ec soltanto 2 ore per notte per riuscire a rispettare i suoi impegni lavorativi. Durante alcune scene con inquadrature molto dinamiche o da grande distanza, in cui l'attore non \u00e8 riconoscibile, come quella in cui Marty scappa dai terroristi libici, si sono riutilizzate alcune sequenze girate con Stoltz.\nLa parte dello scienziato pazzo, \"Doc\" Emmett Brown, venne assegnata fin dall'inizio a Christopher Lloyd, gi\u00e0 noto per la sua interpretazione in \"Qualcuno vol\u00f2 sul nido del cuculo\" e scelto da Zemeckis per la sua accentuata mimica.\nIl successo.\nIl primo film della serie usc\u00ec negli Stati Uniti il 3 luglio 1985 e ottenne subito un insperato successo: costato 19 milioni di dollari, ne guadagn\u00f2 11 solo nel primo week-end di programmazione. Solo negli Stati Uniti fin\u00ec per incassare 210 milioni di dollari, lanciando Michael J. Fox come star cinematografica e Robert Zemeckis come cineasta di primo piano. Nonostante inizialmente il film non fosse stato ideato come primo di una serie, il soggetto si prestava alla realizzazione di un sequel e il finale \"aperto\" della prima pellicola (con Doc e Marty in partenza per il futuro) dava spazio a numerose possibilit\u00e0 narrative. Nell'edizione uscita in videocassetta, i titoli di coda del primo film riportavano la dicitura \u00ab\"to be continued\"\u00bb, assente nella versione cinematografica, per avvertire il pubblico dell'imminente seguito. Il fatto che i due sequel (che furono girati in contemporanea e fatti uscire sfalsati di un anno) vennero realizzati alcuni anni dopo il primo film cre\u00f2 qualche problema: ad esempio la mancata partecipazione dell'attrice Claudia Wells (Jennifer Parker), che si era ritirata dalla recitazione a causa di una malattia della madre e venne sostituita da Elisabeth Shue, costrinse a girare \"ex novo\" la sequenza di apertura di \"Ritorno al futuro: Parte II\", mentre il rifiuto dell'attore Crispin Glover (George McFly) di partecipare ai sequel, principalmente a causa del cachet considerato troppo basso, caus\u00f2 una riscrittura completa di entrambe le sceneggiature dei sequel, che inizialmente prevedevano una parte molto pi\u00f9 consistente per il personaggio di George.\nIl segreto del successo di \"Ritorno al futuro\" si deve a un abile miscuglio di nostalgia, comicit\u00e0 e fantascienza. In un'epoca come gli anni ottanta, caratterizzata dalla grande evoluzione tecnologica, con l'avvento dei computer e degli effetti speciali, l'idea geniale degli autori fu di portare il protagonista, e con esso gli spettatori, negli anni cinquanta, a stretto contatto con i propri genitori, all'epoca semplici teenager come lui. In questo surreale viaggio Zemeckis e Gale ebbero inoltre l'intuizione di innestare un meccanismo da commedia degli equivoci, con Marty involontario oggetto dei desideri sentimentali della futura madre e costretto ad adoperarsi come pigmalione dell'imbranato futuro padre, al fine di far incontrare e fidanzare i propri genitori e fare in modo che lui ed i suoi fratelli continuino ad esistere. I continui ammiccamenti alla storia statunitense \u2014 Marty non viene creduto e viene deriso dal Doc del 1955 quando gli racconta che nel 1985 il presidente degli Stati Uniti d'America sar\u00e0 Ronald Reagan, il quale negli anni cinquanta era conosciuto solamente come attore e non si occupava ancora di politica \u2014 e ai paradossi del destino \u2014 nel secondo episodio, ambientato nel 2015, compare un cinema dove \u00e8 in proiezione \"Lo squalo 19,\" film diretto da Max Spielberg, vero nome del figlio del regista Steven, che nel 1975 diresse \"Lo squalo\", primo lungometraggio dell'omonima serie \u2014 hanno conferito alla trilogia una notevole carica ironica, supportata da una sceneggiatura ben oliata e da un gruppo di ottimi attori.\nSe nel primo episodio della saga a farla da padrone era il gusto dolce-amaro per l'epoca spensierata dei ragazzi statunitensi, gi\u00e0 immortalata in \"Happy Days\" e \"American Graffiti\", nel secondo film della serie il gioco citazionistico e autoreferenziale di Zemeckis divenne pi\u00f9 raffinato, con i protagonisti proiettati prima nel futuro ad affrontare Griff Tannen, nipote di Biff, e poi nuovamente nel passato, al fine di riparare a un paradosso temporale. La conclusione della saga si consuma nella terra e nell'epoca in cui nacquero gli Stati Uniti: il Far West del 1885, con Doc e Marty nuovamente insieme dopo che Doc \u00e8 stato involontariamente catapultato in tale epoca, impegnati a trovare il modo di sfuggire al pistolero Buford Tannen, bisnonno di Biff, e ancora una volta ritornare al futuro sani e salvi.\nScene ricorrenti.\nNei tre film della saga vengono mostrate alcune scene e pronunciate alcune battute tra loro molto simili, a scopo autocitazionista:\nLocandine.\nTutte le locandine sono state dipinte da Drew Struzan, anche se l'idea originale \u00e8 stata concepita da Wayne Coe. Nella locandina della \"parte II\" insieme a Marty c'\u00e8 anche Doc, mentre in quella della \"parte III\" ci sono Marty, Doc e Clara.\nEdizioni home video.\nUn primo cofanetto venne realizzato in VHS negli anni '90 contenente i tre film pi\u00f9 una VHS extra contenente un making of del film presentato da Kirk Cameron intitolato \"The Secrets of the Back to the Future Trilogy\".\nNel 2002 venne pubblicata una prima edizione della serie in DVD che venne distribuita da Universal in un cofanetto contenente tutti i film.\nUna seconda edizione venne distribuita nel 2009, non come cofanetto ma con DVD individuali dei singoli film. \"Ritorno al futuro\" venne distribuito in edizione a doppio disco, con i documentari \"Looking Back to the Future\" e \"Back to the Future: The Ride\" come contenuti speciali.\nNel giugno 2010 Universal annunci\u00f2 una nuova versione home video della saga, sia in Blu-ray che in DVD, rimasterizzata digitalmente e con contenuti speciali inediti; \u00e8 stata ridistribuita a partire dal successivo 26 ottobre 2015, in occasione del 25\u00ba anniversario dell'uscita del primo film.\nIl 20 ottobre 2015 (un giorno prima della data degli eventi di fantasia che si manifestavano nel segmento ambientato nel 2015 della \"Parte II\") la trilogia \u00e8 stata nuovamente pubblicata su Blu-ray e DVD. \u00c8 stato incluso un disco bonus, che conteneva nuovo materiale bonus come \"Outatime\", uno sguardo al restauro della macchina del tempo; \"Doc Brown salva il mondo!\", un nuovo cortometraggio con Christopher Lloyd; \"Looking Back to the Future\", un documentario retrospettivo in nove parti del 2009; due episodi della serie animata; due nuovi spot pubblicitari immaginari su \"Jaws 19\" e sull\"'Hoverboard\" del 2015.\nNel 2020 \u00e8 stata pubblicata una nuova versione chiamata \"The Ultimate Trilogy\" in Ultra HD Blu-ray, Blu-ray e DVD con immagini e suoni rimasterizzati, contenuti mai pubblicati prima e confezioni esclusive da collezione che include tre steelbook di nuova concezione e un set regalo in edizione limitata con una replica levitante in miniatura da collezione dell'Hoverboard presente nella \"Parte II\".\nAltri media.\nSerie animata.\nSuccessiva al terzo capitolo cinematografico, venne realizzata la serie animata \"Ritorno al Futuro\" (\"Back to the Future - The Animated Series\"), trasmessa negli Stati Uniti dal 1991 per due stagioni dalla rete televisiva CBS.\nOltre a Griff Tannen (il nipote di Biff), Marty McFly Jr. e Marlene McFly (i figli di Marty), gi\u00e0 presenti nel secondo episodio, ci sono anche Seamus McFly (il trisavolo di Marty), Maggie McFly (la trisnonna di Marty), lo sceriffo Marshal James Strickland (bisnonno del preside Strickland) che sono presenti nel terzo episodio della saga.\nFumetti.\nUn primo fumetto di soli 7 numeri \u00e8 stato pubblicato dalla Harvey Comics 1992 e basato sulla serie animata. Il 21 ottobre 2015 la IDW Publishing pubblica una mini-serie co-sceneggiata da Bob Gale, che racconta di come Marty e Doc si sono incontrati la prima volta; il successo spinge la casa editrice a renderla una serie regolare raccontando storie inedite e trame che si sviluppano in pi\u00f9 episodi. La IDW pubblicher\u00e0 anche altre due mini-serie, \"Biff to the Future\" (che racconta dell'ascesa al potere del Biff del 1985 alternativo) e \"Citizen Brown\" (un adattamento a fumetti del ). Un'ulteriore serie a fumetti \u00e8 stata realizzata nel 2017 e intitolata \"Tales from the Time Train\"; co-sceneggiata ancora una volta dallo sceneggiatore del franchise Bob Gale, la serie si collega direttamente alla \"Parte III\", narrando di quando Doc, Clara e i loro figli hanno preso il treno del tempo per recarsi nel futuro.\nVideogame.\nNel corso degli anni sono stati realizzati diversi videogiochi ispirati alla saga di \"Ritorno al futuro\", qui di seguito sono elencati i principali:\nAttrazioni per i parchi a tema.\nUn'attrazione, chiamata \"Back to the Future: The Ride\", venne inaugurata il 2 maggio 1991 presso gli Universal Studios di Orlando, in Florida negli Stati Uniti (chiusa il 30 marzo 2007 e sostituita dalla \"The Simpsons Ride\"). L'attrazione era un mini-sequel di \"Ritorno al futuro - Parte III\" e vedeva la presenza ancora una volta di Christopher Lloyd nella parte di Doc che, tramite un video introduttivo, guidava il pubblico su una DeLorean modificata ad 8 posti per dare la caccia in varie epoche a Biff Tannen (interpretato ancora una volta da Tom Wilson) che si era appropriato della DeLorean originale. Analoghe attrazioni di \"Back to the Future: The Ride\" si trovavano presso gli Universal Studios di Hollywood, in California (inaugurata il 12 giugno 1993 e chiusa il 3 settembre 2007 sostituita anch'essa dalla \"The Simpsons Ride\") e di Osaka in Giappone (inaugurata il 31 marzo 2001 e chiusa il 31 maggio 2016 sostituita da \"Despicable Me Minion Mayhem\").\nUn'attrazione chiamata invece \"Back to the Backstage\" (rinominata \"Panorama Tram\" negli ultimi anni) era presente al parco divertimenti Movieland Studios di Lazise, in Italia (oltre a un esemplare di DeLorean analoga a quella utilizzata nella trilogia).\nCortometraggio.\nPer il trentennale della nascita del franchise, nel 2015 \u00e8 stato realizzato un cortometraggio, inserito nelle edizioni home-video, con protagonista Christopher Lloyd e diretto da Robert Zemeckis.\nDocumentario.\nNel 2015 \u00e8 stato realizzato un documentario dal titolo \"Back in Time\" diretto da Jason Aron e incentrato sulla produzione, il successo e l'eredit\u00e0 della trilogia di \"Ritorno al futuro\".\nMusical.\n\"Back to the Future\" \u00e8 un musical con testi e musiche di Alan Silvestri e Glen Ballard con un adattamento della sceneggiatura originale di Robert Zemeckis e Bob Gale, basato sul film originale del 1985. Lo spettacolo, che ha avuto la sua premi\u00e8re l'11 marzo 2020 (ed in seguito \u00e8 stato rimandato al 2021 a causa della pandemia da Covid-19), presenta nuove musiche originali accanto ai successi del film, tra cui \"The Power of Love\" e \"Johnny B. Goode\"."}
{"id": "62842", "revid": "409613", "url": "https://it.wikipedia.org/wiki?curid=62842", "title": "Teflon", "text": ""}
{"id": "62847", "revid": "785863", "url": "https://it.wikipedia.org/wiki?curid=62847", "title": "Ritorno al futuro - Parte II", "text": "Ritorno al futuro - Parte II (\"Back to the Future Part II\") \u00e8 un film del 1989 diretto da Robert Zemeckis, secondo episodio della trilogia omonima.\nA seguito dello straordinario successo del primo film della serie, \"Ritorno al futuro - Parte II\" \u00e8 stato realizzato solo quattro anni dopo ed \u00e8 stato girato contemporaneamente al terzo episodio della saga che usc\u00ec un anno dopo.\nInizialmente le trame di \"Ritorno al futuro - Parte II\" e del successivo \"Ritorno al futuro - Parte III\" dovevano essere contenute in un solo film, che avrebbe dovuto intitolarsi \"Paradox\".\nIl 23 ottobre 2013 e il 21 ottobre 2015, giorno in cui Doc e Marty arrivano nel futuro nella \"Parte II\", il film \u00e8 stato riproposto nei cinema in alcuni paesi, Italia inclusa.\nTrama.\nHill Valley, California. Marty McFly \u00e8 fortunosamente ritornato dal 1955 nella notte del 26 ottobre 1985. La mattina seguente, mentre saluta la sua ragazza Jennifer Parker, vede ritornare il suo amico Doc dal futuro. Egli, partito la notte precedente per il futuro con la macchina del tempo, ha scoperto molto sul destino di Marty, in particolare che il suo futuro figlio si metter\u00e0 nei guai, e lo invita ad andare con lui nel futuro, per correggere la piega che prenderanno gli eventi.\nDoc, Marty e Jennifer arrivano cos\u00ec nel futuro con la DeLorean, che nel frattempo \u00e8 stata aereo-trasformata e modificata con un generatore di fusione, permettendole di volare e di alimentarsi con l'immondizia anzich\u00e9 con il plutonio, nel pomeriggio di mercoled\u00ec 21 ottobre 2015, dove lasciano temporaneamente Jennifer in un vicolo, dopo che Doc l'ha addormentata con un generatore alfa induttore di sonno perch\u00e9 faceva troppe domande. Doc spiega a Marty che deve solo sostituire il suo futuro figlio, Marty McFly jr, che gli assomiglia in modo impressionante (essendo interpretati entrambi da Michael J. Fox) e deve dire a Griff Tannen, nipote di Biff, che non vuole partecipare alla rapina, evitando cos\u00ec degli avvenimenti futuri che avrebbero distrutto la sua intera famiglia. Dopo aver sostituito suo figlio e aver incontrato Griff al \"Caf\u00e8 80\" (\"Caf\u00e8 80's\" in originale), Marty rifiuta di partecipare facendo infuriare Griff e dovendo scappare da lui a bordo di un volopattino Hoverboard preso in prestito da una bambina. Marty salva suo figlio dalla galera, facendo arrestare al suo posto Griff e i suoi compagni di gang. Spettatore dell'inseguimento \u00e8 l'ormai anziano Biff, nonno di Griff ed eterno rivale del padre di Marty.\nSuccessivamente, mentre Doc e Marty sono intenti a recuperare Jennifer nella sua futura casa di Hilldale (dove era stata portata dalla polizia, che l'aveva vista addormentata nel vicolo e scambiata per la Jennifer del 2015), l'anziano Biff si impossessa per breve tempo della DeLorean e di una copia del \"grande almanacco sportivo\" contenente tutti i risultati sportivi tra il 1950 e il 2000, che era stata comprata quella mattina da Marty con l'intento di piazzare qualche scommessa conoscendo in anticipo i risultati, una volta tornato nel 1985, ma che, su richiesta di Doc che non voleva creare scompiglio nel continuum spaziotempo, aveva gettato nella spazzatura. Il vecchio Biff, nascosto dietro una porta, aveva assistito all'accaduto e, rubando l'idea di Marty, consegna l'almanacco al s\u00e9 stesso pi\u00f9 giovane, modificando cos\u00ec il passato e creando un \"1985 alternativo\". Il Biff del futuro mette in guardia il Biff del 1955 dicendo che uno scienziato pazzo o un ragazzo avrebbero potuto dargli problemi nel futuro.\nGrazie alle scommesse vinte in virt\u00f9 della conoscenza pregressa dei risultati sportivi di mezzo secolo di competizioni, Tannen \u00e8 diventato uno degli uomini pi\u00f9 ricchi d'America, investendo la colossale fortuna accumulata per la maggior parte nel trasformare Hill Valley in una vera e propria \"capitale del vizio\". Reso legale il gioco d'azzardo nella contea, Biff ha fatto radere al suolo il tribunale di Hill Valley e al suo posto ha costruito un enorme e pacchiano hotel-casin\u00f2, nel quale dall'attico Biff amministra di fatto la cittadina come una sua propriet\u00e0 personale; non solo, la delinquenza e la criminalit\u00e0 hanno completamente preso piede a Hill Valley, con la citt\u00e0 devastata da bande di teppisti e dai loro efferati atti vandalici. Marty scopre inoltre che Biff ha ucciso con un colpo di pistola George McFly, il padre di Marty, nel 1973, riuscendo poi a sposare Lorraine, divenuta succube del secondo marito, rifatta e alcolizzata; in questo futuro alternativo inoltre la scuola \u00e8 andata a fuoco e il Marty di questa linea temporale, essendo stato adottato da Biff assieme agli altri figli di Lorraine, studia in una scuola privata in Svizzera, e Doc, forse per ordine di Biff, \u00e8 stato ricoverato in una clinica psichiatrica.\nPer Doc e Marty, resisi conto della situazione una volta ritornati nel \"1985 alternativo\", l'unica speranza di rimettere le cose a posto \u00e8 tornare nuovamente nel 1955 (perch\u00e9 se tornassero nel futuro arriverebbero nel futuro della nuova linea temporale), rubare e distruggere l'almanacco e impedire che Biff metta in atto il suo piano, facendo anche attenzione a non imbattersi nei loro \"doppioni\" (gi\u00e0 visti nel primo film della serie), intenti a far ritornare il Marty del 1985 al futuro. I due giungono cos\u00ec nuovamente nel 1955 e Marty tenta in tutti i modi possibili di appropriarsi dell'almanacco dalle grinfie di Biff, prima nascondendosi nella sua macchina, ma rimanendo bloccato nel garage della casa dei Tannen, e in seguito recandosi alla festa da ballo \"Incanto sotto il mare\", dove il doppione di Marty si sta esibendo sul palcoscenico in \"Johnny B. Goode\". Dopo una fuga a bordo dell'hoverboard inseguito da Biff sulla sua automobile, Marty riesce a togliere l'almanacco a Biff, a bruciarlo e a ristabilire il vero 1985, o almeno quello precedente alla \"deviazione\" costruita dal Biff del 2015.\nIl tutto avviene la sera della grande tempesta di fulmini di Hill Valley nel 1955 (che nel primo film riport\u00f2 Marty nel 1985). Doc, non riuscendo ad atterrare con la DeLorean per via delle turbolenze, viene colpito da un fulmine e trasportato nel 1885, nel vecchio West, come scopre Marty subito dopo che la DeLorean scompare in un accecante lampo di luce, e viene raggiunto incredulo da un dipendente della Western Union, che ha per lui un plico con una lettera da parte di Doc proveniente dal 1885, che era stata lasciata loro 70 anni prima con la espressa richiesta di venire consegnata solo a un ragazzo corrispondente al nome e alla descrizione di Marty, esattamente quel giorno, in quel luogo e a quell'ora esatta. Nella lettera Doc dice di essere vivo e di non voler essere riportato nel futuro perch\u00e9 si trova bene dove sta, dando inoltre indicazioni sul luogo in cui ha nascosto la DeLorean, per permettere a Marty di tornare nel ristabilito 1985, dopo aver effettuato le necessarie riparazioni per rimediare ai danneggiamenti provocati dal fulmine. Marty corre cos\u00ec a chiedere l'aiuto del \"giovane\" Doc del 1955 per rimettere in sesto la DeLorean, ma questi, avendolo appena rimandato nel futuro, sviene appena lo vede.\nProduzione.\nSceneggiatura.\nIl regista Robert Zemeckis dichiar\u00f2 che, inizialmente, non avevano mai pensato a un sequel mentre stavano girando il primo film, ammettendo: \u00abavevamo solo pensato di terminare il film con un cenno verso un futuro positivo, ma questo ha immediatamente aperto molte speculazioni su un sequel\u00bb. Bob Gale, riferendosi alla scena che chiude \"Ritorno al futuro\", e funge da inizio di \"Ritorno al futuro - Parte II\", ammise: \u00abquel finale era semplicemente uno scherzo. Abbiamo tutti pensato che fosse appropriato che gli eroi volassero verso il proverbiale tramonto e partissero per una nuova avventura\u00bb. Dato per\u00f2 che \"Ritorno al futuro\" divenne il film con il maggior incasso del 1985, guadagnando oltre 350 milioni di dollari in tutto il mondo, i realizzatori iniziarono a pensare alla possibilit\u00e0 di continuare per davvero l'avventura di Marty e Doc. Zemekis e Gale decisero cos\u00ec di modellare la storia che Gale avrebbe poi trasformato in una sceneggiatura; Gale dichiar\u00f2 \u00absapevamo che avremmo dovuto iniziare la seconda parte dal punto in cui si era interrotta\u00bb.\nUna volta deciso che il loro film sarebbe iniziato nel futuro, Zemeckis e Gale dovettero decidere quale forma avrebbe preso il futuro di Hill Valley, decidendo infine che il futuro non sarebbe stato \"orwelliano\" e che \u00abnon sarebbe stato uno stato totalitario in cui le persone camminano in uniforme con le teste rasate\u00bb. Bob Gale dichiar\u00f2 invece che sapevano anche di non poter prevedere con precisione il futuro: \u00abAbbiamo guardato molti film, cimeli dell'Esposizione Universale, libri e altri materiali che predicevano il futuro. Niente di tutto ci\u00f2 \u00e8 mai accaduto come previsto, quindi sapevamo che in qualche modo avremmo fallito se avessimo provato a offrire previsioni reali del futuro. Accettandolo, abbiamo deciso che l'unico modo per affrontarlo era renderlo ottimista e divertirci con esso\u00bb.\nZemeckis dichiar\u00f2 che non gli interessava semplicemente riunire il cast e farli partire per un'altra avventura, ma voleva stupire il pubblico con qualcosa di nuovo \u00absiamo stati in grado di fare qualcosa che non era mai stato fatto prima in un sequel: torniamo al primo film e rivediamo le scene di quel film con una prospettiva completamente diversa. Abbiamo deliberatamente progettato scene per stimolare la memoria del pubblico del primo film, che \u00e8 quello che penso sia divertente vedere in un sequel. \u00c8 come uscire di nuovo con vecchi amici\u00bb. Bob Gale, aggiunse che qualcosa di simile era gi\u00e0 stato accennato nel primo film \u00abmentre viene rimandato nel 1985, Marty imposta i comandi della DeLorean in modo di arrivare 10 minuti prima di quando \u00e8 partito, rivedendo cos\u00ec se stesso mentre viene rimandato indietro nel 1955. Quando il pubblico ha accettato questa premessa, rimandare Marty e Doc nel 1955 nella \"Parte II\" dar\u00e0 agli spettatori esattamente quello che vogliono quando vanno a vedere un sequel: pi\u00f9 di quanto hanno visto nel primo film\u00bb.\nLa mancata partecipazione di Crispin Glover per il ruolo di George McFly fece deviare la sceneggiatura verso un mondo alternativo in cui George era stato ucciso. Infatti, la morte del padre di Marty e la creazione del futuro alternativo non \u00e8 derivata da esigenze di copione, ma fu necessariamente dovuta al fatto che Glover non volle reinterpretare il personaggio di George a causa di dissensi coi produttori del film. Una prima sceneggiatura (in cui non solo era gi\u00e0 presente il 1985 alternativo con George McFly morto, ma George risultava morto anche nel 2015) prevedeva un viaggio negli anni sessanta con Lorraine in versione figlia dei fiori, ma questa fu modificata perch\u00e9 ritenuta \"non filmabile\" dalla produzione.\nInterpreti.\nA interpretare George McFly vecchio (quello che compare a testa in gi\u00f9 nel 2015 e quello delle ultime scene del terzo capitolo) verr\u00e0 chiamato quindi l'attore Jeffrey Weissman, che dovette indossare un trucco prostetico per farlo somigliare a Glover. Alcune inquadrature di Glover del primo film (come lui alla festa da ballo \"Incanto sotto il mare\" del 1955, ad esempio) furono invece riutilizzate, senza per\u00f2 il permesso di Glover, che intent\u00f2 una causa contro i produttori in risposta a questo, e vinse, risultando nella creazione di una nuova clausola predefinita negli accordi della Screen Actors Guild, che stabil\u00ec che da quel momento in poi l'immagine di nessun attore poteva essere utilizzata in un film senza il consenso dell'interessato.\nAnche il finale del primo episodio, e riproposto all'inizio della \"Parte II\", venne girato nuovamente, con il cambiamento inoltre di alcune parole del copione: infatti Claudia Wells, l'attrice che interpretava la fidanzatina Jennifer Parker nel primo, non riprese il ruolo nel secondo, a causa di una malattia della madre, e venne sostituita da Elisabeth Shue.\nIn questo secondo episodio, Michael J. Fox interpreta ben quattro personaggi: il Marty adolescente del 1985, il Marty adulto del 2015, suo figlio Martin Jr. e sua figlia Marlene.\nNeedles, il collega di Marty del 2015 con un diastema interincisivo pronunciato e che lo indurr\u00e0 a compiere una negligenza lavorativa, sar\u00e0 lo stesso personaggio di \"Ritorno al futuro - Parte III\" (1990), il compagno di scuola di Marty nel 1985 che lo sfider\u00e0 in una corsa con l'automobile; nella realt\u00e0, altri non \u00e8 che il bassista della rock-band Red Hot Chili Peppers, il celebre Flea.\nNel film fa la sua prima apparizione cinematografica l'attore Elijah Wood (famoso per la parte di Frodo Baggins nella trilogia de \"Il Signore degli Anelli\") che qui interpreta uno dei due ragazzini che tentano di giocare a \"Wild Gunman\", al \"Caf\u00e8 80s\".\nLo sceneggiatore Bob Gale ha successivamente ammesso che il personaggio di Biff nel 1985 alternativo sarebbe ispirato al \"tycoon\" Donald Trump.\nRiprese.\nLa scena d'apertura con le nuvole era stata originalmente utilizzata nel film \"Firefox - Volpe di fuoco\" (1982).\nDal momento che il programma di produzione imponeva che la piazza del tribunale di Hill Valley fosse prima girata come il \"1985 alternativo\", il team di costruzione ebbe solo poche settimane per rimuovere i segni di rovina e le varie strutture, come il casin\u00f2 di Biff Tannen, per ridare alla piazza un aspetto pi\u00f9 tradizionale nel 2015, dove la piazza del tribunale funge da ingresso a un centro commerciale sotterraneo. Venne inoltre scavato un lago artificiale al suo centro e riempito con oltre litri d'acqua e circondato da una diversa variet\u00e0 di fogliame tropicale. Per evitare di dover rimodellare una terza volta l'intera piazza per ambientarla nuovamente nel 1955, i realizzatori scelsero di cambiare solo una delle stradine che costeggiano la piazza, per questo motivo nella scena in cui il Biff del futuro intercetta il Biff del passato non si vede mai la piazza del tribunale completa.\nLa scena del caff\u00e8 nostalgico \"Caf\u00e8 80s\" del 2015 \u00e8 riprodotta in questo modo perch\u00e9 in sede di stesura dello storyboard del film i produttori ammisero che nessuno dei film sul futuro aveva mai azzeccato le mode o il look dell'ipotetico futuro in cui erano ambientati, quindi in uno degli unici posti che Marty frequenta nel futuro sono raffigurati ambienti, musiche e personaggi degli anni ottanta, anticipando inoltre un previsto effetto nostalgia del decennio '80 che poi effettivamente ci fu negli anni 2010.\nPer la realizzazione di \"Chi ha incastrato Roger Rabbit\" (1988), Zemeckis aveva utilizzato una speciale telecamera gestita dal computer che gli permise di far recitare attori dal vivo con personaggi animati, ma che, sebbene fosse efficace, era limitata nei suoi movimenti e flessibilit\u00e0. Pensando al suo prossimo progetto, Zemeckis chiese agli ingegneri dell'ILM di modificare il sistema in modo che potesse funzionare come una normale macchina da presa, che venne chiamata \"Vista Glide\", con la quale il regista \u00e8 stato in grado di spostare la telecamera avanti e indietro all'interno della scena, in modo che i personaggi potessero camminare intorno a se stessi o persino scambiarsi oggetti. L'attore, dopo aver filmato un lato della scena, veniva poi vestito come l'altro personaggio e, tramite un piccolo ricevitore nell'orecchio, poteva ascoltare e reagire ai dialoghi dell'altro personaggio. Utilizzato pi\u00f9 volte nel corso del film, la sua applicazione pi\u00f9 intricata avviene quando, in una scena ambientata nel 2015, il 47enne Marty McFly e i suoi figli adolescenti Marty Jr. e Marlene, tutti interpretati da Michael J. Fox, sono seduti a godersi una cena a base di pizza interagendo l'uno con l'altro.\nScene eliminate.\nQuando il vecchio Biff torna nel 2015 dopo aver consegnato l'almanacco sportivo al giovane s\u00e9 stesso, ha un malore. In una scena poi eliminata lo si vede svanire. Bob Gale spieg\u00f2 che l'idea era che nella nuova sequenza temporale il ricco Biff fosse stato ucciso da Lorraine negli anni novanta. La scena fu per\u00f2 eliminata perch\u00e9 avrebbe generato confusione negli spettatori.\nLuoghi delle riprese.\nIl film \u00e8 stato in parte girato nei sobborghi di Los Angeles in California e in parte in studio; pi\u00f9 precisamente:\nOggetti.\nIl generatore a fusione \"Mr. Fusion\", presente sulla DeLorean del 2015, che permette di generare la reazione nucleare necessaria ad alimentare i tempo-circuiti e il flusso canalizzatore, \u00e8 stato ricavato da un macinacaff\u00e8 della Krups, il Coffina Coffee Grinder 223A, scherzoso riferimento a una vera macchina per il caff\u00e8 del tempo chiamata \"Mr. Coffee\".\nIl regista Robert Zemeckis afferm\u00f2 in un'intervista che lo skateboard senza ruote (\"hoverboard\", detto anche \"volopattino\") usato da Marty nel 2015 esisteva realmente come prototipo della Mattel e viaggiava su di un cuscinetto d'aria, ma non entr\u00f2 mai in produzione perch\u00e9 reputato \"troppo pericoloso\" dalle associazioni di genitori. In seguito Zemeckis chiar\u00ec che si era trattato solo di una battuta, ma nonostante ci\u00f2 i centralini della Mattel furono presi d'assalto da persone che volevano acquistare l'hoverboard.\nIspirandosi al secondo capitolo della trilogia, nel settembre 2011 la Nike ha messo in commercio le \"Nike Mag\", molto simili alle scarpe autoallaccianti usate dal protagonista Michael J. Fox. Prodotte in tiratura limitata, sono state messe all'asta con lo scopo di devolvere i guadagni alla Michael J. Fox Foundation, che da anni si impegna a raccogliere fondi per la ricerca sulla malattia di Parkinson, dal quale l'attore \u00e8 affetto.\nIl 21 ottobre 2015, in occasione dei 30 anni del primo film, e della data di arrivo nel futuro di Marty e Doc nella \"Parte II\", la Nike realizz\u00f2 un altro paio di scarpe \"Nike Mag\", nuovamente a tiratura limitata, ma questa volta realmente autoallaccianti, per devolvere i fondi sempre in beneficenza alla fondazione di Fox, che fu il primo a ricevere in omaggio e a indossarne un paio.\nColonna sonora.\nA differenza che per gli altri due episodi, per la colonna sonora della \"Parte II\" non venne scritta nessuna canzone esclusiva. Nella colonna sonora del film compaiono le canzoni \"Beat It\" di Michael Jackson, udibile nella scena del \"Caf\u00e9 80's\" e, se pur non accreditata, la canzone \"I Can't Drive 55\" di Sammy Hagar, udibile nella sequenza centrale in cui Marty cammina per le strade della Hill Valley alternativa e degradata.\nAccoglienza.\nCritica.\nIl film venne accolto in maniera generalmente positiva. Su Rotten Tomatoes il film riporta un indice di gradimento del 65% con un voto medio di 6,1 su 10 basato su 60 recensioni. Il consenso critico del sito recita: \u00ab\"Ritorno al futuro - Parte II\" \u00e8 molto pi\u00f9 disomogeneo rispetto al suo predecessore, ma i suoi alti folli superano di tanto in tanto le macchinazioni confuse di una trama troppo imbottita\u00bb. Su Metacritic detiene invece un punteggio del 57 su 100, basato sul parere di 17 critici e indicando \"recensioni miste\".\nRoger Ebert sul \"Chicago Sun-Times\" ha dato al film tre stelle su quattro, criticando la mancanza del \u00abpotere genuino dell'originale\u00bb ma elogiando il suo umorismo schiacciante e la sua sequenza di inseguimenti sull'hoverboard. Janet Maslin del \"New York Times\" ha scritto che il film \u00e8 \u00abpronto per cose pi\u00f9 grandi e migliori\u00bb e che \u00abriesce a essere vertiginosamente e allegramente sbalorditivo, piuttosto che confuso.\u00bb Tom Tunney di \"Empire\" scrisse che il film era ben diretto e \u00absolidamente divertente\u00bb, pur ritenendolo inferiore agli altri due film della serie.\nIncassi.\nIl film ha incassato $ negli USA e $ nel resto del mondo; per un totale di $.\nProduct placement.\nNel film, soprattutto nell'ambientazione nel 2015, compaiono diversi product placement:\nEdizione italiana.\nLa versione italiana del secondo capitolo e, in seguito, del terzo, ha avuto un cambiamento di voci riguardo ai protagonisti Marty e Doc; se nel primo film, sotto la direzione del doppiaggio di Franco Rossi, vennero richiesti dei provini dalla committenza, che portarono alla scelta di Teo Bellia per Marty e Ferruccio Amendola per Doc, a partire dal secondo capitolo la direzione del doppiaggio fu affidata a Manlio De Angelis che, a differenza del suo predecessore, pot\u00e9 fare invece scelte autonome, affidando a Sandro Acerbo, Marty, e a Dario Penne, Doc.\nCome per il primo film, in fase di adattamento dei dialoghi, sono stati effettuati anche alcuni cambiamenti di testo:"}
{"id": "62849", "revid": "1645873", "url": "https://it.wikipedia.org/wiki?curid=62849", "title": "Stanley (Isole Falkland)", "text": "Stanley (in passato Port Stanley; in spagnolo Puerto Argentino) \u00e8 il capoluogo e l'unica vera citt\u00e0 delle Isole Falkland, situata sull'isola orientale. Al censimento del 2012, la citt\u00e0 contava una popolazione di 2.121 abitanti; l'intera popolazione delle isole Falkland era 2.841 il giorno del censimento, 15 aprile 2012.\nGeografia fisica.\nSi trova nella regione pi\u00f9 a nord-est delle isole, poco pi\u00f9 a sud di Stanley Harbour, e ha una popolazione di circa 2.000 persone. \u00c8 il centro amministrativo pi\u00f9 a sud del mondo (a causa della sua popolazione tanto esigua, di solito non viene considerato citt\u00e0 capitale pi\u00f9 a sud del mondo; al suo posto viene molto spesso citata Wellington, la capitale della Nuova Zelanda).\nStoria.\nI lavori nel nuovo insediamento, che divenne capitale nel luglio 1845, iniziarono nel 1843. Il suo nome \u00e8 in onore di Lord Stanley, allora Segretario di Stato britannico per la guerra e le colonie.\nL'insediamento crebbe rapidamente come porto, inizialmente specializzandosi in riparazioni navali, poi diventando una base per la caccia alle balene e alle foche nell'Atlantico Meridionale, e un importante punto di rifornimento per la Royal Navy. Le navi che avevano base a Stanley furono coinvolte nella battaglia delle Falkland durante la Prima guerra mondiale, e nella battaglia del Rio della Plata durante la Seconda guerra mondiale.\nFrane causate da intensive estrazioni di torba distrussero parte della citt\u00e0 nel 1879 e nel 1886; la seconda uccise anche 2 persone.\nInfrastrutture e trasporti.\nLo Stanley Airport, usato per voli internazionali e collegamenti con le basi britanniche in Antartide, fu aperto nel 1979 (precedentemente i voli interni erano effettuati con idrovolanti). Fu occupato dalle truppe argentine per circa dieci settimane nell'aprile del 1982 e ribattezzato \"Puerto Argentino\". La struttura riport\u00f2 danni prima di essere ripresa da una task-force britannica durante la Guerra delle Falkland. Il terreno circostante fu minato, e alcune aree rimangono ancora segnalate come campi minati.\nCaratteristiche.\nOggi Stanley si trova al centro della rete stradale di East Falkland, ed \u00e8 il principale centro commerciale delle isole, \u00e8 dotato delle uniche piscina, scuola, ospedale e biblioteca dell'arcipelago.\nLe principali attrazioni sono: il Museo delle Isole Falkland, il Palazzo del Governo, costruito nel 1845 e sede del Governatore delle Isole Falkland, della Cattedrale, conosciuta per l'arco esterno fatto in osso di balena e per essere la terza chiesa pi\u00f9 a sud nel mondo dopo quella di Grytviken sull'isola della Georgia del Sud e la Cappella delle Nevi in Antartide, un totem, diversi monumenti di guerra e i relitti nel porto.\nA Stanley si trovano inoltre una ionosonda, la sede della Falkland Islands Broadcasting Station, ed anche numerose serre dove vengono coltivati ortaggi.\nGypsy Cove, conosciuto per la sua colonia di pinguini di Magellano, e Cape Pembroke, il punto pi\u00f9 orientale delle Falkland, sono situati nei dintorni della citt\u00e0."}
{"id": "62850", "revid": "785863", "url": "https://it.wikipedia.org/wiki?curid=62850", "title": "Ritorno al futuro - Parte III", "text": "Ritorno al futuro - Parte III (\"Back to the Future Part III\") \u00e8 un film del 1990 diretto da Robert Zemeckis, terzo e ultimo episodio della trilogia omonima.\nInizialmente le trame di \"Ritorno al futuro - Parte III\" e del capitolo precedente \"Ritorno al futuro - Parte II\" dovevano essere contenute in un solo film, che avrebbe dovuto intitolarsi \"Paradox\".\nTrama.\nIl diciassettenne Marty McFly \u00e8 rimasto nuovamente intrappolato nel 1955, dal momento che il suo amico Emmett \"Doc\" Brown, nella notte del 12 novembre di quell'anno, \u00e8 stato catapultato nel 1885 dalla scarica di un fulmine, insieme alla macchina del tempo. Per informarlo che stava bene, il Doc finito per sbaglio nel 1885 ha lasciato una lettera per Marty alla Western Union, chiedendo che venisse consegnata a Marty 70 anni dopo esattamente nel punto e nell'ora in cui la DeLorean \u00e8 sparita colpita da un fulmine. Nella lettera, Doc ha inoltre dato a Marty tutte le indicazioni per trovare la macchina del tempo nel luogo dov'\u00e8 nascosta. Costretto a chiedere nuovamente aiuto al \"giovane\" Doc, Marty, nel recuperare la DeLorean nascosta dal Doc degli anni 1980 finito nell'Ottocento in una vecchia miniera accanto a un cimitero abbandonato, scopre, leggendo una lapide, che questi verr\u00e0 ucciso con un colpo di pistola alla schiena, pochi giorni dopo aver spedito la lettera nel 1885, dal feroce pistolero Buford \"Cane Pazzo\" Tannen, bisnonno di Biff, per un debito di 80 dollari.\nDeciso a salvare l'amico, Marty, dopo che la DeLorean \u00e8 stata riparata dai danni causati dal fulmine e dal tempo, si fa dare dal Doc del 1955 dei vestiti adatti e parte per il vecchio West: l\u00ec, dopo una fuga dai nativi americani, scopre di aver rotto involontariamente il serbatoio della DeLorean, che aveva appena nascosto in una caverna; qui, sorpreso da un orso, \u00e8 costretto a scappare a piedi finendo per sbaglio nella fattoria dei suoi avi irlandesi, i trisavoli Seamus e Maggie McFly e il neonato bisnonno William (il primo McFly nato in America), coi quali fa conoscenza presentandosi con lo pseudonimo di Clint Eastwood. I suoi avi lo rifocillano e gli indicano come arrivare in citt\u00e0.\nNel saloon di Hill Valley, Marty fa conoscenza con Buford \"cane pazzo\" Tannen che, dopo un equivoco, insegue il ragazzo a cavallo e tenta di impiccarlo davanti al tribunale ancora in costruzione. Marty viene salvato all'ultimo secondo da Doc, che spara alla corda con un fucile di precisione di sua invenzione. Qui Marty scopre che il debito contratto con Buford da Doc, che nel 1885 ha iniziato a fare il maniscalco come copertura, \u00e8 dovuto al fatto che il cavallo ferrato dallo scienziato aveva perso un ferro, disarcionando cos\u00ec Tannen che, nel cadere, aveva rotto un whisky e aveva inoltre dovuto uccidere il cavallo. Marty informa Doc di tutto, ma purtroppo scopre che per poter tornare al futuro devono prima trovare un modo per far raggiungere alla DeLorean le 88 miglia orarie necessarie, dal momento che la macchina del tempo \u00e8 rimasta senza benzina a causa della rottura del serbatoio e che in quell'epoca la benzina non esisteva ancora. Dopo aver verificato che nemmeno i pi\u00f9 veloci cavalli da traino arrivano a tale velocit\u00e0, i due provano ad alimentare l'auto con una bevanda fortemente alcolica acquistata al saloon, ma ci\u00f2 danneggia il sistema di iniezione. Siccome non \u00e8 possibile n\u00e9 spingerla gi\u00f9 da un pendio n\u00e9 aspettare l'inverno per farla scivolare su un lago ghiacciato, arrivano infine all'idea di spingerla con una locomotiva a vapore. Un macchinista di un treno della vicina stazione spiega loro che per lanciare una locomotiva dell'epoca a circa 90 miglia all'ora \u00e8 necessario che vi sia un tracciato dritto e con la giusta inclinazione, che la locomotiva non traini alcun vagone e che la caldaia sia particolarmente calda, informandoli inoltre che il prossimo treno sarebbe passato di l\u00ec il luned\u00ec successivo.\nNel mettere a punto il piano, arrivano a salvare dalla caduta in un burrone un carro guidato dalla maestra Clara Clayton, che Doc si era proposto di andare a prendere alla vicina stazione, ma di cui si era dimenticato a causa dell'arrivo di Marty: questo modifica leggermente la precedente linea temporale, in quanto il burrone, all'epoca chiamato \"Shonash\", avrebbe preso il nome di \"Clayton\" in seguito alla morte della donna. Doc e Clara si scoprono subito affini dato che la donna ama anch'essa la scienza. Il giorno seguente Marty, Doc e Clara partecipano alla festa del paese per l'inaugurazione dell'orologio della futura torre dell'orologio, quando sopraggiunge Tannen che tenta di sparare alla schiena a Doc, che viene prontamente salvato da Marty. Buford sfida allora Marty a duello dandogli appuntamento alla mattina di luned\u00ec, e quest'ultimo accetta convinto che a quell'ora lui e Doc saranno gi\u00e0 tornati al 1985, dato che si tratta proprio della mattina del giorno in cui avevano prestabilito il loro ritorno al futuro. Il giorno seguente Doc fa notare a Marty che, se ci fosse stato qualche imprevisto, sulla futura lapide potrebbe comparire ancora il nome del ragazzo al posto del suo e lo scienziato confessa inoltre al ragazzo di essersi innamorato a prima vista di Clara, tanto da decidere di rinunciare a tornare nel 1985. Marty, tuttavia, riesce a convincere nuovamente lo scienziato a partire, ricordandogli che anche la sua morte poteva ancora essere nel suo futuro prossimo e (scambiandosi i ruoli con Doc) che i due devono riflettere su che cosa sia pi\u00f9 giusto fare. Vedendo la tristezza di Doc, Marty, dispiaciuto, gli propone di portare anche Clara nel futuro, ma Doc a malincuore, come anche Marty gli ha appena ricordato, dice che questo potrebbe causare alterazioni temporali e che alterare il tempo per il proprio interesse personale \u00e8 un grave errore. Doc promette che, una volta tornati nel futuro, come prima cosa distrugger\u00e0 definitivamente la macchina del tempo, dicendo di aver commesso un grave errore nel costruirla e che viaggiare nel tempo ha portato solo dolore. Poi Doc, dovendo dare spiegazioni a Clara, prova a raccontarle la verit\u00e0 e a convincerla della realt\u00e0 dei viaggi nel tempo, ma non viene creduto e ottiene solo una dolorosa rottura della loro relazione.\nLa mattina del viaggio, Doc, recatosi la notte precedente al saloon col cuore spezzato, beve un solo bicchiere di un potente alcolico, ma, non reggendo l'alcool, sviene, ritardando il piano. Quando Marty arriva all'appuntamento, chiede l'aiuto del barista che prepara un toccasana per far rinsavire Doc; i due tentano cos\u00ec di scappare, ma Buford, sopraggiunto nel frattempo, prende Doc in ostaggio costringendo Marty al duello. Il ragazzo vince grazie a una furbizia ispirata dal film western di Sergio Leone \"Per un pugno di dollari\", ovvero nascondendosi il coperchio di una vecchia stufa sotto il poncho per non farsi ferire dal proiettile sparato dall'avversario. Con un pugno Marty manda Buford KO dentro un carro pieno di letame, proprio quando sopraggiunge il vice sceriffo venuto ad arrestare il pistolero per aver rapinato la diligenza di Pine City. Cos\u00ec i due protagonisti possono mettere in atto il piano per dirottare la locomotiva, che sono costretti a intercettare a cavallo a causa dei molti imprevisti; i due \"prendono in prestito\" la locomotiva e staccano i vagoni mentre Doc carica la fornace con una speciale carbonella di sua invenzione, che ne aumenter\u00e0 la velocit\u00e0, ma la far\u00e0 anche esplodere dopo aver raggiunto le 88 miglia orarie. Qui si verifica un altro imprevisto: Clara, che inizialmente aveva preso quello stesso treno per allontanarsi dalla citt\u00e0, ha scoperto il loro piano e li raggiunge anche lei a cavallo. Mentre salta sulla locomotiva in movimento, il suo vestito resta impigliato e lei rischia di morire. A questo punto Doc si fa passare da Marty l'hoverboard, che si trovava ancora a bordo della macchina, e riesce cos\u00ec a salvare Clara, rinunciando per\u00f2 a salire sulla DeLorean e quindi a tornare nel 1985.\nMarty torna al futuro come previsto, arrivando alle 11 del mattino del 27 ottobre 1985, con la DeLorean lanciata sui binari del ponte sul burrone (non pi\u00f9 noto come \"Shonash\", n\u00e9 come \"Clayton\", bens\u00ec come \"Eastwood\", in quanto Marty fu ritenuto morto nell'incidente con il treno dagli abitanti della Hill Valley del vecchio West), ponte che nel 1885 doveva ancora essere completato. Pochi secondi dopo, il passaggio di un treno su quegli stessi binari distrugge la DeLorean. Il destino quindi ha esaudito il desiderio che Doc aveva fin dal ritorno dal 2015. Marty per\u00f2 \u00e8 triste perch\u00e9 pensa che Doc in questo modo non potr\u00e0 mai pi\u00f9 tornare. Il ragazzo raggiunge la sua fidanzata, Jennifer Parker, alla quale racconta tutta la verit\u00e0. I due, mentre sono in macchina, vengono sfidati a una gara da Needles, loro compagno di scuola: Marty finge di accettare ma, all'ultimo momento, si tira indietro scoprendo che, se vi avesse partecipato, si sarebbe scontrato con una Rolls-Royce, un incidente che avrebbe distrutto la sua carriera di musicista (come Jennifer aveva scoperto sentendo parlare la sua futura suocera, Lorraine Baines, nel 2015, in una scena del capitolo precedente). I due raggiungono poi i resti della DeLorean e, mentre osservano ci\u00f2 che resta della macchina, da un lampo di luce appare un'incredibile \"locomotiva del tempo\", con a bordo proprio Doc e la sua famiglia, dato che questi nel frattempo si \u00e8 sposato con Clara e ha avuto due figli, Giulio e Verne. Tornato per rivedere il suo giovane amico e per recuperare il suo cane, Einstein, Doc spiega a Marty di aver costruito la nuova macchina del tempo, funzionante a vapore, e gli consegna un regalo: la foto incorniciata di Marty e Doc accanto all'orologio di Hill Valley del 1885, che i due si erano fatti scattare nel passato. Jennifer gli mostra un foglietto che aveva preso nel futuro, in cui vi era scritto che il Marty del futuro era stato licenziato, ma che nel frattempo si era cancellato, e Doc spiega ai ragazzi che ci\u00f2 significa che ora i due hanno in mano il loro futuro e il loro destino non \u00e8 ancora stato scritto: egli li esorta quindi a crearselo nel miglior modo possibile e infine riparte con la sua famiglia per un nuovo viaggio nel tempo.\nProduzione.\nSceneggiatura.\nIl regista Robert Zemeckis disse che durante la realizzazione del primo capitolo, avevano parlato del rapporto di Doc con le donne, ideando uno scenario per spiegare la sua apparente mancanza di interesse per il sesso opposto, in cui il suo primo amore lo aveva fatto scegliere tra la scienza e lei, e lui aveva scelto la scienza. Zemeckis e Gale scrissero la scena e volevano inserirla nella \"Parte II\", ma infine la rimandarono all'ultimo capitolo. Zemeckis ha dichiarato riguardo ai temi trattati nell'ultimo capitolo: \u00abla \"Parte III\" riguarda la crescita dei personaggi. In un certo senso, Doc e Marty McFly si scambiano i ruoli, Marty diventa un uomo e Doc Brown diventa un ragazzo: entra in contatto con quella parte di se stesso fanciullesca, romantica e innocente\u00bb.\nInterpreti.\nQuando Robert Zemeckis e Bob Gale decisero che Doc Brown si sarebbe innamorato in \"Ritorno al futuro - Parte III\", entrambi avevano in mente un'unica attrice che incarnava veramente la loro visione del personaggio, e che poteva catturare il cuore dell'enigmatico scienziato, ovvero Mary Steenburgen. Fortunatamente, l'attrice era altrettanto eccitata all'idea di interpretare la maestra elementare Clara Clayton, e spieg\u00f2 cos\u00ec perch\u00e9 accett\u00f2 la parte con piacere: \u00abHo due bambini e, di conseguenza, abbiamo visto \"Ritorno al futuro\" innumerevoli volte in video. Quando ho incontrato Bob e Bob, e mi hanno detto cosa avevano in programma per la \"Parte III\", e che sarebbe stato un western, i miei occhi si sono illuminati\u00bb. Il film fu il suo secondo western, dopo \"Verso il sud\" (1978), e il suo secondo film sui viaggi nel tempo, dopo \"L'uomo venuto dall'impossibile\" (1979); in quest'ultimo film, l'attrice ebbe un ruolo molto simile a quello di \"Ritorno al futuro - Parte III\", dichiarando: \u00abho recitato la stessa scena in quel film e nella \"Parte III\": un uomo di un periodo diverso mi dice che \u00e8 innamorato di me, ma deve tornare al suo tempo. La mia risposta in entrambi i casi \u00e8, ovviamente, incredulit\u00e0, e li caccio fuori dalla mia vita. In seguito, scopro che mi sbagliavo e che, in effetti, l'uomo \u00e8 davvero di un altro tempo, e vado dietro a lui per professare il mio amore. \u00c8 una sensazione piuttosto strana trovarti a rifare la stessa scena, a tanti anni di distanza, per la seconda volta nella tua carriera\u00bb.\nNel film appare Flea, bassista dei Red Hot Chili Peppers, nel ruolo del bullo Douglas \"Flea\" Needles (e compagno di scuola di Marty). Era gi\u00e0 apparso in \"Ritorno al futuro - Parte II\", come suo futuro collega di lavoro.\nI tre vecchietti nel saloon sono impersonati da Dub Taylor, Pat Buttram e Harry Carey Jr., che hanno spesso recitato la parte di compari, ubriaconi e cittadini in decine di film western.\nGli ZZ Top (presenti anche con un brano nella colonna sonora) impersonano il gruppo musicale che suona alla festa di Hill Valley per l'inaugurazione del nuovo municipio.\nLuoghi delle riprese.\nIl film \u00e8 stato in parte girato nei sobborghi di Los Angeles, e in parte nel nord della California, nei dintorni del paese di Sonora, pi\u00f9 precisamente:\nColonna sonora.\nSui titoli di coda \u00e8 possibile udire la canzone \"Doubleback\" degli ZZ Top, della quale \u00e8 presente anche una versione riarrangiata in chiave western strumentale in versione bluegrass, suonata dagli stessi ZZ Top nei panni di un complessino country durante la festa del paese.\nSempre durante la festa nel 1885 si pu\u00f2 sentire chiaramente la melodia di \"The Battle Cry of Freedom\", canzone molto cantata durante la guerra d'indipendenza americana e negli anni successivi.\nEdizione italiana.\nPer la versione italiana del terzo capitolo, cos\u00ec come per il precedente, la direzione del doppiaggio fu affidata a Manlio De Angelis, affidando le voci principali ancora una volta a Sandro Acerbo, Marty, e a Dario Penne, Doc.\nCome per i precedenti capitoli, in fase di adattamento dei dialoghi, sono stati effettuati anche alcuni cambiamenti di testo:\nAccoglienza.\nCritica.\nIl sito aggregatore di recensioni Rotten Tomatoes riporta che l'80% delle 44 recensioni professionali ha dato un giudizio positivo sul film, con un voto medio di 6,72 su 10. Il consenso critico del sito recita: \u00ab\"Ritorno al futuro - Parte III\" porta la trilogia a una conclusione soddisfacente con un giro pi\u00f9 semplice e pi\u00f9 dolce di buffonate del viaggio nel tempo\u00bb. Su Metacritic il film detiene invece un punteggio del 55 su 100, basato su 19 recensioni e indicando \"recensioni miste\".\nKim Newman di \"Empire\" ha dato al film quattro stelle su cinque, dicendo che \u00abripristina l'interesse del cuore del primo film e ha una trama completa soddisfacente\u00bb. Ha elogiato Michael J. Fox per \u00abmantenere la trama in movimento\u00bb, definito la storia d'amore di Christopher Lloyd e Mary Steenburgen come \u00abdivertente\u00bb, e affermato che il finale \u00abpresenta una delle migliori macchine del tempo nel cinema, promettendo che questo \u00e8 davvero l'ultimo della serie e avvolgendolo in modo ordinato per tutti\u00bb.\nLeonard Maltin ha preferito questo film ai primi due, dandogli 3,5 stelle su 4, dicendo che \u00aboffre molto divertimento, abbaglianti effetti speciali e immaginazione da vendere. Qui c'\u00e8 vera magia cinematografica al lavoro\u00bb.\nRoger Ebert gli diede solo 2,5 stelle su 4, ritenendo che una delle delizie dei primi due film fosse stato il modo in cui la storia si muoveva vertiginosamente nel tempo e ritenendo pertanto che questa qualit\u00e0 mancasse nel terzo capitolo che, secondo il critico \u00abfa alcuni inchini nella direzione delle complessit\u00e0 del viaggio nel tempo, per poi diventare una commedia western di routine\u00bb. Il critico elogi\u00f2 invece una qualit\u00e0 che, secondo lui, rimane costante in tutti e tre i film \u00abuna sorta di qualit\u00e0 agrodolce ed elegiaca che coinvolge romanticismo e tempo\u00bb.\nAl momento dell'uscita iniziale, la reazione alla \"Parte III\" era stata in qualche modo attenuata e mista a causa del successo dei due predecessori, ma negli anni questa tendenza \u00e8 cambiata e il film \u00e8 stato rivalutato e considerato da molti critici come il migliore dei due sequel. Nel 2020 \"Syfy Wire\" lo ha definito: \u00abMeno ingannevole del suo predecessore, \"Ritorno al futuro - Parte III\" raddoppia il cuore pulsante della serie, il rapporto tra Marty e Doc, e d\u00e0 loro archi emotivi soddisfacenti che strattonano le corde del cuore negli ultimi momenti del film [...] \u00e8 quel raro threequel che conclude la saga in un modo cos\u00ec soddisfacente e gratificante che, 30 anni dopo, regge ancora\u00bb. Mentre \"The Hollywood Reporter\" ha scritto: \u00abIl film \u00e8 solo migliorato con il tempo nei 30 anni da quando \u00e8 uscito. [...] \u00e8 un orologio svizzero di sceneggiatura. Una trama perfetta la cui struttura scatta in posizione come il meccanismo di una serratura, in quanto ripaga cinque anni di archi narrativi dei personaggi che potrebbero non essere stati completamente soddisfacenti per il pubblico di allora\u00bb.\nIncassi.\nLa \"Parte III\" fu quella con l'incasso pi\u00f9 basso nel franchise, con 87,7 milioni di dollari incassati nei soli Stati Uniti (la \"Parte II\", uscita sei mesi prima, aveva guadagnato 118,4 milioni nel Paese) ai quali vanno ad aggiungersi 156 milioni incassati nel resto del mondo per un incasso totale di 244 milioni di dollari a livello globale."}
{"id": "62851", "revid": "666668", "url": "https://it.wikipedia.org/wiki?curid=62851", "title": "Puerto Argentino", "text": ""}
{"id": "62855", "revid": "289247", "url": "https://it.wikipedia.org/wiki?curid=62855", "title": "Ritorno al futuro 2", "text": ""}
{"id": "62856", "revid": "289247", "url": "https://it.wikipedia.org/wiki?curid=62856", "title": "Ritorno al futuro 3", "text": ""}
{"id": "62859", "revid": "339392", "url": "https://it.wikipedia.org/wiki?curid=62859", "title": "Ved\u0101nta Sutra", "text": ""}
{"id": "62865", "revid": "154639", "url": "https://it.wikipedia.org/wiki?curid=62865", "title": "\u015aa\u1e45kara", "text": "Vissuto tra il VII e l'VIII secolo e.v. (o tra il VI e VII secolo; datazioni tradizionali oggi non confermate: 788-820) ebbe una profonda influenza nello sviluppo dell'induismo attraverso la sua teologia non dualistica.\nDurante la sua vita si dedic\u00f2 anche alla redazione di commentari sulle \"Upani\u1e63ad\" vediche, sul \"Brahmas\u016btra\" e sulla \"Bhagavadg\u012bt\u0101\". Ha difeso la grandezza e l'importanza delle sacre scritture induiste, le \"\u015aruti\", ossia la letteratura \"vedica\", ridando nuova linfa all'induismo nel momento in cui il buddhismo e il giainismo stavano diffondendo le proprie dottrine, da lui considerate eterodosse.\nBiografia.\nConosciamo la vita di \u015aa\u1e45kara grazie alle agiografie tra le quali la pi\u00f9 influente e diffusa \u00e8 lo \"\u015aa\u1e45karadigvijaya\" (anche \"Sa\u1e45k\u1e63epa \u015aa\u1e45karajaya\") attribuito a M\u0101dhava, e composta tra il 1650 e il 1800 con probabili rimaneggiamenti fino alla met\u00e0 del XIX secolo, e che comprende testi anteriori attribuiti a Vys\u0101cala e a Tirumalla D\u012bk\u1e63ita, il che rende difficile stabilire la sua effettiva storicit\u00e0. Un'altra meno diffusa agiografia, lo \"\u015aa\u1e45karavijaya\" di Anant\u0101nandagiri, \u00e8 relativa alla tradizione meridionale del K\u0101\u00f1c\u012bpuram.\nStando alla biografia presente nello \"\u015aa\u1e45karadigvijaya\", \u015aa\u1e45kara \u00e8 nato da una famiglia di casta brahmanica, appartenente alla comunit\u00e0 ortodossa dei Namb\u016b\u1e6diri della citt\u00e0 di K\u0101lati (Kerala). I genitori non ebbero figli finch\u00e9, per rispondere alle loro preghiere, lo stesso dio \u015aiva decise di incarnarsi (\"avat\u0101ra\") nel loro figlio, \u015aa\u1e45kara. \nGiunto all'et\u00e0 di sette anni \u015aa\u1e45kara aveva gi\u00e0 compiuto tutti gli stadi dello \"\u0101\u015brama\" hind\u016b, decidendo quindi di intraprendere il \"sa\u1e43ny\u0101sa\". Abbandon\u00f2 quindi la famiglia e la madre, sofferente per la sua scelta, divenendo discepolo di Govindan\u0101tha (anche Govindap\u0101da) che insegnava in una localit\u00e0 presso il fiume Narmada. In alcune sue opere \u015aa\u1e45kara afferma che il maestro del suo maestro fu Gau\u1e0dap\u0101da, dal che la tradizione indica Govindan\u0101tha come allievo di quest'ultimo considerato come il primo pensatore \"advaita\" (\"non dualista\").\nRecatosi, su indicazione di Govindan\u0101tha, a insegnare a V\u0101r\u0101\u1e47as\u012b, l\u00ec \u015aa\u1e45kara ebbe come primo suo discepolo Sanandana (Padmap\u0101da). \nAll'et\u00e0 di dodici anni, sempre secondo le agiografie, sal\u00ec sull'Himalaya giungendo a Badar\u012b, dove compose il celebre commentario al \"Brahmas\u016btra\", il \"Brahmas\u016btra-bh\u0101\u1e63ya\", e gli altri commentari sulla \"Bhagavadg\u012bt\u0101\" e sulle \"Upani\u1e63ad\" vediche.\nDivenne quindi itinerante, pronto nelle dispute filosofiche e teologiche a difendere l'interpretazione religiosa dello \"advaitaved\u0101nta\".\nIl luogo della morte \u015aa\u1e45kara \u00e8 incerto, l'agiografia di M\u0101dhava indica Kedarn\u0101th (sull'Himalaya) dopo che fu curato da una fistola al retto causata dalla maledizione di Abhinavagupta, suo oppositore e alfiere del tantrismo.\nDottrine.\nLe dottrine elaborate da questo santo e teologo hind\u016b posseggono il precipuo scopo di realizzare l'emancipazione dai legami karmici nei confronti del \"sa\u1e43s\u0101ra\", e quindi ottenere la liberazione da questi (\"mok\u1e63a\"). E l'unico modo per ottenere ci\u00f2 \u00e8, per \u015aa\u1e45kara, la retta conoscenza (\"j\u00f1\u0101na\") che consente la completa e immediata liberazione, la quale diviene definitiva dopo la morte. \nPer \u015aa\u1e45kara, quindi, le altre pratiche religiose come la \"bhakti\" (la devozione nei confronti della divinit\u00e0), o l'attivit\u00e0 sacrificale e le restanti pratiche cultuali e morali, non consentono il raggiungimento del fine ultimo, ma solo l'ottenimento di rinascite favorevoli.\nUna condotta libera dagli attaccamenti mondani, gli insegnamenti di un \"guru\" e lo studio attento, sotto la supervisione di questi, della letteratura vedica, soprattutto \"upani\u1e63adica\", sono l'unico mezzo per ottenere lo scopo ultimo. Da notare che lo studio della letteratura vedica, quindi \"upani\u1e63adica\", \u00e8 precluso ai non-\"dvija\" (a coloro che non sono \"nati due volte\"), ovvero alle donne, agli \"\u015b\u016bdra\" e, a maggior ragione, agli \"avar\u1e47a\" (\"fuori casta\"), che risultano quindi esplicitamente esclusi da questo percorso di liberazione.\nLe dottrine di \u015aa\u1e45kara, quindi la sua interpretazione della letteratura sacra, \u00e8 detta \"advaita\" (\"non duale\") ovvero assegna come \"realt\u00e0 assoluta\" (\"param\u0101rthika\") e ultima il solo \"Brahman\", laddove, un altro \" dar\u015bana\" hind\u016b, il pi\u00f9 antico \"s\u0101\u1e43khya\", intende invece allo stesso modo reale due piani dell'esistente: lo \"spirito\" (\"puru\u1e63a\") e la \"materia\" (\"prak\u1e5bti\").\nDal che, per questa dottrina, il mondo mutevole (il sofferente \"sa\u1e43s\u0101ra\") \u00e8 pura apparenza (\"vivarta\") e non ha fondamento \"reale\", sorgendo dallo stesso \"Brahman\". Allo stesso modo, l\"'\u0101tman\" individuale coincide con il \"Brahman\" universale, quindi anche la \"coscienza\" individuale (\"cit\") risulta sovrapponibile all'Essere (\"sat\") e quindi al \"Brahman\" stesso.\nIl \"sa\u1e43s\u0101ra\" sofferente si genera nel momento in cui per mezzo di un processo indicato con il termine \"adhy\u0101sa\" si produce l'illusoria divisione (\"m\u0101y\u0101\") del \"Brahman-\u0101tman\" in esseri individuali (\"j\u012bva\") e Dio (\"\u012a\u015bvara\"), dove quest'ultimo diviene causa efficiente dell'universo materiale. \u00c8 lo stesso \"Brahman\" che per mezzo della sua potenza (\"\u015bakti\") produce la \"m\u0101y\u0101\", emanando cos\u00ec il mondo delle diversit\u00e0 ma rimanendo esso stesso unicit\u00e0.\nIl \"mok\u1e63a\" si concretizza quindi nella rimozione di questa \"avidy\u0101\" (\"ignoranza\", \"mancanza di conoscenza\"), di questa \"m\u0101y\u0101\" (\"illusione\"), che non consente di scorgere la cifra ultima e unica del reale, il \"Brahman\".\nPer addivenire a queste conclusioni \u015aa\u1e45kara prende in analisi tre istanze della realt\u00e0/verit\u00e0:\nL'uomo subendo l'influsso di \"m\u0101y\u0101\", vede il \"Brahman\", unico, come molteplice, come se, a una luce fioca, scambiasse una corda per un serpente spaventandosi. \nVi sono quindi tre \"viste\":\nLa profonda consapevolezza dell'unitariet\u00e0 del Reale e di ogni cosa in esso raccolta rende conto dell'errore nel percepire l'altro come diverso da s\u00e9. Tutto \u00e8 pura Realt\u00e0, Coscienza e Beatitudine (\"Saccid\u0101nanda\") e in ci\u00f2 consiste la liberazione dalla mondanit\u00e0, ovvero dalle sue passioni e catene e, quindi, dal ciclo delle rinascite.\nOpere.\nSono troppi i testi attribuiti a \u015aa\u1e45kara perch\u00e9 questi possano essere effettivamente suoi. Tra i pi\u00f9 importanti, e comunque a lui attribuite, si possono considerare (&lt;mark&gt;evidenziate in giallo&lt;/mark&gt;, le opere che secondo Paul Hacker, Mayeda Sengaku ed altri studiosi possono essere ragionevolmente attribuite a \u015aa\u1e45kara, tutte le altre opere risulterebbero di autori pi\u00f9 tardi e a lui attribuite) :\nSempre a \u015aa\u1e45kara si deve la prima opera dossografica hind\u016b, il \"Sarvaved\u0101ntasiddh\u0101ntas\u0101rasa\u1e43graha\".\nGli ordini religiosi.\nSecondo alcune tradizioni \u015aa\u1e45kara fond\u00f2 quattro (o cinque) centri religiosi per diffondere le dottrine proprie dell\"'advaitaved\u0101nta\".\nI monaci (\"sa\u1e43ny\u0101sa\") appartenenti a tali centri religiosi vengono collettivamente indicati con il nome di \"da\u015ban\u0101mi\" (\"diecinomi\") in quanto sono divisi in dieci differenti ordini monastici i cui componenti acquisiscono un diverso nome collegato al proprio ordine:\nAd altri centri religiosi dipendono i restanti cinque ordini monastici: \"T\u012brtha\", \"Pur\u012b\", \"Va\u1e47a\", \"Parvata\" e \"S\u0101gara\".\nDai nomi comprendiamo l'origine dell'assegnazione funzionale di tali ordini: gli \"\u0100\u015brama\" erano preposti alla vita nei cenobi; gli \"Ara\u1e47ya\" e i \"Va\u1e47a\", agli eremi nelle foreste; \"Giri\" e \"Parvata\" a quelli sulle montagne; \"S\u0101gara\" in riva al mare; \"Pur\u012b\" nelle citt\u00e0; \"T\u012brtha\" presso i santuari."}
{"id": "62866", "revid": "1522738", "url": "https://it.wikipedia.org/wiki?curid=62866", "title": "Fulgencio Batista", "text": "Fu presidente \"de facto\" di Repubblica di Cuba dal 1933 al 1940, \"de iure\" dal 1940 al 1944 e nuovamente dal 1952 al 1959. Fu rovesciato da Fidel Castro, ponendo fine al suo governo e dando inizio al governo socialista a Cuba.\nIn esilio, Batista scrisse diversi libri, tra cui \"Cuba tradita\" e \"Ascesa e caduta della Repubblica Cubana\". \u00c8 sepolto nel cimitero di \"San Isidro\", a Madrid. Sua figlia, Fermina L\u00e1zara Est\u00e9vez, vive in Florida ed \u00e8 una senzatetto.\nBiografia.\nOrigini e formazione.\nBatista nacque a Banes, nella provincia di Holgu\u00edn, il 16 gennaio del 1901 in una modestissima famiglia d'origini spagnole, ta\u00edno, cinesi ed afro-cubane.\nIl colpo di Stato del 1933.\nA vent'anni entr\u00f2 nell'esercito e il 5 settembre 1933, divenuto ormai sergente, Batista guid\u00f2 il colpo di Stato, detto appunto \"dei sergenti\", con cui rovesci\u00f2 il governo provvisorio di Carlos Manuel de C\u00e9spedes y Quesada, il quale aveva in precedenza abbattuto quello di Gerardo Machado (1871-1939). L'intellettuale Ram\u00f3n Grau San Mart\u00edn divenne presidente, ma Batista, nominato capo di stato maggiore dell'esercito, fin\u00ec per avere il potere effettivo, pur in totale assenza di consenso popolare.\nGrau rimase presidente per cento giorni, durante i quali la situazione gli sfugg\u00ec sempre pi\u00f9 di mano. Non riconosciuto dagli Stati Uniti, perse anche il favore di comunisti e radicali a causa della sua moderazione. Infine gli studenti, che erano il gruppo sociale a lui pi\u00f9 favorevole, gli voltarono le spalle. Venne cos\u00ec sostituito da Carlos Mendieta y Montefur (per undici mesi), poi da Jos\u00e9 Barnet y Vinajeras (per cinque mesi) e da Miguel G\u00f3mez y Arias (per sette mesi), fino a che Federico Laredo Br\u00fa riusc\u00ec a tenere la carica dal dicembre 1936 all'ottobre 1940. Br\u00fa inizi\u00f2 timide riforme, proclam\u00f2 l'amnistia per i rifugiati politici e promosse i lavori di una nuova Assemblea Costituente, presieduta da Grau.\nLa nuova costituzione fu varata nel 1940. Era un documento progressista: veniva sancita la totale sovranit\u00e0 del paese (in precedenza, gli Stati Uniti avevano avuto il diritto d'ingerirsi negli affari interni cubani costituzionalmente garantito), la non rieleggibilit\u00e0 del presidente, il sussidio di disoccupazione, il diritto a una paga minima e alle ferie pagate. Nell'ottobre 1940 Batista, a soli 39 anni, venne eletto Presidente.\nBatista era intimamente legato a elementi del gangsterismo, come Meyer Lansky o Luigi Trafficante Jr. I suoi primi contatti con la mafia risalivano al 1933, quando si autoproclam\u00f2 colonnello e gli si avvicinarono Charles \"Lucky\" Luciano e Santo Trafficante senior. Il mondo del gioco, estremamente redditizio, era controllato da Lansky, numero due della mafia USA, uno dei principali gangster USA, che \"aveva creato per il dittatore Batista l'organizzazione attuale dei giochi dell'Avana\", secondo il quotidiano francese \"Le Monde\".\nLa prima presidenza di Batista venne funestata dall'aggravarsi dei problemi economici, dai malumori dell'esercito, dal basso prezzo della canna da zucchero (e dall'indisponibilit\u00e0 statunitense ad aumentarlo), dai problemi sociali, dallo scoppio della seconda guerra mondiale. Batista si dimostr\u00f2 un buon alleato degli americani: dichiar\u00f2 guerra alla Germania nazista, all'Italia fascista e all'Impero giapponese fin dal dicembre 1941, concesse nuove basi sull'isola alla US Navy per la lotta contro i sommergibili tedeschi, ruppe i rapporti con la Francia di Vichy ed espulse diversi diplomatici della Spagna franchista. Nel 1942, primo tra i paesi dell'America Latina, stabil\u00ec relazioni diplomatiche con l'Unione Sovietica.\nLa sconfitta elettorale ed il \"golpe\" del 1952.\nLe elezioni del 1942 videro la riconferma della maggioranza governativa, nella quale entrarono anche partiti prima all'opposizione, tra cui i comunisti. Batista non pot\u00e9, stante il limite costituzionale, ripresentarsi per un secondo mandato e, alle elezioni del 1944, venne eletto il suo maggiore avversario, Grau. Di conseguenza Batista lasci\u00f2 il paese, rifugiandosi in Florida. L'ambasciatore USA Spruille Braden denunci\u00f2 \"un furto sistematico di fondi del Tesoro\" e segnal\u00f2 che \"il dottor Grau trover\u00e0 le casse vuote quando prender\u00e0 il potere\". Grau cerc\u00f2 di lottare contro la corruzione e di applicare le riforme sociali che, stabilite dalla costituzione del 1940, erano rimaste lettera morta. Istitu\u00ec il Ministero del lavoro, ottenne dagli Stati Uniti un prezzo pi\u00f9 favorevole per le esportazioni di canna da zucchero e tent\u00f2 la diversificazione delle colture e di attirare capitali stranieri sull'isola. L'opposizione dei militari, il crescere della violenza politica e una serie di catastrofi naturali resero vane quasi tutte le sue riforme.\nBatista ritorn\u00f2 al potere il 10 marzo 1952 con un colpo di Stato che abbatt\u00e9 il presidente eletto nel 1948, Carlos Pr\u00edo Socarr\u00e1s: il nuovo governo fu subito riconosciuto dagli USA. Batista sospese il Congresso e consegn\u00f2 il potere legislativo al Consiglio dei Ministri, abol\u00ec il diritto di sciopero, ripristin\u00f2 la pena di morte e sospese le garanzie costituzionali. La stessa popolazione, nella speranza che Batista desse all'isola pi\u00f9 stabilit\u00e0 e facesse cessare corruzione e violenze, appoggi\u00f2, in un certo qual modo, il golpe. Batista stabil\u00ec un ferreo controllo su sindacati ed esercito, reprimendo ogni opposizione.\nGli investimenti americani e il fiorire del turismo diedero, in effetti, una prosperit\u00e0 che Cuba non aveva mai conosciuto, ma la crisi economica degli anni cinquanta, la corruzione di Batista e i rapporti che il dittatore intratteneva con la mafia fecero crescere l'opposizione al regime, soprattutto tra gli strati pi\u00f9 poveri della popolazione, favorevoli a una democrazia liberale, che consideravano la sua dittatura illegale, e tra i pensatori marxisti della classe media. Secondo l'economista britannico Dudley Seers, nel 1958, la situazione era \"intollerabile\".\nLa rivoluzione cubana e la deposizione.\nTra gli oppositori vi era Fidel Castro, un giovane avvocato proveniente da una famiglia agiata. Castro aveva inizialmente cercato di contrastare il colpo di Stato nei tribunali, denunciando Batista per attentato alla costituzione, ma questa via giudiziaria fall\u00ec. Il 26 luglio 1953, a Santiago di Cuba, Castro guid\u00f2 l'assalto alla caserma Moncada: l'attacco fall\u00ec disastrosamente e Castro fu condannato a quindici anni di prigione. Batista, nel tentativo di scoraggiare ulteriori rivolte, ebbe l'infelice idea di mostrare in televisione i cadaveri dei guerriglieri uccisi dall'esercito. Quelle immagini crudeli, pi\u00f9 che terrorizzare i cubani, aumentarono ulteriormente l'impopolarit\u00e0 del regime.\nNel 1954 si tennero nuove elezioni presidenziali, che Batista vinse agevolmente in quanto unico candidato. Su pressione dei Gesuiti, Batista decise di liberare Castro prima del tempo. Fidel, scarcerato nel maggio del 1955 in occasione di un'amnistia, si rec\u00f2 quindi in esilio, prima negli Stati Uniti e poi in Messico, dove progett\u00f2 nuovi tentativi rivoluzionari. Il ritorno di Castro a Cuba, nel 1956, non cominci\u00f2 sotto i migliori auspici: i castristi, sbarcati il 2 dicembre dalla nave Granma, vennero immediatamente intercettati dall'esercito e dispersi. Solo una quindicina riuscirono a rifugiarsi con Castro sulla Sierra Maestra.\nNei mesi seguenti, le formazioni castriste crebbero lentamente (all'inizio dell'offensiva decisiva su L'Avana, nell'agosto del 1958, i castristi erano ancora poco pi\u00f9 di duemila), non preoccupando Batista in maniera eccessiva. Nell'aprile del 1958 uno sciopero generale fall\u00ec clamorosamente. Il giornalista USA Jules Dubois, uno dei migliori specialisti della realt\u00e0 cubana dell'epoca con Herbert L. Matthews, descrisse il regime di Batista: \"Batista ritorn\u00f2 al potere il 10 marzo 1952 e inizi\u00f2 allora la fase pi\u00f9 sanguinosa della storia cubana dalla guerra d'indipendenza, quasi un secolo prima. Le rappresaglie da parte delle forze repressive di Batista costarono la vita a molti prigionieri politici. Per ogni bomba che esplodeva, prendevano due prigionieri dal carcere che sommariamente venivano giustiziati. Una notte in Marianao, un quartiere dell'Avana, si ritrovarono i corpi di 98 prigionieri politici nelle strade, crivellati di colpi.\nNonostante ci\u00f2, il regime aveva i giorni contati, minato dalla corruzione, dalla stanchezza dei militari, dall'impopolarit\u00e0 del dittatore, dalla sfiducia degli americani nei suoi confronti. All'inizio del 1958, Batista ricevette una pessima notizia: gli statunitensi avevano deciso di sospendere le forniture al suo esercito. Malgrado tutto, il dittatore si sforz\u00f2 per lasciar trasparire un'immagine di tranquillit\u00e0 e prosperit\u00e0, pretendendo anche l'organizzazione di un Gran Premio di Formula 1.\nL'esilio, gli ultimi anni e la morte.\nPer risolvere una volta per tutte il problema dei guerriglieri, Batista decise allora l'inizio di una pesante offensiva contro i castristi e gli altri gruppi. Le colonne che il 24 maggio 1958 vennero indirizzate sulla Sierra Maestra avevano un'enorme superiorit\u00e0 numerica (diecimila uomini contro trecento), ma si sfaldarono per le diserzioni. Castro inizi\u00f2 a mietere successi, mentre gli Stati Uniti abbandonarono definitivamente Batista. Impedito \u2014 per la sopra citata norma costituzionale \u2014 a presentarsi per un nuovo mandato presidenziale alle elezioni del 1958, Batista assistette alla vittoria del suo candidato favorito, Carlos Rivero Aguero, sul suo vecchio nemico Grau.\nMa ormai il regime viveva i suoi ultimi giorni: il 24 dicembre 1958 la guarnigione di Santa Clara si arrese, aprendo ai castristi la via per la capitale. Il 1\u00ba gennaio 1959, dopo aver festeggiato l'anno nuovo, il dittatore fugg\u00ec nella Repubblica Dominicana e le forze di Castro presero L'Avana. Batista non torn\u00f2 pi\u00f9 a Cuba: si rifugi\u00f2 prima in Portogallo e poi nella Spagna di Francisco Franco, trovando la morte per infarto il 6 agosto 1973 a Guadalmina, nei pressi di Marbella.\nInfluenza sui media.\nBatista appare nel film \"Il padrino - Parte II\" di Francis Ford Coppola, in cui stringe affari con Hyman Roth e Michael Corleone, massimi esponenti della Mafia a stelle e strisce. Viene anche citata la rivolta del \"L\u00ecder Maximo\", che, vittoriosa, strappa Cuba agli interessi azionari dei mafiosi e degli imprenditori del resto d'America. \u00c8 inoltre nominato nel romanzo \"L'Ambasciatore\" di Erico Verissimo."}
{"id": "62868", "revid": "767487", "url": "https://it.wikipedia.org/wiki?curid=62868", "title": "Core Image", "text": "Core Image \u00e8 una nuova tecnologia integrata nel macOS che viene utilizzata dal sotto sistema grafico Quartz Extreme. Questa tecnologia consente di utilizzare la scheda grafica per l'elaborazione di effetti grafici sgravando il processore dall'elaborazione degli stessi. Nel caso che il computer non sia dotato di una scheda grafica con processore grafico compatibile o moderno Core Image utilizzer\u00e0 l'unit\u00e0 AltiVec del processore per eseguire le elaborazioni grafiche. In caso di sistemi SMP Core Image \u00e8 in grado di suddividere il carico di lavoro tra i vari processori.\nIn una dimostrazione avvenuta nell'agosto del 2004 avvenuta al Worldwide Developers Conference veniva mostrato come delle immagini fossero elaborate con dei filtri in tempo reale senza utilizzare il processore per le elaborazioni. La tecnologia Core Image \u00e8 formata da una serie di API grafiche che verranno utilizzate dai programmi per eseguire le trasformazioni grafiche. Queste API includono diversi filtri e diverse trasformazioni tridimensionali e bidimensionali.\nCore Video.\nFunziona in congiunzione con Core Image ed \u00e8 ottimizzato per utilizzare il codec H.264. Come Core Image consente di eseguire delle trasformazioni e delle manipolazioni grafiche ma invece di agire sulle immagini agisce sulle animazioni in tempo reale.\nQueste tecnologie dipendono molto dalla \"prestanza\" della scheda grafica e possono sgravare molto il carico del processore dato che vengono utilizzate dalla tecnologia Quartz e di conseguenza tutta l'interfaccia grafica si avvantagger\u00e0 delle tecnologie Core Image e Core Video. Insieme alla tecnologia Core Audio formano il nucleo del Mac OS X dedicato alla gestione dei flussi multimediali.\nDa notare che Core Video non \u00e8 una vera unit\u00e0 grafica quanto una pipeline grafica ottimizzata che collega QuickTime e il processore grafico della scheda grafica. Quindi nativamente non \u00e8 in grado di eseguire elaborazioni ma si appoggia integralmente a Core Image e a QuickTime per le elaborazioni dei flussi video."}
{"id": "62870", "revid": "633", "url": "https://it.wikipedia.org/wiki?curid=62870", "title": "Johnny Rotten", "text": ""}
{"id": "62871", "revid": "1543377", "url": "https://it.wikipedia.org/wiki?curid=62871", "title": "John Lydon", "text": "La sua carismatica personalit\u00e0 e l'eccentrico modo di vestire portarono il manager dei Sex Pistols, Malcolm McLaren, a chiedergli di entrare nella band in qualit\u00e0 di frontman. Con i Pistols pubblic\u00f2 diversi singoli (incluse le celeberrime \"Anarchy in the U.K.\", \"God Save the Queen\" e \"Pretty Vacant\"), tutte canzoni con testi scritti di suo pugno che crearono scandalo e scompiglio in tutta la societ\u00e0 britannica dell'epoca.\nNegli anni successivi, Lydon ha condotto diversi programmi televisivi in Gran Bretagna, Stati Uniti e Belgio, e ha scritto la sua autobiografia, \"Rotten: No Irish, No Blacks, No Dogs\" (1993), acclamata da critica e pubblico. Nel corso della sua carriera quarantennale, Lydon si \u00e8 spesso reso protagonista di esternazioni provocatorie nei confronti della famiglia reale inglese e circa altre varie questioni politiche.\nLydon viene largamente riconosciuto come una delle figure di spicco del primo movimento punk, e anche dopo ha condotto una vita anticonvenzionale.\nBiografia.\nJohn Lydon nasce a Londra, figlio di immigrati irlandesi di religione cattolica. Maggiore di quattro fratelli, Lydon a sette anni perde la memoria per via di una meningite. Ha un'infanzia e un'adolescenza turbolente per via delle sue amicizie: \u00e8 conosciuto come membro di un gruppo di teppisti chiamati Johns, perch\u00e9 tutti i componenti del gruppo si chiamavano, appunto, John (il gruppo comprendeva anche l'amico d'infanzia John Simon Ritchie, poi famoso come Sid Vicious).\nSex Pistols.\nAssieme a questo gruppo frequenta qualche volta il \"Sex\", un negozio londinese di articoli per feticisti, situato al 430 di King's Road, gestito da Vivienne Westwood, affermata stilista e compagna di Malcolm McLaren (il futuro produttore del gruppo punk). Nel 1975 viene invitato da McLaren, che lo aveva notato a causa del suo look e della maglietta con su scritto a penna \"Odio i Pink Floyd\", a far parte di un gruppo composto da Steve Jones, Glen Matlock e Paul Cook, ossia i Sex Pistols. Dopo un provino, durante il quale canta \"I'm Eighteen\" di Alice Cooper, Lydon entra a far parte del gruppo. Steve Jones, dopo averlo conosciuto, fece un commento sui denti di John, affermando che erano marci (\"rotten\" in inglese). Da qui il soprannome di Johnny Rotten, con cui fu conosciuto per tutto il periodo in cui i Sex Pistols furono in attivit\u00e0.\nBen presto iniziarono le prime tensioni tra Lydon ed il bassista Glen Matlock. Le reali ragioni di questi dissidi non furono mai ben chiarite, ma Lydon afferm\u00f2 nella sua autobiografia del '93 che considerava Matlock troppo piccolo-borghese e \"poco punk\", aggiungendo che Matlock \"era sempre attratto da cose carine come i Beatles\". Da parte sua Matlock asserisce invece che la maggior parte delle tensioni tra lui e Lydon furono orchestrate da McLaren. Matlock lasci\u00f2 il gruppo venendo rimpiazzato da un amico di Lydon, John Simon Ritchie in arte \"Sid Vicious\". Nonostante Vicious fosse un totale inetto dal punto di vista musicale, McLaren accett\u00f2 la sua entrata nella band perch\u00e9 aveva il \"look giusto\" e l'attitudine per essere un Sex Pistols.\nLa caotica relazione sentimentale di Vicious con la sua ragazza Nancy Spungen, entrambi tossicodipendenti in stato avanzato, caus\u00f2 altre frizioni fra i membri della band, in particolare con Lydon, le cui sarcastiche osservazioni non fecero altro che esacerbare la situazione.\nDurante il primo e ultimo tour negli USA, Lydon fu sempre pi\u00f9 isolato dal resto del gruppo a causa delle macchinazioni di Malcolm McLaren, che a detta dei componenti puntava sull'atteggiamento autolesionista di Sid Vicious per il successo della \"band\".\nIl 14 gennaio 1978 \u00e8 lui a mettere la parola fine all'avventura dei Sex Pistols in occasione dell'ultimo concerto a San Francisco. Durante tutto il concerto si nota una certa carenza di grinta da parte di Lydon che infine, seduto sul bordo del palco, canta la canzone \"No Fun\" (cover di The Stooges) (letteralmente: \"nessun divertimento\", \"non divertente\") e prima di lasciare la scena grida al pubblico:\nPublic Image Limited.\nLasciati i Sex Pistols, Lydon abbandona anche il suo \"nome di battaglia\" e fonda con Jah Wobble (bassista), Keith Levene (chitarrista) e Jim Walker (batterista) i Public Image Ltd., un importante gruppo della corrente post-punk/new wave. L'attivit\u00e0 dei Public Image Ltd. dura dal 1978 al 1993, raccogliendo grandi consensi da parte della critica soprattutto per i primi due album \"First Issue\" (1978) e \"Metal Box\" (1979), dopodich\u00e9 John intraprende una carriera solista, documentata da \"Psycho's Path\" e \"An Interview with Kris Needs\".\nA fine 2008 Lydon apparve in uno spot pubblicitario della \"Country Life\", una popolare marca di burro, sulla televisione britannica. Lydon venne ampiamente accusato di essersi venduto con questa mossa.\nLydon difese la sua scelta affermando che la ragione principale che lo aveva spinto ad accettare l'offerta era di raccogliere fondi per riformare i Public Image Ltd. che languivano senza un contratto discografico da anni. Lo spot pubblicitario si rivel\u00f2 comunque un notevole successo, con un innalzamento delle vendite dell'85% per la Country Life, che molti attribuirono proprio alla presenza di Lydon nello spot.\nNel settembre 2009 viene effettivamente annunciata la reunion dei PiL, con la presenza anche dei vecchi membri Bruce Smith e Lu Edmonds. Alla fine dell'aprile 2012 i PiL pubblicano l'EP in formato vinile \"One Drop\" in tiratura limitata, a cui fa seguito poi, nel maggio successivo, un nuovo album in studio intitolato \"This Is PiL\", pubblicato per la neonata etichetta del gruppo, la \"PiL Official\". Il disco \u00e8 il primo album in studio del gruppo dopo una pausa durata vent'anni.\nRevival dei Sex Pistols.\nNonostante nel corso degli anni si fosse sempre dichiarato contrario ad una reunion dei Sex Pistols, definendo che la cosa sarebbe stata \"patetica\", nel 1996 Lydon partecipa alla \"reunion\" dei Sex Pistols, tornando a vestire i panni di Johnny Rotten in un tour mondiale che si risolve nell'album \"Filthy Lucre Live\". Scomparso Vicious nel lontano 1979, alla band si riaggrega anche Glen Matlock al basso, accantonando i vecchi rancori. Nel 2004, Lydon si rifiuta pubblicamente di concedere i diritti dei brani dei Sex Pistols per l'inclusione nel box set \"\" pubblicato dall'etichetta Rhino Records. Nel 2006, i Sex Pistols vengono introdotti nella Rock and Roll Hall of Fame, ma la band si rifiuta di partecipare alla cerimonia, adducendo come motivo il fatto che l'intera manifestazione \u00e8 simbolo di tutto ci\u00f2 contro cui il gruppo ha sempre combattuto.\nNel giugno 2007, Lydon, Jones e Cook ri-registrano \"Pretty Vacant\" in uno studio di Los Angeles per l'inserimento della canzone nel videogioco \"Skate\" e, successivamente, reincidono anche \"Anarchy in the U.K.\" per il videogame \"\".\nVita privata.\nLydon \u00e8 sposato con Nora Forster, un'ereditiera di origini tedesche. \u00c8 il patrigno della figlia della Forster, Ari Up, un tempo cantante solista nel gruppo post-punk The Slits prima della morte avvenuta nel 2010. Lydon risiede a Los Angeles, in California. I genitori di Lydon allevarono lui e i suoi fratelli alla fede cattolica, ma egli dichiara di non essere mai stato credente.\nIn aggiunta alla sua professione di autore e cantante, Lydon \u00e8 anche un pittore. I suoi disegni, dipinti ed illustrazioni varie sono spesso finiti ad ornare i lavori dei PiL e dei suoi dischi solisti. L'esempio pi\u00f9 recente \u00e8 la copertina dell'album \"This Is PiL\". Lydon \u00e8 da sempre un grande tifoso della squadra dell'\nNel 1982,Lydon ha inoltre recitato nel film \"Copkiller\", al fianco di Harvey Keitel.\nNel gennaio 2004, Lydon partecip\u00f2 al reality show \"I'm a Celebrity... Get Me Out of Here!\" trasmesso dalla rete ITV, sorta di versione inglese del format \"L'isola dei famosi\", la cui edizione si svolgeva in Australia. Nonostante le molte critiche ricevute per la partecipazione al programma inerenti allo sminuirsi della sua credibilit\u00e0 artistica, Lydon dimostr\u00f2 di avere ancora la capacit\u00e0 di scioccare il pubblico definendo gli spettatori della trasmissione \"stronzi del cazzo\" in diretta TV.\nDopo la partecipazione a \"I'm a Celebrity...\", reality abbandonato volontariamente prima della conclusione per dissidi con uno dei partecipanti, Lydon present\u00f2 un documentario sugli insetti e i ragni intitolato \"John Lydon's Megabugs\" (\"Gli insetti di John Lydon\") che venne trasmesso da Discovery Channel (e nel 2014 in Italia sul canale Focus con il titolo \"Insetti da incubo\"). \"Radio Times\" descrisse la sua conduzione del progetto come \"pi\u00f9 entusiasta di quella di un vero esperto di entomologia\".\nNel 2020, Lydon ha dichiarato di voler appoggiare la rielezione di Donald Trump alla presidenza degli Stati Uniti, confermando pertanto le sue opinioni verso di lui dichiarate qualche tempo prima. Afferma altres\u00ec di non avere progetti musicali in ballo, dovendosi occupare della moglie, affetta dalla malattia di Alzheimer.\nDiscografia.\nSex Pistols.\nAlbum in Studio\nCompilation e Album Live\nSingoli\nPublic Image Ltd..\nAlbum in Studio\nCompilation e Album Live\nSingoli\nThe Lydons and The O'Donnells.\nAlbum in Studio\nTime Zone.\nSingoli\nSolista.\nAlbum in Studio\nCompilation\nSingoli"}
{"id": "62872", "revid": "110157", "url": "https://it.wikipedia.org/wiki?curid=62872", "title": "Core Audio", "text": "Core Audio \u00e8 un insieme di API sviluppate da Apple per gestire il sottosistema audio del sistema operativo macOS utilizzato dai computer Macintosh\nNella documentazione Apple di Core Audio \u00e8 scritto: \"Durante la creazione della nuova architettura del Mac OS X, Apple decise di puntare a due obiettivi della gestione dell'audio. Il primo obiettivo era un'alta qualit\u00e0 dell'audio, la miglior resa audio mai provata dagli utenti Macintosh. Il secondo obiettivo era consentire agli sviluppatori di integrare la loro gestione dell'audio con la gestione MIDI.\"\nCore Audio separa totalmente la riproduzione dell'audio dalla sua gestione, consentendo al programmatore di gestire i flussi audio con il numero di campioni e la risoluzione che ritiene pi\u00f9 appropriata, sar\u00e0 poi compito del sottosistema audio adattare il flusso audio alle reali capacit\u00e0 dell'hardware.\nCore Audio permette di gestire i flussi audio in modo da consentire a un programma di accettare in ingresso l'audio generato da un altro programma. Il programma potr\u00e0 a sua volta elaborare l'audio e poi inviare il flusso audio verso un terzo programma per ulteriori elaborazioni. Tutto questo viene eseguito in tempo reale e quindi consente agli utenti di utilizzare pi\u00f9 programmi contemporaneamente per la realizzazione delle proprie musiche."}
{"id": "62875", "revid": "767487", "url": "https://it.wikipedia.org/wiki?curid=62875", "title": "Pete Seeger", "text": "\u00c8 assieme a Woody Guthrie (con cui ha collaborato e cantato assieme fin dagli anni quaranta) e Bob Dylan, fra i pi\u00f9 conosciuti folk-singer statunitensi.\nAttivista politico della sinistra americana e uno dei massimi autori della folk music e della canzone di protesta degli anni cinquanta e sessanta, \u00e8 autore di famosi \"talking blues\".\nIn Italia era molto nota la sua canzone \"If I Had a Hammer\", lanciata da Rita Pavone con il testo in italiano scritto da Sergio Bardotti e il titolo \"Datemi un martello\", una canzone y\u00e9-y\u00e9 che non aveva nulla a che fare con il testo ed il messaggio della sua versione originale.\nPete Seeger ha acquistato maggiore notoriet\u00e0 presso il grande pubblico nel 2006 grazie al quattordicesimo album in studio di Bruce Springsteen: \"\".\nIn questo disco tributo sono presenti brani tradizionali che Seeger ha contribuito a rendere popolari.\nBiografia.\nSuo padre, Charles Seeger, era un musicologo di fama e uno dei primi ricercatori impegnati nel campo della musica orientale; i suoi fratelli, Mike e Peggy, sono ugualmente musicisti e cantanti di fama. Era nipote del poeta Alan Seeger, fratello del padre Charles.\nNel 1943 Pete spos\u00f2 Toshi-Aline Ohta, \u00ab...la persona cui devo tutto nella mia vita\u00bb, come amava ripetere.\nAlla fine degli anni trenta risale il suo incontro con Woody Guthrie, che lo segner\u00e0 definitivamente e con il quale girer\u00e0 moltissime localit\u00e0 degli Stati Uniti d'America, negli anni quaranta, alla ricerca della vera anima popolare musicale del paese. Per fare questo, Seeger abbandon\u00f2 gli studi di sociologia che stava svolgendo a Harvard.\nMembro fondatore dei gruppi \"folk\" The Almanac Singers e The Weavers (quest'ultimo godette di un grande successo alla fine degli anni cinquanta), Pete Seeger, per le sue idee, cadde ben presto vittima del maccartismo che colp\u00ec la cultura statunitense progressista durante gli anni cinquanta.\nPete Seeger ha iniziato la sua carriera di solista nel 1958 componendo canzoni che sono diventate ben presto dei classici della \"folk music\": fra le altre, si segnalano \"If I Had a Hammer\" (scritta assieme a Lee Hays), \"Turn! Turn! Turn!\" (con testo adattato dal libro biblico dell'Ecclesiaste e brano successivamente rielaborato in chiave \"folk rock\" dal gruppo The Byrds), \"The Bells of Rhymney\" (musicata su versi di un poema del gallese Idris Davies), \"We Shall Overcome\" (canzone basata su uno \"spiritual\", a sua volta divenuta un cavallo di battaglia di Joan Baez e di altri interpreti impegnati nelle battaglie per i diritti civili) e in particolare \"Where Have All the Flowers Gone?\", canzone contro la guerra, anch'essa reinterpretata da artisti come Joan Baez, Peter, Paul and Mary, The Kingston Trio, The Mamas and the Papas e dall'attrice e cantante croato-statunitense Ksenija Prohaska nel suo mitico mono drammatico-musicale \"Marlene Dietrich\", proprio perch\u00e9 la diva berlinese lo aveva inserito nel proprio repertorio nel 1962.\nNegli anni sessanta, Seeger ha scritto la prima versione di un manuale divenuto un classico: \"How to Play the Five-String Banjo\", un'opera che ha formato intere generazioni di banjoisti.\nEcologismo e comunismo.\nPete Seeger \u00e8 da sempre stato impegnato come ecologista rigoroso e combattente per la tutela dell'ambiente. Nel 1966 fu tra i soci fondatori del \"Clearwater Group\", un'organizzazione che, da allora, lotta contro l'inquinamento delle acque del fiume Hudson e promuove la sua pulizia.\nPete Seeger \u00e8 noto per essere, da sempre, un comunista, il che, negli Stati Uniti d'America, era notoriamente un problema di non poco conto. Gli furono affibbiati soprannomi come \"Stalin's songbird\" (l'usignolo di Stalin), e altri appellativi del genere. Effettivamente, almeno negli anni quaranta e cinquanta, Seeger era stato uno strenuo sostenitore dell'Unione Sovietica. Dopo il XX congresso del PCUS, durante il quale Nikita Khru\u0161\u010d\u0451v rivel\u00f2 i crimini di Stalin e dello stalinismo, Seeger lasci\u00f2 il Partito Comunista degli Stati Uniti d'America (di stretta osservanza sovietica) ma rimase comunque un comunista e un marxista.\nLa guerra nel Vietnam provoc\u00f2 in Pete Seeger un'autentica opposizione a tutto campo, che si concretizz\u00f2 nel suo celebre e violento attacco televisivo alla politica di guerra del presidente Lyndon B. Johnson, avvenuto nel febbraio del 1968 durante il popolare \"Smothers Brothers Comedy Hour\", dove Seeger cant\u00f2 anche quella che \u00e8 una delle prime canzoni contro la guerra vietnamita, \"Waist Deep in the Big Muddy\" (\"Gi\u00f9 fino al collo nel grande pantano\").\nLa canzone fu tagliata una prima volta dai censori televisivi e la trasmissione interrotta, ma Seeger comparve di nuovo la settimana dopo al programma e riusc\u00ec a cantarla per intero.\nCome molti esponenti della vecchia sinistra statunitense, Pete Seeger non si trov\u00f2 molto a proprio agio con il radicalismo culturale e politico degli anni sessanta, sfociato nelle rivolte studentesche che dagli USA si diffusero in tutto il pianeta. Non gli piacevano molto le tensioni generazionali fomentate dal movimento (registr\u00f2 una volta una canzone intitolata \"Be Kind to Parents\", \"Siate gentili con i genitori\") e ammon\u00ec ripetutamente i giovani radicali a evitare divisioni basate sui divari tra generazioni.\nCon il trascorrere degli anni c'\u00e8 stato da parte di Seeger un ripensamento profondo della sua attivit\u00e0 politica: ci\u00f2 nonostante, negli anni settanta e ottanta ha continuato a sostenere ogni sorta di causa progressista, pur dedicandosi prevalentemente a quelle di carattere ambientalista.\n\u00c8 deceduto, all'et\u00e0 di 94 anni, il 27 gennaio 2014."}
{"id": "62879", "revid": "1305772", "url": "https://it.wikipedia.org/wiki?curid=62879", "title": "Portoghese", "text": ""}
{"id": "62883", "revid": "2069609", "url": "https://it.wikipedia.org/wiki?curid=62883", "title": "Antenna parabolica", "text": "Nel campo delle telecomunicazioni, con antenna parabolica s'intende volgarmente un'antenna dotata di riflettore parabolico impiegabile sia in trasmissione sia in ricezione come tutte le antenne secondo il principio della reciprocit\u00e0. \nPer la ricezione essa \u00e8 dotata di un elemento ricevente che incorpora un amplificatore a bassa cifra di rumore (LNA) e spesso un convertitore di frequenza. In tal caso l'elemento integrato prende il nome di low noise block converter (LNBC o LNB). \nQuando \u00e8 usata in trasmissione, l'antenna parabolica \u00e8 dotata di un elemento trasmittente che prende il nome di illuminatore, o \"feeder.\"\nLe caratteristiche principali di questa categoria di antenne sono l'alta \"direttivit\u00e0\" e di conseguenza il \"guadagno\": Queste grandezze dipendono dal rapporto tra il suo diametro efficace e la lunghezza d'onda utilizzata nella rice-trasmissione: pi\u00f9 elevato \u00e8 tale rapporto maggiore sono il \"guadagno\" e la direttivit\u00e0. Piccole antenne riceventi (diametri dell'ordine di 60 cm) sono utilizzate, ad esempio, per ricevere trasmissioni televisive da satelliti per telecomunicazioni posti in orbita geostazionaria. Antenne paraboliche pi\u00f9 grandi sono utilizzate nei sistemi di ponti radio, mentre quelle con diametri che raggiungono anche pi\u00f9 di 30 m sono usate per comunicazioni tra satelliti e loro stazioni di controllo a terra, ad esempio, in reti satellitari.\nTipi di riflettori parabolici.\nPrime-focus.\nIl riflettore prime-focus \u00e8 ricavato sezionando un paraboloide con un piano perpendicolare all'asse dello stesso.\nIl fuoco si trova in asse con l'antenna e pertanto al centro di essa. Perci\u00f2 l'LNB per captare i segnali provenienti dal satellite \u00e8 montato in corrispondenza del centro del disco. Commercialmente sono generalmente di diametro maggiore degli offset.\nGrazie alle grandi dimensioni, i riflettori prime-focus sono meno sensibili a piccole irregolarit\u00e0 della superficie, ma a causa dell'angolo di apertura pi\u00f9 piccolo necessitano di maggiore accuratezza nell'installazione e nel puntamento rispetto ai pi\u00f9 comuni offset. La posizione di montaggio pi\u00f9 orizzontale rispetto agli offset fa raccogliere facilmente la pioggia o la neve sul disco, condizionando negativamente la ricezione del segnale.\nInoltre l'LNB e i bracci di sostegno di questo coprono con la loro ombra parte del segnale che giunge dal satellite che non colpisce pertanto la superficie del riflettore.\nRiflettore offset.\nL'offset \u00e8 un tipo di riflettore molto diffuso, per esempio, per la ricezione della televisione via satellite.\n\u00c8 generalmente in acciaio, alluminio o materiale plastico reso conduttore, ricavato dalla superficie di un paraboloide di maggiori dimensioni tagliato da un piano non perpendicolare all'asse del paraboloide stesso. Pertanto il fuoco del paraboloide, dove sar\u00e0 collocato l'antenna dell'LNB, non \u00e8 in corrispondenza del centro del riflettore ma spostato di un angolo di offset rispetto alla verticale della parabola.\nA differenza del prime focus, nel riflettore offset il segnale proveniente dal satellite colpisce la totalit\u00e0 della superficie del riflettore che non \u00e8 coperto dall'ombra del convertitore LNB o dei bracci che lo sostengono. La superficie delle antenne offset in commercio \u00e8 normalmente ellittica.\nL'angolo di offset generalmente si aggira intorno ai 20-25 gradi; pertanto questi riflettori sono montati pi\u00f9 verticalmente rispetto ai prime focus. Questo riduce il possibile accumulo di neve e quindi il rischio di deformazione a causa del peso.\nRiflettore toroidale.\nI riflettori toroidali sono particolari parabole la cui superficie di riflessione \u00e8 studiata in modo tale da non avere un solo punto di fuoco ma piuttosto una linea nella quale si forma il fuoco a seconda dell'angolo di incidenza del segnale. Viene impiegata, per esempio, nella ricezione di satelliti posti in posizione diversa tra loro.\nIn questo modo con un'unica antenna \u00e8 possibile raccogliere il segnale proveniente da satelliti distinti. Ovviamente per ogni posizione satellitare si former\u00e0 un fuoco diverso, in corrispondenza del quale sar\u00e0 necessario montare l'apposito LNB. L'angolo ottimale per la ricezione pu\u00f2 variare a seconda dei modelli e del disegno della superficie di riflessione da 15\u00b0-20\u00b0 fino a 40\u00b0-45\u00b0. Ovviamente il \"guadagno\" di tale antenna \u00e8 \"spalmato\" lungo la linea dei fuochi e quindi ripartito tra i vari LNB una volta sottratto quello inutilizzato per la spaziatura tra loro.\nAntenna gregoriana.\nLe antenne gregoriane sono particolari antenne paraboliche che hanno una doppia riflessione. Una prima riflessione parabolica convoglia il segnale verso il fuoco del paraboloide primario. Un secondo riflettore (concavo) posto opportunamente prima del fuoco focalizza il segnale verso l'illuminatore posto al centro del primo riflettore parabolico.\nAntenna Cassegrain.\nLe antenne Cassegrain sono simili a quelle gregoriane. La sola differenza \u00e8 che il riflettore secondario \u00e8 posto dopo il fuoco primario. Ci\u00f2 implica che per focalizzare il segnale verso l'illuminatore, anche in questo caso posto al centro del primo riflettore parabolico, la sua forma deve essere convessa. Le antenne toroidali con un angolo maggiore generalmente sono di tipo gregoriano, ossia hanno una doppia superficie riflettente per ottimizzare la linea di formazione dei fuochi.\nComponenti.\nLow Noise Block (LNB) converter.\nL'antenna ricevente vera e propria non \u00e8 il disco parabolico, ma il piccolo apparecchio montato davanti con una staffa: l'LNB. Esso riceve il segnale riflesso dallo specchio, lo converte a frequenza pi\u00f9 bassa e lo invia al decoder, o pi\u00f9 in generale ad un convertitore A/D.\nDisco parabolico.\nIl disco parabolico, chiamato riflettore, \u00e8 necessario per la ricezione dei segnali dal satellite, soprattutto quando quest'ultimo \u00e8 estremamente lontano dalla superficie terrestre (come, ad esempio, nei satelliti per la diffusione TV che, in orbita geostazionaria, distano pi\u00f9 di 42.000 km dal centro della terra e quindi almeno 36.000 km dalla sua superficie), per cui il segnale che arriva sulla Terra \u00e8 estremamente debole, in quanto fortemente attenuato dall'atmosfera.\nLa quantit\u00e0 di potenza che la superficie dell'LNB (pochi centimetri quadrati) pu\u00f2 ricevere \u00e8 alquanto ridotta; per questo esso non \u00e8 rivolto direttamente verso il satellite, ma verso il disco parabolico. Quest'ultimo, invece, \u00e8 puntato direttamente verso il satellite, dal quale riceve l'onda elettromagnetica che costituisce il segnale televisivo; poich\u00e9 lo specchio parabolico ha una superficie molto pi\u00f9 grande di quella dell'LNB, esso riceve una quantit\u00e0 di energia molto maggiore; grazie alla forma a paraboloide (un solido di rotazione ottenuto dalla rotazione di una parabola intorno al suo asse), esso riflette in un unico punto, detto fuoco, tutte le radiazioni elettromagnetiche (nell'approssimazione a raggi dell'ottica geometrica) che riceve dal satellite. Posizionato in questo punto, l'LNB ricever\u00e0 tutta la potenza di segnale raccolta dallo specchio parabolico, la quale sar\u00e0 abbastanza alta da poter essere adeguatamente rilevata e poi elaborata dal decoder, che riceve il segnale dall'LNB per mezzo del cavo coassiale che collega i due sottosistemi.\nPer esempio, la luce posta davanti a uno specchio piano si rfletter\u00e0 in varie direzioni; se, invece, posizioniamo la fonte di luce in corrispondenza del fuoco di una parabola, i raggi verranno riflessi tutti in un'unica direzione, paralleli l'uno all'altro. Qualcosa di analogo accade in ricezione: tutti i raggi provenienti da una direzione parallela all'asse della parabola verranno riflessi verso il fuoco; \u00e8 cos\u00ec che il riflettore parabolico raccoglie l'energia elettromagnetica ricevuta dal satellite e la convoglia sull'LNB.\nIl disco parabolico \u00e8 in genere di alluminio o ferro, talvolta di materiale plastico, in modo da abbassare costi e peso, rivestito o inglobante materiale metallico riflettente. Pu\u00f2 essere realizzato in rete per contenere peso e presa al vento, ma le aperture della trama non devono superare un decimo della minima lunghezza d'onda da riflettere. Le dimensioni fisiche del disco devono essere almeno paragonabili alla lunghezza d'onda dell'onda incidente affinch\u00e9 si abbia riflessione, altrimenti il disco diventa un semplice ostacolo che l'onda riesce ad aggirare o scavalcare. Nella pratica il suo diametro \u00e8 almeno da sette a dieci volte la lunghezza d'onda che \u00e8 chiamato a riflettere, in quanto per rapporti inferiori, dal punto di vista economico e/o costruttivo, esistono altri tipi di antenna pi\u00f9 convenienti. Cos\u00ec antenne paraboliche molto grandi (ad es. radiotelescopi) spesso non sono costruite per l'uso con lunghezze d'onda rilevanti (anche qui esistono altri tipi di antenna pi\u00f9 convenienti) ma per offrire maggiore direttivit\u00e0 e quindi \"guadagno\" (\"risoluzione\" in radioastronomia).\nA volte il piano di bocca del disco parabolico pu\u00f2 essere coperto da materiale dielettrico, anche bombato (radome), senza interferire con la propagazione elettromagnetica, in modo da evitare disturbi atmosferici come gli accumuli di acqua, neve e condensa.\nAntenne paraboliche di uso domestico.\nPuntamento.\nL'accuratezza necessaria nel puntamento di un'antenna parabolica dipende dalla sua direttivit\u00e0. Il calcolo pu\u00f2 essere basato sul criterio di Rayleigh ed effettuato secondo la seguente formula:\ndove \"\u03bb\" \u00e8 la lunghezza d'onda impiegata, \"D\" \u00e8 il diametro del riflettore (espressi nella stessa unit\u00e0 di misura) e \"d\" \u00e8 l'ampiezza del \"lobo principale\" espressa in radianti, inversamente proporzionale alla direttivit\u00e0.\nNel caso di un satellite per diffusione televisiva in banda Ku (p.es. Hot Bird) ricevuto dall'Italia, abbiamo:\nda cui risulta:\nquindi possiamo stimare che l'errore angolare ammissibile \u00e8 dell'ordine del grado. In altri termini, tanto pi\u00f9 l'antenna \u00e8 direttiva, cio\u00e8 tanto pi\u00f9 il lobo principale \u00e8 stretto (per lambda piccolo e D grande), tanto pi\u00f9 l'antenna ricevente diventa sensibile a un eventuale errore di puntamento dalla direzione esatta di puntamento dell'antenna trasmittente.\nPer poterla orientare correttamente, l'antenna parabolica viene montata su un supporto che ne permette la regolazione in azimut ed elevazione; inoltre l'LNB (nel caso di segnali a polarizzazione lineare) pu\u00f2 essere ruotato sul suo asse per permetterne il corretto allineamento; \u00e8 opportuno l'utilizzo di uno strumento di misura che permetta di sapere quando puntamento e allineamento dell'LNB sono accettabili.\nAlcuni decoder sono dotati internamente di un visualizzatore che in ogni istante mostra sullo schermo del televisore qual \u00e8 la potenza del segnale ricevuto dall'antenna, permettendo cos\u00ec il montaggio corretto (ovviamente l'installatore dovrebbe avere la possibilit\u00e0 di osservare il televisore o di comunicare in tempo reale con chi lo vede).\nPer puntare correttamente l'antenna parabolica occorre conoscere l'azimut e l'elevazione necessari, che dipendono dall'ubicazione. Essendo le coordinate delle localit\u00e0 italiane variabili tra 6 e 18 gradi di longitudine est e 37 e 47 gradi di latitudine nord, non esistono valori universali per il puntamento verso i satelliti della flotta Hot Bird, ma si avranno valori differenti da localit\u00e0 a localit\u00e0.\nTali valori possono essere calcolati tramite complesse formule matematiche o dedotti in maniera approssimativa da tabelle precompilate, reperibili su Internet o pubblicate su riviste specializzate in televisione satellitare.\nLe formule per calcolare azimut ed elevazione per il puntamento di un'antenna parabolica verso qualunque satellite (non solo Hot Bird) sono le seguenti:\n v1 = 6,612 * cos(LAT)*cos(LONG-SATLONG)-1\n v2 = 6,612 * sqrt(1-(cos(LAT)^2) * (cos(LONG-SATLONG))^2)\n Elevazione = atan(v1/v2)\n Azimut = 180 + atan( tan(LONG-SATLONG) / sin(LAT))\n POLARIZZAZIONE = -atan( sin(LONG-SATLONG)/tan(LAT) );\ndove:\nLa costante 6,612 \u00e8 pari al rapporto tra il raggio di un'orbita geostazionaria e il raggio terrestre. La formula per la polarizzazione sopra riportata andr\u00e0 opportunamente corretta se il satellite considerato trasmette con una polarizzazione (lineare) non perfettamente allineata con l'asse terrestre (es., Hot Bird).\nPuntamento con motore.\nPoich\u00e9 da ogni punto della terra \u00e8 possibile puntare numerose posizioni di satelliti geostazionari per telecomunicazioni, \u00e8 comodo poter orientare l'antenna in modo da allinearla di volta in volta al satellite di cui si desidera ricevere il segnale.\nPer farlo, all'antenna parabolica si applica un rotore polare o un attuatore a pistone con montatura polare in grado di spostarne l'orientamento lungo la fascia di Clarke.\nOriginariamente era necessario pilotare e alimentare il motore attraverso dispositivi appositi detti posizionatori; attualmente la maggior parte dei decoder in commercio riesce a pilotare e alimentare direttamente un rotore, attraverso il cavo coassiale che trasporta il segnale a radiofrequenza, tramite sistemi di controllo denominati DiSEqC e USALS.\nCoordinate geografiche dell'Italia.\nLe antenne paraboliche di uso domestico in Italia sono generalmente puntate sui satelliti della flotta Hot Bird dell'operatore satellitare francese Eutelsat, posti in orbita geostazionaria a una longitudine di 13 gradi est.\nEssendo l'Italia situata geograficamente a una longitudine compresa tra 6 e 18 gradi est, i satelliti Hot Bird si trovano quasi sulla verticale dell'Italia. La loro orbita geostazionaria \u00e8 di tipo equatoriale (ovvero il satellite orbita esattamente al di sopra dell'equatore), ed essendo l'Italia a una latitudine di circa 42 gradi nord, per ricevere da Hot Bird, un'antenna parabolica dovr\u00e0 essere puntata in direzione sud (con rotazione di pochi gradi a seconda della longitudine della stazione ricevente) e inclinata in alto rispetto all'orizzonte di un angolo pari all'incirca alla colatitudine (90\u00b0-lat.) locale.\nPolarizzazione.\nLa polarizzazione o \"skew\" di un'antenna parabolica \u00e8 la rotazione intorno all'asse del disco parabolico.\nLa regolazione dello \"skew\" dell'antenna si rende necessaria quando il satellite \u00e8 puntato a una longitudine molto diversa da quella dell'antenna parabolica, a causa dell'effetto geometrico illustrato dall'animazione qui a lato.\nDal momento che variando l'azimut dell'antenna parabolica questa ruota intorno a un asse verticale rispetto al terreno (cio\u00e8 perpendicolare rispetto alla circonferenza che qui rappresenta la Terra), quando si varia l'azimut dell'antenna parabolica per puntare il satellite risulta che la polarizzazione dell'antenna non \u00e8 pi\u00f9 parallela all'asse terrestre (come lo \u00e8 invece quella del satellite), il che rende difficoltosa o impossibile la ricezione del segnale.\nOccorre quindi variare appunto lo \"skew\" (ultima parte dell'animazione) in modo che la polarizzazione dell'antenna torni a coincidere con quella del satellite.\nNella figura \u00e8 mostrato il caso dell'antenna parabolica con longitudine minore di quella del satellite, che comporta il dover ruotare l'antenna parabolica, guardandola \"da dietro\" (cio\u00e8 guardando verso il satellite) in senso antiorario, ossia nel verso opposto a quello che appare nell'animazione, in cui l'antenna parabolica \u00e8 vista \"da davanti\", cio\u00e8 guardando dal satellite verso l'antenna parabolica.\nUtenze domestiche.\nTrattandosi di impianti rimovibili, non si deve chiedere nessun permesso, tranne nel caso di vincoli particolari. Sia al proprietario che all'affittuario \u00e8 concesso di installare nella propria abitazione un'antenna parabolica, anche se il condominio \u00e8 dotato di un'antenna centralizzata. Il legislatore ha incentivato l'installazione di impianti di uso comune, ma non ha disposto sanzioni se questi non vengono fatti o usati. Tuttavia, per ridurre l'impatto che delle antenne in zone vincolate, come i centri storici, ha permesso ai comuni di dotarsi di regolamenti pi\u00f9 restrittivi."}
{"id": "62890", "revid": "7", "url": "https://it.wikipedia.org/wiki?curid=62890", "title": "Guerra nel Vietnam", "text": ""}
{"id": "62894", "revid": "104265", "url": "https://it.wikipedia.org/wiki?curid=62894", "title": "Timbro", "text": "Con timbro ci si pu\u00f2 riferire a:"}
{"id": "62896", "revid": "9", "url": "https://it.wikipedia.org/wiki?curid=62896", "title": "Andrea Verrocchio", "text": ""}
{"id": "62897", "revid": "842", "url": "https://it.wikipedia.org/wiki?curid=62897", "title": "FileMaker Pro", "text": ""}
{"id": "62901", "revid": "125887995", "url": "https://it.wikipedia.org/wiki?curid=62901", "title": "Etnomusicologia", "text": "L'etnomusicologia \u00e8 una parte della musicologia, e in un certo senso anche dell'etnologia, che studia le tradizioni musicali orali di tutti i popoli del mondo. Fino a pochi decenni fa veniva detta, sia pure in maniera piuttosto generalizzante, musicologia comparata, in quanto uno dei suoi fini \u00e8 il confronto delle musiche dei popoli extraeuropei tra loro e con quelle dei popoli occidentali, anche se tra le due esiste una sottile e determinante differenza. L'etnomusicologia, praticata con chiari intenti scientifici, chiarisce anzi tutta l'insufficienza e la parzialit\u00e0 delle teorie musicologiche fondate sull'assunzione di determinati elementi teorici come gli unici in grado di costituire il cosiddetto paradigma \"vero\" della musica, in quanto considerato l'unico riconosciuto come naturalmente possibile.\nStoria.\nNacque verso la fine dell'800, in Germania, col nome di musicologia comparata (\"vergleichende Musikwissenschaft\") ed i primi cultori di etnomusicologia furono B\u00e9la Bart\u00f3k, Constantin Br\u0103iloiu, Diego Carpitella e Alberto Favara, anche se molti storici attribuiscono un ruolo fondamentale sulla paternit\u00e0 della etnomusicologia come scienza al fonetista inglese Alexander John Ellis, grazie alla sua ricerca sulle musiche orientali intitolata \"On the Musical Scales of Various Nations\". In Italia, le ricerche sulla musica e sul canto popolare iniziarono nel 1888 con l'uscita del lavoro di Costantino Nigra intitolato \"I canti popolari del Piemonte\" in cui riportava le varie lezioni dei canti classificate e comparate con altre italiane ed europee. Nel '900 vi furono altri studi, tra i quali quelli del Barbi e di Vittorio Santoli, fino al 1948, con la fondazione del centro nazionale di studi di musica popolare.\nL'etnomusicologia vera e propria nacque negli Stati Uniti, in quanto diverse personalit\u00e0 di rilievo per gli studi di musicologia comparata dovettero esiliare a causa dell'avvento del nazismo. Questi studiosi, quindi, crearono uno iato rispetto alle scuole precedenti, che fu sfruttato da un gruppo di studiosi statunitensi per rifondare gli studi sulle musiche del mondo. Per segnalare questa novit\u00e0 nell'approccio scientifico decisero di adottare il termine proposto da Jaap Kunst. L'etnomusicologia si occupa non soltanto della musica in quanto suono, ma anche dei comportamenti necessari a produrla. Quella che fino ad allora era chiamata musicologia comparata venne detta \u201cetnomusicologia\u201d, ridenominazione che corrispose all'avvento di nuovi metodi di indagine e ad un ripensamento del ruolo assunto dal ricercatore. Fino agli anni '40, infatti, si dava per scontato che la raccolta di documentazione fosse effettuata sul campo da persona diversa da quella che, in un secondo tempo, l'avrebbe catalogata e analizzata. La progressiva comprensione di quanto siano significativi gli eventi concomitanti a quello musicale port\u00f2 alla fusione dei due ruoli. L'etnomusicologo, oggi, in molti casi, sente quasi la necessit\u00e0 di diventare un frequentatore abituale della cultura musicale che studia, cos\u00ec da interiorizzare i comportamenti e i valori, da acquisire tutto ci\u00f2 che \u00e8 necessario alla sua comprensione.\nUno strumento di supporto per l'etnomusicologia fu il fonografo meccanico (ora sostituito dal registratore magnetico), inventato da Edison nel 1877, per mezzo del quale fu possibile documentare pi\u00f9 facilmente, fedelmente e sistematicamente la musica. Prima della sua invenzione era stato possibile raccogliere e studiare soprattutto folklore poetico-narrativo.\nAzione di uno studioso di etnometodologia davanti ad un prodotto etnico:\nContributi alla storia musicale.\nL'etnomusicologia ha contribuito a chiarire alcuni problemi posti, ma non risolti, precedentemente dalla musicologia storica quali:\nOrmai quasi tutte le teorie sulle origini della musica concordano nel sostenere che gli inizi della musica furono costituiti dal canto, che potrebbe consistere in cantillazione della parola, oppure in intense manifestazioni emozionali vocali oppure in una situazione di equilibrio tra suono e parola. Per quanto riguarda gli strumenti, sembrano sorgere dal prolungamento dell'azione ritmica del corpo umano, ma anche come produzione del suono/linguaggio oppure come riproduzione dei suoni della natura.\nLa musica presso le civilt\u00e0 antiche del Mediterraneo e dell'Asia.\nLo sviluppo dell'etnomusicologia ha favorito uno studio approfondito relativo alla musica presso le antiche civilt\u00e0 asiatiche e mediterranee. L'orientamento generale \u00e8 stato quello di ritenere che, in origine, le scale impiegate fossero scale pentatoniche e che, solo in un secondo momento, si sarebbe giunti a scale eptatoniche (cio\u00e8 con 7 suoni).\nEgiziani.\nGli egiziani costituirono una delle civilt\u00e0 pi\u00f9 antiche. La pratica musicale nell'antico Egitto e nell'Egitto alla fine del XVIII secolo fu esaminata da Guillaume Andr\u00e9 Villoteau, uno studioso che accompagn\u00f2 Napoleone nella campagna d'Egitto e pubblic\u00f2 i suoi resoconti nella \"Description de l'\u00c9gypte\". La musica, praticata dai sacerdoti, veniva considerata una prerogativa esclusiva della classe sacerdotale alla quale, in un secondo momento, vennero ammesse anche le donne. Gli strumenti pi\u00f9 importanti furono:\nStrumento importante fu l'hydraulos, organo idraulico, ad aria, nelle cui canne l'aria era immessa attraverso l'acqua, secondo il principio dei vasi comunicanti. Quest'organo venne concepito da Ctesibio di Alessandria.\nPopoli mesopotamici.\nI popoli mesopotamici collegarono la musica alle scienze nelle quali erano pi\u00f9 avanzati: astronomia, astrologia, matematica. Anche nel loro caso, gli strumenti pi\u00f9 diffusi erano simili a quelli egizi: arpe, il liuto cetra, flauti in legno e in metallo, castagnette, sistri e piatti. E anche nel loro caso, Curt Sachs ha individuato l'impiego di scale pentafoniche e, successivamente, di scale eptafoniche.\nEbrei.\nPer quanto riguarda gli ebrei, la fonte principale di informazione ci venne dalla Bibbia e da essa sappiamo che, sotto re Salomone, sarebbe stato organizzato il servizio dei cantori al tempo di Gerusalemme. Gli strumenti pi\u00f9 importanti degli ebrei furono: il \"kinnor\" (strumento a 10 corde pizzicate), l'ugab (zampogna o flauto dritto), lo shofar (corno di ariete, antenato dello strumento tuttora impiegato nelle sinagoghe). Per quanto riguarda il mondo ebraico, va, inoltre, ricordata l'importanza di Abramo Idelsohn. Infatti solo alcuni lo utilizzavano.\nCinesi.\nI cinesi attribuivano grande importanza alla musica, tanto che uno dei principali detti di Confucio era \u201cvolete sapere se un popolo \u00e8 ben governato e ha buoni costumi? Ascoltate la sua musica\u201d. I Cinesi, inoltre, collegarono la musica all'intero ordine cosmico: alle stagioni, ai punti cardinali, alle piante, ai colori. Inizialmente impiegarono una scala pentafonica, successivamente una di 12 note formata dall'unione di 6 L\u00fc femminili e 6 L\u00fc maschili che, in realt\u00e0, doveva essere di natura cromatica, anche se non costituiva una scala cromatica, ma la \u201cdisposizione ordinata di tutte le note del firmamento musicale\". Gli strumenti pi\u00f9 importanti dei cinesi furono: il qing (lastra di pietra percossa con un mazzuolo), il qin (una cetra a corde pizzicate), lo sheng (organo a bocca con le canne posta su una zucca che fa da cassa di risonanza).\nIndiani.\nGli indiani hanno un sistema musicale estremamente sviluppato e complesso. Le scale indiane hanno da cinque a sette suoni, ed ogni nota prevede delle sfumature di intonazione che ne modificano sensibilmente il carattere. Il numero complessivo di suoni effettivamente usati nella pratica musicale \u00e8 cos\u00ec di 22 note diverse, chiamate shruti. Il risultato \u00e8 la possibilit\u00e0 di disporre di una grande quantit\u00e0 di scale su cui viene basata l'esecuzione dei raga (cio\u00e8 colori, perch\u00e9 in alcuni casi tra una scala e l'altra vi sono differenze minime, come le sfumature di colori). Lo strumento principale e pi\u00f9 antico degli indiani \u00e8 la vina, che si suona tenendola appoggiata al corpo o sul pavimento. \u00c8 costituita da un corpo allungato su cui vengono tese 4 corde per la melodia e un numero variabile di corde di bordone e di risonanza. Alle estremit\u00e0 sono poste delle zucche che fungono da casse di risonanza. Le tabla sono una coppia di percussioni, una dal suono grave e l'altra acuto, che permettono l'articolazione di un gran numero di suoni diversi e intrecci ritmici di grande complessit\u00e0. Il sarangi \u00e8 uno strumento ad arco ricavato da un unico blocco di legno e che ha una pelle come piano armonico. Ha tre corde per la melodia, suonate con l'arco, ed un gran numero di corde di risonanza. \u00c8 usato per l'accompagnamento della musica vocale e come strumento solista.\nIsole giavanesi.\nNelle isole giavanesi si impiegavano orchestre di idiofoni dette Gamelan."}
{"id": "62903", "revid": "6923", "url": "https://it.wikipedia.org/wiki?curid=62903", "title": "Xsan", "text": "Xsan \u00e8 un programma sviluppato da Apple Inc. per implementare una Storage Area Network (SAN).\nSAN.\nCon il termine SAN (Storage Area Network) si indica una rete di storage che consente di definire filesystem clustered e non su dischi di host o di risorse storage distribuite.\nXsan \u00e8 un software per la soluzione SAN di Apple che consente di implementare in sostanza un file system virtuale che in realt\u00e0 pu\u00f2 essere distribuito tra pi\u00f9 risorse.\nA differenza della tecnologia RAID, la tecnologia SAN \u00e8 nata infatti per utilizzare decine di dischi contemporaneamente, se necessario. Non sono infrequenti postazioni con pi\u00f9 di cento dischi gestiti da server SAN. I sistemi SAN si preoccupano di gestire la ridondanza necessaria, per evitare perdite di dati in caso di guasto di un singolo disco, e si preoccupano di gestire dinamicamente l'allocazione delle risorse per ottenere la migliore velocit\u00e0 di trasferimento possibile.\nSpecifiche.\nLa soluzione Apple \u00e8 stata dichiarata come disponibile nell'autunno del 2004 ad un prezzo di 899 euro. Un prezzo modesto rispetto alla concorrenza. Xsan implementa un file system a 64 bit. Un singolo file pu\u00f2 essere grande al massimo 16 Terabyte e ogni disco virtuale pu\u00f2 essere utilizzato al massimo da 64 computer biprocessore. Il pacchetto \u00e8 nato per essere utilizzato in congiunzione con le macchine Xserve RAID, anche se pu\u00f2 essere utilizzato su qualsiasi computer Macintosh. Xsan \u00e8 stato progettato per gestire flussi video e rappresenta uno dei tasselli della piattaforma di editing video che Apple vuole realizzare con i computer Power Mac G5. Il File System \u00e8 stato progettato in modo da poter sopportare l'accesso concorrenziale a molti file, situazione tipica dei Data center. Il programma \u00e8 stato progettato per essere utilizzato anche da utenti senza specifica formazione, in modo da ridurre i tempi di installazione e di formazione del personale. Il programma pu\u00f2 essere utilizzato in reti miste, dato che \u00e8 in grado di interagire con computer Microsoft Windows e GNU/Linux, oltre che ovviamente con computer Macintosh.\nRitardi.\nApple ha posticipato la disponibilit\u00e0 di Xsan all'inizio del 2005. L'azienda non ha rilasciato dichiarazioni ufficiali rispetto al ritardo di commercializzazione del prodotto ma notizie non confermate affermano che lo sviluppo del file system distribuito si sia rivelato un problema tecnologico molto pi\u00f9 arduo del previsto e che quindi il ritardo nella distribuzione del prodotto era inevitabile.\nApple ha presentato il prodotto il 4 gennaio 2005 al prezzo di 999 euro che pur rimanendo un prezzo molto competitivo rispetto alla concorrenza rappresenta 100 euro in pi\u00f9 del prezzo originariamente annunciato."}
{"id": "62904", "revid": "124972649", "url": "https://it.wikipedia.org/wiki?curid=62904", "title": "Christopher Lloyd", "text": "Dopo aver cominciato a recitare in teatro sul finire degli anni sessanta, esord\u00ec al cinema in \"Qualcuno vol\u00f2 sul nido del cuculo\" (1975), diretto da Milo\u0161 Forman. Fu scritturato per il ruolo di Jim Ignatowski nella serie televisiva \"Taxi\", che interpret\u00f2 tra il 1978 ed il 1983, che gli fece vincere due Emmy Award. Dopo alcuni ruoli cinematografici secondari, interpret\u00f2 Emmett \"Doc\" Brown, il co-protagonista della trilogia di \"Ritorno al futuro\" (1985, 1989 e 1990), al fianco di Michael J. Fox. Nel 1984, recit\u00f2 in \"Star Trek III - Alla ricerca di Spock\" e nel 1988, prese parte a \"Chi ha incastrato Roger Rabbit\", nel ruolo del giudice Morton, l'antagonista principale del film. Nel 1991 e nel 1993 interpret\u00f2 il ruolo di Zio Fester ne \"La famiglia Addams\" e nel suo sequel.\nNel corso degli anni, torn\u00f2 molte volte a recitare in teatro, interpretando oltre duecento spettacoli, molti dei quali a Broadway.\nBiografia.\nI primi anni.\nNacque il 22 ottobre 1938 a Stamford, nel Connecticut, in una famiglia di origini inglesi, gallesi e francesi. Figlio di Ruth Lapham (1896\u20131984), cantante e sorella del futuro sindaco di San Francisco, Roger Lapham, e di Samuel R. Lloyd Jr., avvocato. Egli era il pi\u00f9 giovane dei sette figli avuti dalla coppia, uno dei quali Samuel Lloyd, fu anch'egli attore tra gli anni cinquanta e sessanta. Il nonno materno di Cristopher, Lewis Henry Lapham, era uno dei fondatori della compagnia petrolifera Texaco, ed era anche discendente di diversi passeggeri della Mayflower, incluso John Howland. Lloyd crebbe a Westport, nel Connecticut, dove frequent\u00f2 la Staples High School e dove inizi\u00f2 a recitare nella compagnia teatrale del college, gli Staples Players.\nCarriera.\nInizi\u00f2 la carriera nei teatri estivi di Mount Kisco, a New York, ed a Hyannis, nel Massachusetts. Recit\u00f2 a New York all'et\u00e0 di 19 anni frequentando la Neighborhood Playhouse School of the Theatre con compagno di studi Sanford Meisner e fece la propria prima apparizione di rilievo nella pi\u00e9ce \"E misero le manette ai fiori\" di Fernando Arrabal.\nIl suo debutto a Broadway fu con la commedia \"Red, White and Maddox\" (1969), e poi si guadagn\u00f2 un ruolo in \"Sogno di una notte di mezz'estate\", \"Kaspar\" (febbraio 1973), \"The Harlot and the Hunted\", \"The Seagull\" (gennaio 1974), \"Total Eclipse\" (febbraio 1974), in \"Macbeth\", \"In the Boom Boom Room\", \"Cracks\", \"Professional Resident Company\", \"What Every Woman Knows\", \"The Father\", \"Re Lear\", \"Power Failure\" e, a met\u00e0 del 1972, apparve nell\"Orfeo\" di Jean Cocteau al Jean Cocteau Theater presso 43 Bond Street.\nTorn\u00f2 a Broadway col musical \"Happy End\". Interpret\u00f2 un ruolo ne \"Il posseduto\" di Dostoyevsky nell'adattamento di Andrzej Wajda presso il Yale Repertory Theater, e nella premiere di \"White Pelican\" di Jay Broad a Long Island.\nIl suo primo ruolo importante in una produzione hollywoodiana fu nel film di Milo\u0161 Forman \"Qualcuno vol\u00f2 sul nido del cuculo\", nella parte di un paziente dell'istituto psichiatrico. Successivamente ottenne un ruolo anche nella celebre sit-com televisiva \"Taxi\" e poi quello del geniale scienziato Emmett \"Doc\" Brown nella trilogia di \"Ritorno al futuro\" (1985, 1989, 1990) e nella relativa serie animata. Ha poi interpretato il ruolo dello Zio Fester nei film \"La famiglia Addams\" (1991) e \"La famiglia Addams 2\" (1993). Ha avuto anche una parte nel film \"Chi ha incastrato Roger Rabbit\", vincitore di numerosi Oscar, nei panni del pazzo giudice Morton. Viene inoltre ricordato per la sua interpretazione del villain Comandante Klingon Kruge in \"Star Trek III - Alla ricerca di Spock\" (1984). \u00c8 anche apparso come protagonista del videogioco per PC \"Toonstruck\". Ha anche partecipato al film del 2001 \"La forza della mente\" con Emma Thompson.\nLloyd \u00e8 apparso nell'episodio \"Le facce buffe\" del telefilm \"Malcolm\", oltre che in ambedue le parti dell'episodio \"Il ritratto\" della serie \"Cin cin\" e a tre di apparizioni del telefilm \"Tremors\", negli ormai collaudati panni di un ex scienziato. Ha interpretato il personaggio di \"Harold March\", un eccentrico ex scienziato in pensione, in \"Una pupa in libreria\"; \u00e8 apparso nel decimo episodio della terza stagione della serie televisiva \"Fringe\", nel ruolo di un ex-musicista, rinchiuso in una casa di riposo; ha altres\u00ec partecipato all'episodio 17 della settima stagione della serie televisiva \"Law &amp; Order - Criminal Intent\".\nVita privata.\nSi \u00e8 sposato cinque volte: prima con Catherine Boyd dal 1959 al 1971; poi con l'attrice Kay Tornborg dal 1974 al 1987; poi dal 1988 al 1991 con Carol Vanek; dal 1992 al 2005 con la sceneggiatrice Jane Walker Wood; nel 2016 con l'italoamericana Lisa Loiacono, sua agente immobiliare di fiducia che nel 2012 si era occupata della vendita della sua casa a Montecito, in California.\nHa avuto un nipote, Sam Lloyd, anch'egli attore, morto nel 2020 per un tumore ai polmoni.\nDoppiatori italiani.\nNelle versioni in italiano delle opere in cui ha recitato, Christopher Lloyd \u00e8 stato doppiato da:\nDa doppiatore \u00e8 sostituito da:"}
{"id": "62905", "revid": "124664965", "url": "https://it.wikipedia.org/wiki?curid=62905", "title": "Antologia di Spoon River", "text": "LAntologia di Spoon River (\"Spoon River Anthology\") \u00e8 una raccolta di poesie in versi liberi scritta dal poeta statunitense Edgar Lee Masters e pubblicata tra il 1914 e il 1915 sul \"Mirror\" di Saint Louis. Ogni poesia racconta, in forma di epitaffio, la vita dei residenti dell'immaginario paesino di Spoon River (il cui nome deriva da quello di un omonimo fiume realmente esistente, che scorre vicino a Lewistown, citt\u00e0 di residenza di Masters), sepolti nel cimitero locale. Lo scopo di Masters \u00e8 quello di demistificare la realt\u00e0 di una piccola cittadina rurale americana.\nTema.\nLa prima edizione della raccolta pubblicata nell'aprile del 1915 contava 213 epigrafi, diventati poi 243 pi\u00f9 \"La Collina\" nella versione definitiva del 1916. La raccolta comprende diciannove storie che coinvolgono un totale di 248 personaggi che coprono praticamente tutte le categorie e i mestieri umani. Masters si proponeva di descrivere la vita umana raccontando le vicende di un microcosmo, il paesino di Spoon River. In appendice alla versione in lingua originale vi \u00e8 un poemetto epico-satirico intitolato \"The Spooniad\" nel quale uno dei personaggi del libro (Mr. Jonathan Swift Somers) intende raccontare tutte le vicende accadute a Spoon River ma non vi riesce lasciandolo incompiuto.\nIn realt\u00e0, Masters si ispir\u00f2 a personaggi veramente esistiti nei paesini di Lewistown e Petersburg, vicino a Springfield nell'Illinois, dove egli era cresciuto. Molte persone ancora vive e facilmente riconoscibili in quegli 'epitaffi', infatti, si risentirono nel vedere le loro faccende pi\u00f9 segrete e private pubblicate in quelle poesie. La caratteristica saliente dei personaggi di Edgar Lee Masters, infatti, \u00e8 che, essendo per la maggior parte morti, non avevano pi\u00f9 niente da perdere e quindi potevano dire qualsiasi cosa sulla loro vita in assoluta sincerit\u00e0. Come riportato nella Nota Introduttiva dell'edizione italiana, secondo molti studiosi l'autore si ispir\u00f2, almeno per la struttura dell'opera, all'Antologia Palatina.\nNella prefazione ad una delle edizioni italiane dell'opera, Fernanda Pivano scrive che \"l'autore definiva questo libro qualcosa di meno della poesia e di pi\u00f9 della prosa\" e, in effetti, la struttura netta e scarna dei versi sembra dare ragione a Masters. Il tono degli epitaffi \u00e8 sempre \"narrativo\", mai \"declamatorio\" e la voce dei protagonisti \u00e8 sfumata, priva di un vero rimpianto per il passato che non c'\u00e8 pi\u00f9. Esso \u00e8, ormai, qualcosa che si trova oltre la loro attuale dimensione e, nel loro apparente distacco, sembra quasi leggibile solo l'ansia di raccontare la loro esperienza, come fa il vecchio marinaio dell'opera di Coleridge.\nLa pubblicazione in Italia.\nLa storia della pubblicazione in Italia dell\"'Antologia di Spoon River\" fu travagliata. Durante il ventennio fascista la letteratura americana era osteggiata dalla censura del regime, in particolare se esprimeva idee libertarie come nel caso di Edgar Lee Masters. La prima edizione italiana porta la data del 9 marzo 1943. La traduzione fu a cura di Fernanda Pivano, la quale raccont\u00f2: \u00abEro una ragazza quando ho letto per la prima volta \"Spoon River\": me l'aveva portata Cesare Pavese, una mattina che gli avevo chiesto che differenza c'\u00e8 tra la letteratura americana e quella inglese\u00bb.\nI primi libri americani che Pavese port\u00f2 alla Pivano furono visti da lei \"con grande sospetto\", mentre con l\"'Antologia di Spoon River\" fu come un colpo di fulmine: \u00abL'aprii proprio alla met\u00e0, e trovai una poesia che finiva cos\u00ec: \"mentre la baciavo con l'anima sulle labbra, l'anima d'improvviso mi fugg\u00ec\". Chiss\u00e0 perch\u00e9 questi versi mi mozzarono il fiato: \u00e8 cos\u00ec difficile spiegare le reazioni degli adolescenti\u00bb.\nPer un'adolescente cresciuta in un'epoca dominata dall'\"epicit\u00e0 a tutti i costi\", i versi di Masters e la loro \"scarna semplicit\u00e0\" furono una rivelazione.\nLa Pivano inizi\u00f2 a tradurre in italiano le poesie quasi per conoscerle meglio, senza dirlo a Pavese in quanto temeva che la prendesse in giro. Un giorno quest'ultimo scopr\u00ec in un cassetto il manoscritto e convinse l'editore Einaudi a pubblicarlo. Pavese raccont\u00f2 alla Pivano di essere riuscito a evitare la censura del Ministero della cultura popolare cambiando il titolo in \u00abAntologia di S. River\u00bb e spacciandolo per una raccolta di pensieri di un quanto mai improbabile \"San River\", sebbene la Pivano non fu mai sicura che Pavese parlasse sul serio quando le raccont\u00f2 l'accaduto.\nL'iniziale ritiro del libro da parte delle autorit\u00e0 fu quindi motivato dalla immoralit\u00e0 della copertina, copertina che fu cambiata in fretta e il libro pot\u00e9 di nuovo circolare.\nLa Pivano, tuttavia, pag\u00f2 questa sua traduzione con il carcere; a tal proposito ha dichiarato:\nL\"Antologia di Spoon River\" ebbe, e ha ancora oggi, un grande successo in Italia, anche in nuove traduzioni. Il cantautore Fabrizio De Andr\u00e9 lesse \"Spoon River\" nel 1970, rivedendosi in alcuni personaggi, scelse nove poesie dall'intera raccolta e, con la collaborazione di Giuseppe Bentivoglio e Nicola Piovani, ne trasse liberamente dei testi e scrisse delle basi musicali per essi; le canzoni che ne risultarono furono pubblicate nell'album \"Non al denaro non all'amore n\u00e9 al cielo.\"\nNel 2018 il poeta Simone Consorti intitola \"Spoon River Italia\", dando voce a trapassati italiani degli ultimi anni, l'ultimo capitolo della sua raccolta \"Le ore del terrore\" (L'Arcolaio, 2018).\nL'Antologia per immagini.\nNel 2005 il fotografo statunitense William Willinghton si reca nei luoghi ove \u00e8 stata ambientata la raccolta di poesie e realizza alcune fotografie che raccoglie nel libro \"Spoon River, ciao\" (Dreams Creek, 2006), accompagnate da testi inediti di Fernanda Pivano.\nPersonaggi.\nAlcuni personaggi raccontati da Masters sono effettivamente sepolti e individuabili nel cimitero di Oak Hill, seppur sotto nomi differenti:\nSebbene la stragrande maggioranza dei nomi dei personaggi sia di fantasia, alcuni appartengono a persone realmente esistite come per esempio William H. Herndon, Ann Rutledge (nel testo il nome \u00e8 modificato in Ann\"e\"), Hannah Armstrong."}
{"id": "62910", "revid": "287204", "url": "https://it.wikipedia.org/wiki?curid=62910", "title": "Edgar Lee Masters", "text": "Biografia.\nEdgar Lee Masters nacque da Wallace Masters ed Emma J. Dexter il 23 agosto 1868 a Garnett in Kansas, dove il padre si era trasferito per esercitare come avvocato. La famiglia torn\u00f2 per\u00f2 presto nella fattoria dei nonni paterni, vicino a Petersburg nella Contea di Menard in Illinois. Nel 1880 i Masters si spostano ancora, stavolta a Lewistown, dove Edgar frequenta la scuola superiore e pubblica i suoi primi testi per il \"Chicago Daily News\". Il paesaggio intorno alla citt\u00e0, il cimitero di \"Oak Hill\" ed il vicino fiume \"Spoon\" furono preziose fonti d'ispirazione tanto per l\"Antologia di Spoon River\" che e per altre opere del poeta. L\"Antologia\" lo consacr\u00f2 autore di fama, ma sanc\u00ec anche la rottura con i suoi concittadini, di cui la raccolta denuncia debolezze ed ipocrisie.\nNel 1890, dopo aver lavorato presso l'ufficio legale del padre, Lee Masters ottenne l'abilitazione alla professione di avvocato nello stato dell'Illinois. Nel 1898 spos\u00f2 Helen M. Jenkins, figlia di un avvocato, dalla quale ebbe tre figli. Nel 1911 apr\u00ec uno studio legale in proprio, due dei suoi figli seguirono le sue orme. La figlia Marcia si dedic\u00f2 alla poesia, mentre il figlio Hilary Masters divenne romanziere e scrisse, insieme al fratellastro Hardin, una biografia del padre.\nFonti d'ispirazione maggiori per l\"Antologia di Spoon River\" furono l\"Elegia scritta in un cimitero campestre\" di Thomas Gray e gli epigrammi greci dell'Antologia Palatina, letture suggerite all'avvocato-scrittore dall'amico William Marion Reedy, direttore del \"Reedy's Mirror\" nel 1913, appare probabile che l'autore abbia letto la novella \"la morta\" di Guy de Maupassant. Sull'onda dell'entusiasmo per queste nuove scoperte letterarie, Masters pubblic\u00f2 nel 1914 sul \"Reedy's Mirror\", con lo pseudonimo di \"Webster Ford\", una serie di poesie sulle esperienze della sua infanzia nell'Illinois.\nTra il 29 maggio 1914 e il 5 gennaio 1915 il giornale pubblic\u00f2 con regolarit\u00e0 quasi tutti i componimenti dell\"Antologia\", a partire da \"La Collina\". Nel 1916 usc\u00ec la versione definitiva dell'opera in volume, che riscosse in breve tempo grande successo, soprattutto in USA e, pi\u00f9 tardi, in Italia. Sebbene non abbia mai pi\u00f9 replicato il successo dell\"Antologia di Spoon River\", Masters fu uno scrittore prolifico in diversi campi. Dopo lo scarso esito di \"The New Spoon River\" (1924), abbandon\u00f2 definitivamente la professione di avvocato per dedicarsi alla scrittura. Negli ultimi anni le difficolt\u00e0 economiche fattesi pressanti lo obbligarono a ricorrere all'aiuto di amici per poter sopravvivere. Mor\u00ec in miseria e dimenticato, di polmonite, il 5 marzo 1950 e fu sepolto nel cimitero \"Oakland\" di Petersburg. Il suo epitaffio include la poesia \"To-morrow is My Birthday\" tratta dall'opera \"Toward the Gulf\":\nLa sua grandezza sar\u00e0 universalmente riconosciuta solo a partire dagli anni '60, in cui diverr\u00e0 uno dei poeti statunitensi pi\u00f9 celebri a livello mondiale.\nRiconoscimenti.\nL'opera di Masters ricevette la \"Mark Twain Silver Medal\" nel 1936, i premi della \"Poetry Society of America\" e dell\"Academy of American Poets Fellowship\" (Medaglia Robert Frost 1942), lo \"Shelly Memorial Award\" (1944). Fabrizio De Andr\u00e9 trasse ispirazione dalle poesie di Edgar Lee Masters, nella traduzione italiana di Fernanda Pivano, per il suo album \"Non al denaro non all'amore n\u00e9 al cielo\" (1971), mentre Francesco Guccini lo ha citato nelle sue \"Canzone per Piero\" e \"Sull'amicizia\".\nNel 2006 l\"Antologia di Spoon River\" viene raccontata per immagini grazie all'opera del fotografo statunitense William Willinghton che si reca per primo nei luoghi dell'Illinois dove era stata ambientata. Le fotografie realizzate sono state raccolte nel libro \"Spoon River,\", accompagnate da testi inediti di Fernanda Pivano. Nel 2008 nasce un progetto fotografico, \"Life Above All\", della fotografa brasiliana Monica Silva, dedicato alla celebre antologia. Nel 2015 esce il documentario \"Ritorno a Spoon River\" di Nene Grignaffini e Francesco Conversano, interessante e intenso progetto tutto italiano ambientato nei luoghi originari che fanno da sfondo all'opera di Edgar Lee Masters."}
{"id": "62920", "revid": "2184720", "url": "https://it.wikipedia.org/wiki?curid=62920", "title": "Musica sacra", "text": "Col termine musica sacra ci si riferisce ai generi musicali associati ad una tematica sacra o religiosa. Il concetto si oppone dunque a quello di musica profana\nPi\u00f9 propriamente, conviene distinguere la musica sacra dalla musica liturgica, dalla musica spirituale e dalla musica religiosa:\nLa musica sacra quindi, sorpassa la musica spirituale per il suo carattere personale o comunitario: una musica pu\u00f2 essere considerata sacra per un culto (il magnificat per la Chiesa cattolica per esempio), senza esserlo per un altro. Allo stesso tempo una musica profana pu\u00f2 essere considerata spirituale.\nUna musica pu\u00f2 cos\u00ec essere una combinazione di questi tre caratteri.\nNel mondo esistono numerose forme di musica sacra secondo le tradizioni religiose: musica di ispirazione cristiana, musica hindu, musica islamica, musica ebraica, eccetera.\nLa musica sacra cristiana comprende al suo interno diversi generi e forme e copre tutti i periodi della storia del cristianesimo, \nIn ambito cattolico la musica sacra \u00e8 quella che, composta per la celebrazione del culto divino, \u00e8 dotata di santit\u00e0 e qualit\u00e0 formale. In particolare si considera musica sacra il canto gregoriano, la polifonia sacra antica e moderna nei suoi diversi generi, la musica sacra per organo e altri strumenti legittimamente ammessi nella Liturgia, e il canto popolare sacro, cio\u00e8 liturgico e religioso.\nIn ambito musulmano la musica sacra \u00e8 quella considerata halal, sia per l'ambientazione, sia per i testi, sia per gli strumenti che devono essere solo tamburi e voce (anche cori).\nNei conservatori.\nLa musica sacra \u00e8 anche una materia di studio presso alcuni importanti conservatori di musica, comprende un iter scolastico piuttosto complesso ed articolato in cui si affronta lo studio della composizione, dell'organo, del canto gregoriano della direzione corale ed orchestrale e di materie teoriche legate alla musicologia\nForme musicali legate alla musica sacra.\nLa storia della musica sacra vede una notevole variet\u00e0 di forme, spesso in relazione con analoghe composizioni profane.\nVi sono inoltre composizioni musicali strettamente legate alla liturgia cristiana:\nCompositori.\nNel corso dei secoli, soprattutto dopo la Riforma Liturgica del Concilio Vaticano II, l'Europa (soprattutto occidentale) ha visto un proliferare di compositori, impegnati nella musica sacra e nella musica liturgica. Molti sono vissuti a cavallo degli anni '60 del novecento, mentre altri sono attualmente in vita e continuano la propria opera di produzione musicale."}
{"id": "62922", "revid": "2225", "url": "https://it.wikipedia.org/wiki?curid=62922", "title": "Mohandas Karamchand Gandhi", "text": ""}
{"id": "62924", "revid": "533647", "url": "https://it.wikipedia.org/wiki?curid=62924", "title": "Storia della Slovenia", "text": "Viene qui di seguito riassunta, anche in forma cronologica, la Storia della Slovenia.\nStoria antica.\nL'attuale territorio della Slovenia era originariamente abitato da popolazioni celtiche, quando i Romani ne iniziarono la conquista intorno al 230 a.C.\nRoma domin\u00f2 per circa sette secoli la regione, che fu divisa fra tre provincie: Italia (\"Regio\" Venetia et Histria), Norico e Pannonia. Le sue principali citt\u00e0 erano Celeia, Emona, Nauportus Poetovio. La romanizzazione della regione era completa all'arrivo delle invasioni barbariche. Nel 450 d.C. Attila distrusse Emona, la principale citt\u00e0 della regione, che comunque si riprese momentaneamente sotto gli Ostrogoti di Odoacre.\nStoria medievale.\nDurante le invasioni barbariche ai tempi della fine dell'Impero romano d'Occidente molte popolazioni romanizzate dell'arco alpino ripiegarono nella penisola italiana o furono assimilate o annientate. Come si deduce dai registri della Chiesa Metropolitana di Aquileia lo stesso destino tocc\u00f2 alle popolazioni romanizzate dei centri urbani delle regioni orientali dell'Italia romana: Emona, Celeia, Poetovio, Aguntum, Teurnia, Virunum, Scarabantia, Postumia, Idria..\nI territori abbandonati vennero popolati da trib\u00f9 slave sospinte verso ovest dalla espansione degli Avari. Come risulta dalla \"Historia Langobardorum\" dello storico longobardo Paolo Diacono la migrazione verso ovest delle trib\u00f9 slave fu arrestata nel 720 presso il fiume Natisone dai Langobardi, che consentirono ad esse di insediarsi sulle colline prospicienti la pianura friulana.\nDurante l'VIII secolo l'opera missionaria dei sacerdoti del vescovato di Salisburgo e del patriarcato di Aquileia, iniziata nel 753 dal monaco irlandese san Modesto inviato nella regione come corepiscopo dal vescovo Virgilio di Salisburgo, port\u00f2 alla cristianizzazione delle comunit\u00e0 slave, a cui i Franchi dall'inizio del IX secolo consentirono di espandere i propri insediamenti fino alle aree spopolate dell'Istria settentrionale a ridosso delle ancora prospere cittadine costiere come risulta documentato nel Placito del Risano\nSotto Carlo Magno, la Carniola fece parte della Marca del Friuli, ma poi divenne un margraviato autonomo, governato da un margravio di etnia slava con sede a Kranj, soggetto ai duchi di Carinzia. L'area occidentale alpino-litoranea invece continu\u00f2 a far parte del Friuli storico.\nNel X secolo diverse cittadine e vallate della zona furono aggregate, seppur distanti, a Principati vescovili dell'area tedesca, mentre nel 1071 anche la Carniola fu sottoposta alla giurisdizione secolare dei Patriarchi di Aquileia. Questi la diedero in feudo alla casata di Babenberg, iniziando cos\u00ec il legame storico e statuale fra la Slovenia e l'Austria. Nel 1245, Federico II di Babenberg, duca d'Austria e di Stiria, ottenne il titolo di Ducato anche alla Carniola. Nel 1278 la citt\u00e0 di Capodistria e la zona costiera istriana a lei vicina, fino a quel momento appartenuta al Patriarcato, si un\u00ec alla Repubblica di Venezia.\nSegu\u00ec un periodo di governo della casa di Carinzia e Tirolo, che erano gi\u00e0 signori anche dell'area di Gorizia, ma alla morte di Enrico di Carinzia e Tirolo nel 1335 la Carinzia, la Carniola, la Stiria ed altri possedimenti furono assegnati dall'Imperatore Ludovico il Bavaro a Ottone IV d'Asburgo. Dal 1335 pertanto inizi\u00f2 il lungo periodo di dominio asburgico.\nLa Slovenia nell'Impero asburgico.\nL'attuale Slovenia fece parte del Sacro Romano Impero per molti secoli. Gli Asburgo ne furono i massimi feudatari. La supremazia degli Asburgo venne minacciata dall'unico casato nobile sloveno, i Conti di Celje (Cilli) che si estinsero nel 1456. Tutto il territorio dell'odierna Slovenia, ad eccezione delle citt\u00e0 del litorale della Repubblica di Venezia, pass\u00f2 agli Asburgo.\nDal Trecento in poi furono fondati importanti centri religiosi: i monasteri, che difesero il Cattolicesimo durante le sommosse protestanti. Diverse localit\u00e0 slovene ottennero i diritti come citt\u00e0 in questi secoli: Kamnik (1228) e Kranj (1256), \u0160kofja Loka (1274), Novo mesto (1365) e Celje (1451).\nNel Quattrocento e Cinquecento i Turchi fecero diverse incursioni nei territori sloveni. Gli abitanti della campagna cercarono di proteggersi creando i \"Tabor\", le chiese fortificate. Ci furono inoltre anche rivolte di contadini, non solo scontenti della cattiva difesa dall'Impero Ottomano, ma anche delle nuove tasse e dei servizi gratuiti. Le pi\u00f9 grandi furono le rivolte del 1515 e del 1573. Queste rivolte continuarono fino al Settecento.\nNapoleone Bonaparte cre\u00f2 le Province illiriche, che saranno l'embrione della futura Slovenia. Queste Province, istituite nel 1809 con capitale Lubiana, vennero sciolte nel 1813, quando furono rioccupate dall'Austria. L'et\u00e0 della Restaurazione vide sancita l'annessione all'Impero d'Austria anche delle terre che erano state della Repubblica di Venezia, fra cui Capodistria ed il litorale istriano.\nLa Slovenia nella Jugoslavia interbellica e nella seconda guerra mondiale.\nDopo la prima guerra mondiale persa dall'Impero austro-ungarico, la regione divenne parte del neonato Regno di Jugoslavia (\"Regno dei serbi, dei croati e degli sloveni\") ad esclusione delle terre a ovest/sud-ovest dello crinale delle Alpi Giulie, con il bacino dell'Isonzo, e la regione carsico-istriana che furono attribuite al Regno d'Italia.\nDurante la Seconda guerra mondiale, nel 1941, la Jugoslavia venne invasa dagli eserciti dell'Asse, e la Slovenia fu divisa fra l'Italia (con la creazione della Provincia di Lubiana), la Germania e l'Ungheria. Dal settembre 1943 anche la zona precedentemente annessa dall'Italia fu occupata dal Terzo Reich, e divenne parte della Zona d'operazioni del Litorale adriatico. Con lo svilupparsi di una feroce guerriglia partigiana negli ultimi anni di guerra, la Slovenia fu teatro di numerosi scontri con notevoli spostamenti di popolazione specialmente dopo il 1945: la popolazione autoctona tedesca venne espulsa (isola linguistica di Gottschee) e quella italiana, maggioritaria nell'area di Capodistria fu coinvolta in una diaspora forzata nota come esodo istriano. \nLa Slovenia nella Jugoslavia socialista.\nTra aprile e maggio 1945 le forze armate della resistenza jugoslava (IX corpus sloveno) occupano quasi interamente il territorio abitato dal gruppo etnico sloveno. Al termine della guerra viene creata la Repubblica Socialista Federale di Jugoslavia con a capo Josip Broz Tito. La Jugoslavia diventa una repubblica federale formata da sei repubbliche, fra cui la Slovenia come repubblica federata (con capitale Lubiana), e due regioni a statuto speciale. Lo sloveno \u00e8 una delle tre lingue ufficiali insieme al serbo-croato e al macedone.\nNel 1947 si definiscono a Parigi le frontiere settentrionali ed occidentali fra la Slovenia (integrata nella Jugoslavia socialista) e l'Italia. Il goriziano orientale (per tre quarti slavofono) va alla Slovenia insieme alla media ed alta valle dell'Isonzo (anch'esse slavofone), cos\u00ec come la massima parte del carso triestino. La citt\u00e0 di Gorizia (italofona) resta all'Italia, anche se amputata di gran parte del proprio entroterra, cos\u00ec come la Val Canale (a popolazione mista, italo-friulana, tedesca e slovena) e la Slavia friulana, in massima parte abitata da sloveni, molti dei quali sono per\u00f2 integrati da tempo nella comunit\u00e0 italo-friulana (\u00e8 dal 1866 che la zona fa parte dell'Italia). Resta da definire la sorte del litorale slovenofono, fra Duino e Grignano, e di quello italofono compreso fra Grignano e Cittanova (con la citt\u00e0 di Trieste), entrambi facenti parte del Territorio Libero di Trieste.\nNel 1954, con la soppressione del Territorio Libero di Trieste, la Slovenia jugoslava annesse anche la porzione settentrionale della \"Zona B\", corrispondente alla citt\u00e0 di Capodistria ed ai suoi dintorni, guadagnando cos\u00ec la sponda meridionale del golfo di Trieste ed uno sbocco sul Mare Adriatico. Il confine meridionale con la Croazia fu fissato invece lungo il torrente Dragogna. Il confine italo-jugoslavo fu definitivamente fissato con il Trattato di Osimo del 1975.\nNel 1954 col Memorandum di Londra, la zona A del Territorio Libero di Trieste viene ceduta in amministrazione all'Italia (salvo lievi rettifiche territoriali a suo sfavore), mentre la zona B verr\u00e0 spartita fra gli Stati federali jugoslavi di Croazia (fino al fiume Dragogna), e di Slovenia (a settentrione di tale corso d'acqua). L'Italia perde in tal modo alcuni importanti centri urbani italo-veneti (fra cui Capodistria, Pirano, Isola, Buie, Cittanova). Anche la Slovenia lascia fuori dalle proprie frontiere un numero imprecisato ma cospicuo di connazionali in Slavia friulana, Bisiacaria e nel litorale triestino. Presto vari sloveni - incluso lo storico Bogdan C. Novak \nfuggono dal regime di polizia imposto da Tito nei primi anni di socialismo jugoslavo.\nDopo gli anni sessanta la Slovenia, considerata la regione maggiormente sviluppata della Jugoslavia di Tito, inizi\u00f2 uno sviluppo socio-economico di rilievo. All'inizio degli anni novanta la Slovenia fu la seconda regione jugoslava a diventare indipendente, dopo la Croazia e soltanto per mezz'ora di differenza. Infatti durante la riunione del Parlamento Sloveno il 25 giugno 1991, il presidente dello stesso Parlamento diede lettura di un telegramma proveniente dal Parlamento Croato di Zagabria, che comunicava l'avvenuta proclamazione della Croazia indipendente. Ci\u00f2 avvenne circa mezz'ora prima della votazione finale a Lubiana.\nSlovenia indipendente.\nIl 25 giugno 1991 la Slovenia dichiar\u00f2 l'indipendenza dalla Jugoslavia, e vinse la successiva guerra dei dieci giorni riuscendo cos\u00ec ad ottenere il riconoscimento della propria sovranit\u00e0. Il Paese riusc\u00ec poi a non essere coinvolto nella guerra civile jugoslava.\nCon l'indipendenza inizia un riavvicinamento della nazione al contesto storico-politico dell'Europa Centrale, nel quale si era svolta gran parte della sua storia. Nel 2004 la Slovenia entra a far parte dell'Unione europea e della NATO, e nel 2007 adotta l'euro come propria moneta."}
{"id": "62925", "revid": "1543377", "url": "https://it.wikipedia.org/wiki?curid=62925", "title": "Satelliti naturali di Saturno", "text": "I satelliti naturali di Saturno sono numerosi, con dimensioni che vanno da piccole lune di meno di 1\u00a0km fino all'enorme Titano, pi\u00f9 grande del pianeta Mercurio. Saturno ha 82 satelliti naturali con orbite confermate, 53 dei quali hanno un nome proprio e solo 13 con un diametro maggiore di 50 chilometri, gli ultimi satelliti naturali scoperti hanno tutti un diametro di circa e 17 di questi hanno un moto retrogrado, ovvero orbitano in senso opposto rispetto alla rotazione del pianeta sul proprio asse. Saturno, il pianeta con densi anelli con propri moti orbitali complessi, ha sette lune di dimensioni sufficientemente grandi da determinare una forma ellissoidale (anche se solo due, Titano e Rea, sono attualmente in equilibrio idrostatico). Tra le lune di Saturno particolarmente degne di nota vi sono Titano, la seconda luna pi\u00f9 grande del sistema solare, con una ricca atmosfera di azoto e un paesaggio con laghi di idrocarburi e reti fluviali secche, ed Encelado, che emette getti di gas e polvere, e che potrebbe contenere acqua liquida nel sottosuolo della regione del suo polo sud.\nVentiquattro delle lune di Saturno sono \"satelliti regolari\"; hanno orbite con moto diretto poco inclinate rispetto al piano equatoriale di Saturno. Esse comprendono i sette satelliti principali, quattro piccole lune collocate in un'orbita troiana con lune pi\u00f9 grandi, due lune reciprocamente co-orbitali e due lune che fungono da pastori dell'anello F. Altri due satelliti regolari orbitano tra le lacune negli anelli di Saturno. Iperione, relativamente grande, \u00e8 bloccata in risonanza orbitale con Titano. Le restanti lune regolari orbitano vicino al bordo esterno dell'anello A, all'interno dell'anello G e tra le lune maggiori Mimas e Encelado. I satelliti regolari hanno avuto il loro nome dai Titani o da altre figure associate alla mitologia di Saturno.\nLe altre 38 lune, tutte piccole tranne una, sono \"satelliti irregolari\" le cui orbite, fortemente inclinate e con moto diretto o retrogrado, sono molto pi\u00f9 lontane da Saturno. Queste lune sono probabilmente pianeti minori catturati, oppure detriti dalla disintegrazione di pianeti minori dopo essere stati catturati, con formazione di famiglie collisionali. In base alle loro caratteristiche orbitali, i satelliti irregolari sono stati classificati nei gruppi Inuit, Nordico, e Gallico; i loro nomi sono stati scelti dalle relative mitologie. La pi\u00f9 grande delle lune irregolari \u00e8 Febe, la nona luna di Saturno, scoperta verso la fine del XIX secolo.\nGli anelli di Saturno sono composti da oggetti di dimensioni che variano da microscopiche a centinaia di metri, ciascuno nella propria orbita attorno al pianeta. Pertanto, non pu\u00f2 essere assegnato a Saturno un numero preciso di lune, in quanto non vi \u00e8 un confine netto tra gli innumerevoli piccoli oggetti anonimi che popolano il sistema di anelli di Saturno e gli oggetti pi\u00f9 grandi che sono stati designati come lune. Oltre 150 piccole lune immerse negli anelli sono state identificate dalle perturbazioni che creano nel materiale degli anelli circostanti, anche se esse rappresentano solo un piccolo campione della popolazione totale di questi oggetti.\nOsservazioni e scoperte.\nPrime osservazioni.\nPrima dell'avvento della fotografia telescopica, otto lune di Saturno erano state scoperte attraverso l'osservazione diretta con telescopi ottici. La pi\u00f9 grande luna di Saturno, Titano, fu scoperta nel 1655 da Christiaan Huygens utilizzando un obiettivo da 57 millimetri montato su un telescopio rifrattore di sua progettazione. Teti, Dione, Rea e Giapeto (i \"Sidera Lodoicea\") furono scoperti tra il 1671 e il 1684 da Giovanni Domenico Cassini. Mimas e Encelado furono scoperti nel 1789 da William Herschel. Iperione fu scoperto nel 1848 da W.C. Bond, G.P. Bond e William Lassell.\nL'uso di lastre fotografiche a lunga esposizione ha reso possibile la scoperta di altri satelliti. Il primo ad essere scoperto con questa tecnica fu Febe, nel 1899 da William Henry Pickering. Nel 1966 il decimo satellite di Saturno, poi chiamato Giano, fu scoperto da Audouin Dollfus, quando gli anelli vennero osservati di taglio all'incirca a un equinozio. Pochi anni dopo ci si rese conto che tutte le osservazioni del 1966 potevano essere spiegate solo in presenza di un altro satellite con un'orbita simile a quella di Giano. Questo oggetto \u00e8 oggi conosciuto come Epimeteo, l'undicesima luna di Saturno. Condivide la stessa orbita con Giano, con il quale rappresenta l'unico esempio conosciuto di lune co-orbitali del Sistema Solare. Nel 1980 tre altre lune di Saturno furono scoperte dalla Terra e successivamente confermate dalle sonde Voyager. Sono il satellite troiano di Dione, Elena, e quelli di Teti, Telesto e Calipso.\nOsservazioni da veicoli spaziali.\nDa allora, lo studio dei pianeti esterni \u00e8 stato rivoluzionato con l'uso delle sonde spaziali senza equipaggio. L'arrivo della sonda Voyager su Saturno nel 1980-1981 port\u00f2 alla scoperta di altre tre lune, Atlas, Prometeo e Pandora, portando il totale a 17. Inoltre, Epimeteo fu confermato come distinto da Giano. Nel 1990, Pan fu scoperto nell'archivio immagini di Voyager.\nLa missione Cassini, che arriv\u00f2 a Saturno nell'estate del 2004, inizialmente scopr\u00ec tre piccole lune interne, Metone e Pallene tra Mimas e Encelado, e Polluce, la seconda luna lagrangiana di Dione. Inoltre osserv\u00f2 tre possibili lune, successivamente non confermate, nell'anello F. Nel novembre del 2004 gli scienziati di Cassini annunciarono che la struttura degli anelli di Saturno indicava la presenza di diverse altre lune che orbitavano all'interno degli anelli, sebbene uno solo, Dafni, fu confermato visivamente fino ad allora (2005). Nel 2007 fu annunciata Antea. Nel 2008 fu segnalato che le osservazioni di \"Cassini\" relative a un impoverimento di elettroni energetici nella magnetosfera di Saturno vicino a Rea poteva essere la prova di un tenue sistema di anelli attorno alla seconda luna pi\u00f9 grande di Saturno. Nel marzo 2009, fu annunciata l'esistenza di Egeone, una piccola luna all'interno dell'anello G. Nel luglio dello stesso anno, fu osservata S/2009 S 1, la prima piccola luna all'interno dell'anello B.\nNell'aprile del 2014, \u00e8 stato segnalato il possibile inizio di una nuova luna all'interno dell'anello A. ()\nLune esterne.\nLo studio delle lune di Saturno \u00e8 stato agevolato anche dai progressi nella strumentazione dei telescopi, soprattutto con l'introduzione dei dispositivi a carica accoppiata (CCD) digitali che hanno sostituito le lastre fotografiche. Per tutto il XX secolo, Febe \u00e8 rimasta l'unica tra le lune conosciute di Saturno ad avere un'orbita fortemente irregolare. A partire dal 2000, tuttavia, tre dozzine di altre lune irregolari sono stati scoperte tramite telescopi terrestri. A partire dalla fine del 2000, un'indagine condotta utilizzando tre telescopi di medie dimensioni scopr\u00ec tredici nuove lune che orbitano Saturno a grande distanza, in orbite eccentriche molto inclinate sia rispetto all'equatore di Saturno che all'eclittica. Esse sono probabilmente frammenti di corpi pi\u00f9 grandi catturati dall'attrazione gravitazionale di Saturno. Nel 2005, alcuni astronomi dell'Osservatorio di Mauna Kea annunciarono la scoperta di altre dodici lune esterne pi\u00f9 piccole. Nel 2006, gli astronomi, utilizzando un telescopio Subaru di 8,2 m, segnalarono la scoperta di altre nove lune irregolari. Nell'aprile del 2007, fu annunciato Tarqeq (S/2007 S 1) e, nel maggio dello stesso anno, S/2007 S 2 e S/2007 S 3.\nNomi.\nI nomi moderni per le lune di Saturno furono proposti da John Herschel nel 1847. Egli propose di dar loro i nomi delle figure mitologiche associate al dio romano dell'agricoltura e del raccolto, Saturno (corrispondente al greco Crono). In particolare, i sette satelliti allora conosciuti presero il nome dai Titani, fratelli e sorelle di Saturno. Nel 1848 Lassell propose che l'ottavo satellite di Saturno fosse chiamato Iperione, un altro Titano. Quando nel XX secolo i nomi dei Titani furono esauriti, le lune presero il nome da personaggi della mitologia greca e romana o da giganti di altre mitologie. Tutte le lune irregolari (eccetto Febe) hanno nomi di divinit\u00e0 della mitologia inuit, di quella celtica e di giganti di ghiaccio della mitologia norrena.\nAlcuni asteroidi condividono gli stessi nomi delle lune di Saturno: 55 Pandora, 106 Dione, 577 Rea, 1809 Prometeo, 1810 Epimeteo e 4450 Pan. Inoltre, altri due asteroidi avevano condiviso i nomi di altrettante lune di Saturno fino a quando l'Unione Astronomica Internazionale (IAU) ha reso permanente le differenze di ortografia: Calipso e l'asteroide 53 Kalypso, H\u00e9l\u00e8ne e l'asteroide 101 Helena.\nDimensioni.\nIl sistema delle lune di Saturno \u00e8 molto sbilanciato: una, Titano, possiede pi\u00f9 del 96% della massa in orbita intorno al pianeta. Le altre sei lune planemo (ellissoidali) rappresentano circa il 4%, mentre le restanti 55 piccole lune, insieme con gli anelli, hanno solo lo 0,04%.\nGruppi orbitali.\nAnche se le distinzioni possono apparire un po' vaghe, le lune di Saturno possono essere suddivise in dieci gruppi in base alle loro caratteristiche orbitali. Molti di loro, come Pan e Dafni, orbitano all'interno degli anelli di Saturno e hanno periodi orbitali solo leggermente pi\u00f9 lunghi del periodo di rotazione del pianeta.\nLe lune pi\u00f9 interne e parecchi satelliti regolari hanno tutti un'Inclinazione orbitale media che va da meno di un grado a 1,5\u00b0 circa (tranne Giapeto che ha un'inclinazione di 7,57\u00b0) e una piccola eccentricit\u00e0 orbitale. D'altra parte, i satelliti irregolari nelle regioni pi\u00f9 periferiche del sistema lunare di Saturno, in particolare il gruppo Nordico, hanno raggi orbitali di milioni di chilometri e periodi orbitali della durata di diversi anni. Inoltre, le lune del gruppo Nordico orbitano in direzione opposta alla rotazione di Saturno.\nPiccole lune degli anelli.\nVerso la fine di luglio del 2009 fu scoperta, dall'ombra che gettava, una piccola luna nell'anello B, a 480\u00a0km dal bordo esterno dell'anello. Il suo diametro fu stimato di 300 m. A differenza delle piccole lune dell'anello A (vedi sotto), essa non induce l'effetto 'elica', probabilmente a causa della maggior densit\u00e0 dell'anello B.\nNel 2006, tra le immagini di \"Cassini\" dell'anello A, furono scoperte quattro minuscole lune. Prima di questa scoperta si conoscevano solo due lune grandi all'interno delle lacune dell'anello A: Pan e Dafni. Queste ultime hanno dimensioni tali da spazzare il materiale lasciando delle lacune nell'anello. Al contrario, una luna con massa ridotta \u00e8 in grado di spazzare parzialmente solo due piccole lacune di circa 10\u00a0km nelle immediate vicinanze della luna stessa, creando una struttura a forma di elica di aeroplano. Le lune stesse sono minuscole, con un diametro che va da 40 a 500 metri, troppo piccole per essere osservate direttamente. Nel 2007, la scoperta di altre 150 piccole lune ha rivelato che (con l'eccezione di due che sono state viste al di fuori della Divisione di Encke) sono confinate in tre bande strette nell'anello A tra 126\u00a0750 e 132\u00a0000\u00a0km dal centro di Saturno. Ogni banda \u00e8 larga circa un migliaio di chilometri, meno dell'1% della larghezza degli anelli di Saturno. Questa regione \u00e8 relativamente libera da perturbazioni causate da risonanze con satelliti pi\u00f9 grandi, anche se altre zone dell'anello A senza perturbazioni sono apparentemente prive di piccole lune. Le lune si formarono probabilmente a seguito della disintegrazione di un satellite pi\u00f9 grande. Si stima che l'anello A contenga 7000-8000 eliche con dimensioni superiori a 0,8 chilometri e alcuni milioni con dimensioni superiori a 0,25\u00a0km.\nPiccole lune di questo tipo potrebbero risiedere nell'anello F. L\u00ec, \"getti\" di materiale possono essere dovuti a collisioni (avviate da perturbazioni della vicina piccola luna Prometeo) di queste piccole lune con il nucleo dell'anello F. Una delle piccole lune di maggiori dimensioni dell'anello F potrebbe essere l'oggetto non ancora confermato S/2004 S 6.\nUna delle lune scoperte di recente, Egeone, risiede all'interno dell'arco luminoso dell'anello G ed \u00e8 bloccato in una risonanza di moto medio 7:6 con Mimas. Ci\u00f2 significa che fa esattamente sette giri attorno a Saturno mentre Mimas ne fa esattamente sei. La luna \u00e8 la pi\u00f9 grande tra la popolazione dei corpi che sono fonte di polvere in questo anello.\nNell'aprile del 2014, gli scienziati della NASA hanno segnalato il possibile inizio di una nuova luna all'interno dell'anello A del pianeta Saturno. ()\nPastori degli anelli.\nI satelliti pastore sono piccole lune che orbitano all'interno, o appena oltre, del sistema di anelli di un pianeta. Essi hanno l'effetto di modellare gli anelli, rendendo i loro bordi affilati, e di creare tra loro delle lacune. Le lune pastore di Saturno sono Pan (Divisione di Encke), Dafni (Divisione di Keeler), Atlante (anello A), Prometeo (anello F) e Pandora (anello F). Queste lune, insieme a quelle co-orbitali (vedi sotto), si sono probabilmente formate a seguito dell'accrescimento di materiale friabile degli anelli sopra i nuclei pi\u00f9 densi preesistenti. I nuclei, di dimensioni da un terzo a met\u00e0 di quelle delle attuali lune, possono essere essi stessi dei frammenti collisionali formatisi in seguito alla disintegrazione di un satellite madre degli anelli.\nCo-orbitali.\nGiano ed Epimeteo sono lune co-orbitali. Esse sono di dimensioni quasi uguali, con Giano leggermente pi\u00f9 grande di Epimeteo. Giano ed Epimeteo hanno orbite con semiassi maggiori che differiscono solo di pochi chilometri, cos\u00ec vicine che colliderebbero se tentassero di superarsi l'un l'altra. Invece di collidere, tuttavia, la loro interazione gravitazionale li forza a scambiarsi le orbite ogni quattro anni.\nGrandi lune interne.\nLe grandi lune interne di Saturno orbitano all'interno del suo tenue anello E, insieme con tre lune pi\u00f9 piccole del gruppo Alcionidi.\nAlcionidi.\nTre piccole lune orbitano tra Mimas e Encelado: Metone, Antea e Pallene. Chiamate con il nome delle Alcionidi della mitologia greca, sono tra le pi\u00f9 piccole lune del sistema di Saturno. Antea e Metone possiedono archi d'anello molto deboli lungo le loro orbite, mentre Pallene possiede un tenue anello completo. Di queste tre lune, solo Metone \u00e8 stato fotografato a distanza ravvicinata, mostrando di essere a forma di uovo con pochissimi o nessun cratere.\nLune troiane.\nI Satelliti troiani rappresentano una caratteristica unica, conosciuta solo nel sistema di Saturno. Un corpo troiano orbita attorno al punto di Lagrange anteriore L4 o posteriore L5 di un oggetto molto pi\u00f9 grande, come una grande luna o un pianeta. Teti ha due lune troiane, Telesto (anteriore) e Calipso (posteriore); altrettante ne ha Dione, Elena (anteriore) e Polluce (posteriore). Elena \u00e8 di gran lunga la pi\u00f9 grande luna troiana, mentre Polluce \u00e8 il pi\u00f9 piccolo e ha l'orbita pi\u00f9 caotica.\nGrandi lune esterne.\nQueste lune orbitano tutte al di l\u00e0 dell'anello E:\nLune irregolari.\nLe lune irregolari sono piccoli satelliti con ampio raggio, orbite inclinate e spesso retrograde. Si ritiene che siano state acquisite dal pianeta madre attraverso un processo di cattura. Spesso fanno parte di famiglie collisionali o di gruppi. Poich\u00e9 queste lune sono troppo piccole per essere risolte attraverso un telescopio, non sono note con certezza n\u00e9 la loro dimensione precisa n\u00e9 la loro albedo, anche se quest'ultima si presume che sia piuttosto bassa, attorno al 6% (albedo di Febe) o anche meno. Le lune irregolari hanno generalmente spettri nel visibile e nell'infrarosso vicino dominati da bande di assorbimento dell'acqua. Esse sono di colore neutro o rossiccio, simili agli asteroidi di tipo C, di tipo P, o di tipo D, e decisamente meno rosse degli oggetti della fascia di Kuiper.\nGruppo Inuit.\nIl gruppo Inuit comprende sei lune esterne con moto diretto; si possono considerare un gruppo perch\u00e9 hanno di abbastanza simile la distanza dal pianeta (186-297 raggi di Saturno), l'inclinazione orbitale (45-50\u00b0), e il colore. Le lune sono Ijiraq, Kiviuq, Paaliaq, Siarnaq, Tarqeq e S/2004 S 29. La pi\u00f9 grande tra loro \u00e8 Siarnaq, con una dimensione stimata di 40\u00a0km circa.\nGruppo Gallico.\nLe quattro lune che formano il gruppo Gallico hanno di simile le distanze dal pianeta (207-302 raggi di Saturno), le inclinazioni orbitali (35-40\u00b0) e i colori. Sono Albiorix, Bebhionn, Erriapo, e Tarvos. Al 2009, Tarvos \u00e8 la luna pi\u00f9 lontana da Saturno. Il pi\u00f9 grande tra questi satelliti \u00e8 Albiorix con una dimensione stimata di 32\u00a0km circa.\nGruppo Nordico.\nIl gruppo Nordico \u00e8 costituito da 41 lune esterne con moto retrogrado. Esse sono \u00c6gir, Bergelmir, Bestla, Farbauti, Febe, Fenrir, Fornjot, Greip, Hati, Hyrrokkin, Jarnsaxa, Kari, Loge, Mundilfari, Narvi, Skathi, Skoll, Surtur, Suttungr, Thrymr, Ymir, S/2004 S 7, S/2004 S 12, S/2004 S 13, S/2004 S 17, S/2004 S 20, S/2004 S 22, S/2004 S 23, S/2004 S 25, S/2004 S 26, S/2004 S 27, S/2004 S 30, S/2004 S 32, S/2004 S 33, S/2004 S 34, S/2004 S 35, S/2004 S 38, S/2006 S 1, S/2006 S 3, S/2007 S 2 e S/2007 S 3. Dopo Febe, Ymir \u00e8 la pi\u00f9 grande delle lune irregolari retrograde conosciute, con un diametro stimato di soli 18\u00a0km. Il gruppo Nordico potrebbe essere composto da diversi sottogruppi pi\u00f9 piccoli.\nFebe, con 214\u00a0km di diametro, \u00e8 di gran lunga il pi\u00f9 esteso dei satelliti irregolari di Saturno. Ha un'orbita retrograda e ruota sul suo asse ogni 9,3 ore. Febe \u00e8 stata la prima luna di Saturno ad essere studiata in dettaglio da \"Cassini\" nel giugno 2004; durante questo incontro \"Cassini\" \u00e8 stato in grado di mappare quasi il 90% della superficie della luna. Febe ha una forma quasi sferica e una densit\u00e0 relativamente elevata di circa 1,6\u00a0g/cm\u00b3. Le immagini di \"Cassini\" hanno rivelato una superficie scura segnata da numerosi impatti: ci sono circa 130 crateri con diametri superiori a 10\u00a0km. Misurazioni spettroscopiche hanno mostrato che la superficie \u00e8 fatta di ghiaccio d'acqua, anidride carbonica, fillosilicati, sostanze organiche e probabilmente minerali ferrosi. Si ritiene che Febe sia un centauro catturato proveniente dalla fascia di Kuiper. Esso costituisce anche una fonte di materiale per l'anello pi\u00f9 ampio di Saturno, che scurisce l'emisfero anteriore di Giapeto (vedi sopra).\nElenchi.\nLune confermate.\nLe lune di Saturno sono elencate qui per periodo orbitale (o semiasse maggiore), da minore a maggiore. Le lune abbastanza estese per superficie da essere collassate in uno sferoide sono evidenziate in grassetto, mentre le lune irregolari sono elencate con sfondo rosso, arancio e grigio.\nLune non confermate.\nI seguenti oggetti (osservati da Cassini) non sono stati confermati come corpi solidi. Non \u00e8 ancora chiaro se siano satelliti veri o semplicemente addensamenti persistenti all'interno dell'anello F.\nLune ipotetiche.\nDi due lune fu rivendicata la scoperta da pi\u00f9 astronomi, anche se nessun altro le ha mai pi\u00f9 riviste. L'orbita di entrambe era stata localizzata tra Titano e Iperione."}
{"id": "62929", "revid": "3180161", "url": "https://it.wikipedia.org/wiki?curid=62929", "title": "Production Suite", "text": ""}
{"id": "62934", "revid": "110157", "url": "https://it.wikipedia.org/wiki?curid=62934", "title": "DVD Studio Pro", "text": "DVD Studio Pro \u00e8 un programma dedicato alla creazione di DVD Video prodotto da Apple. Il programma \u00e8 arrivato alla quarta versione. DVD Studio Pro \u00e8 nato per realizzare DVD di alta qualit\u00e0 e infatti \u00e8 dotato di un particolare motore di compressione video in grado di convertire i filmati memorizzati su HD in formato MPEG 2 mantenendo la miglior qualit\u00e0 video. Il programma supporta anche i formati audio multicanale come l'AC3 (Dolby) e gestisce le musiche nel formato DTS. Il programma include un'interfaccia grafiche per realizzare le transizioni e i menu del DVD. Include 30 diverse transizioni e, \u00e8 in grado di importare direttamente i progetti di Motion, Final Cut Pro e Soundtrack Pro.\nEsiste un programma alternativo senza le opzioni avanzate che si chiama iDVD e viene venduta nel pacchetto iLife."}
{"id": "62941", "revid": "599013", "url": "https://it.wikipedia.org/wiki?curid=62941", "title": "Logic Pro", "text": "Logic Pro \u00e8 un'applicazione DAW (Digital Audio Workstation) e sequencer MIDI per la piattaforma macOS. \u00c8 stata creata nei primi anni '90 con il nome di \"Notator Logic\" dallo sviluppatore di software tedesco C-Lab (in seguito diventata \"Emagic\"). \u00c8 diventato un prodotto Apple dal nome Logic Pro dopo che Apple ha acquistato \"Emagic\" nel 2002.\nEsisteva una versione basata sullo stesso motore audio ma con funzionalit\u00e0 ridotte chiamata Logic Express, non era dotata di tutte le caratteristiche avanzate sebbene ne condividesse parzialmente l'interfaccia grafica. Dall'8 dicembre 2011 la versione scatolata di Logic Pro, insieme a Logic Express, non sono pi\u00f9 disponibili; Logic Pro \u00e8 ora disponibile solo tramite download dall'App Store.\nPer l'utente amatoriale esiste una versione ridotta chiamata GarageBand, gi\u00e0 inclusa nel pacchetto iLife e dotata di un'interfaccia pi\u00f9 semplice.\nStoria.\nLa prima versione di Logic, chiamata \"Notator Logic\", fu scritta nel 1993 da un gruppo di programmatori e fondatori della Emagic, e in precedenza responsabile dello sviluppo del sequencer \"Notator\" per Atari ST, sistema molto comune per il MIDI nella seconda met\u00e0 degli anni '80.\nIl fatto che \"Notator Logic\" fosse una completa riscrittura del suo predecessore rese pi\u00f9 semplice il \"porting\" verso altre piattaforme e, con la progressiva obsolescenza dell'Atari ST, il software venne reso disponibile per le piattaforme Windows e Mac.\nA partire dalla versione 1.7, venne aggiunta la capacit\u00e0 della registrazione audio diretta, in aggiunta alla gestione dei file MIDI, anche se le prestazioni dei computer dell'epoca richiedevano dell'hardware aggiuntivo per sfruttare questa possibilit\u00e0.\nCon la versione 6 venne introdotto un sistema di moduli per eseguire specifiche funzioni audio, fornibili anche da terze parti. Questo sistema di plug-in \u00e8 alla base di tutti i moderni software del genere. Un programma aggiuntivo, Waveburner, permetteva inoltre la masterizzazione di CD audio.\nL'acquisto da parte di Apple.\nNel 2002, Apple acquis\u00ec Logic, abbandonando il supporto per Windows e integrando diversi prodotti della Emagic nel nuovo Logic Pro 7, compreso Waveburner. Le versioni ridotte, Logic Express e GarageBand, derivano da questa versione.\nA partire dalla versione 8, Logic Pro fa parte della suite Logic Studio. In buona \u00e8 parte \u00e8 composto da codice Cocoa. Da questa versione, Logic non richiede pi\u00f9 un \"dongle\" per funzionare.\nNella versione 9 \u00e8 stato integrato il warping audio, e numerosi effetti Apple.\nIl 16 luglio 2013, Apple annuncia la messa in vendita di Logic Pro X, la decima versione del software, disponibile esclusivamente nell'App Store. Tra le novit\u00e0:\nDifferenze tra le versioni.\nLogic Pro e, allo stesso modo, Logic Express, possono gestire fino a 255 tracce audio.Le sostanziali differenze fra le due versioni sono:\nNella versione Express, inoltre, ci sono altre piccole mancanze nei confronti della versione Pro. "}
{"id": "62942", "revid": "773636", "url": "https://it.wikipedia.org/wiki?curid=62942", "title": "AIEA", "text": ""}
{"id": "62950", "revid": "88740", "url": "https://it.wikipedia.org/wiki?curid=62950", "title": "Miranda", "text": ""}
{"id": "62951", "revid": "986213", "url": "https://it.wikipedia.org/wiki?curid=62951", "title": "Papa Pio II", "text": "Biografia.\nGiovinezza e formazione.\nEnea Silvio Bartolomeo Piccolomini nacque a Corsignano (l'odierna Pienza), primo dei diciotto figli di Silvio Piccolomini, di nobile famiglia decaduta ed esiliata in seguito ai contrasti con la famiglia senese dei Tolomei, e di Vittoria Forteguerri, quest'ultima di famiglia pistoiese. La famiglia aveva scelto questo nome per via di un loro avo di nome \"Giulius Piccolominis Amideis\", imparentato con la famiglia degli Amidei di Firenze. Per l'asserita discendenza degli Amidei dalla gens Iulia, decisero di chiamare il primogenito Enea Silvio, in onore di Enea, figlio di Venere, che della gens Iulia era il leggendario capostipite. Ebbe un'educazione di prim'ordine, essendo stato seguito in giovent\u00f9 da Mattia Lupia e Andrea de' Billi. Nel 1423 fu mandato dalla famiglia all'Universit\u00e0 di Siena per studiare diritto, ma alle lezioni assistette malvolentieri, preferendo dedicare le proprie energie allo studio dei classici latini e greci (in particolar modo Platone, Cicerone, Seneca) alle bravate con gli amici e alla passione per le donne. Nel 1429 per volont\u00e0 paterna fu inviato a perfezionare gli studi a Firenze, ove pot\u00e9 frequentare umanisti quali Francesco Filelfo, Leonardo Bruni e Poggio Bracciolini.\nIl Concilio di Basilea e la causa conciliarista (1431-1445).\nLe missioni diplomatiche.\nDopo aver conseguito la laurea, il giovane Piccolomini si stabil\u00ec a Siena come docente, ma nel 1431 accett\u00f2 il posto di segretario di Domenico Capranica, vescovo di Fermo, che si trovava allora in viaggio per il Concilio di Basilea e in polemica contro il nuovo papa Eugenio IV, che intendeva non riconoscergli la nomina a cardinale. Arrivato a Basilea nel 1432, il giovane Piccolomini mostr\u00f2 la sua abilit\u00e0 politica e diplomazia servendo Capranica e diversi altri signori e figurando tra i dodici scrittori dei brevi apostolici. Nel 1435 venne inviato dal cardinale Niccol\u00f2 Albergati, legato di Eugenio al concilio, prima ad Arras per pacificare francesi e borgognoni in guerra fra di loro (il trattato di Arras); poi in missione segreta in Scozia presso Giacomo I, missione durante la quale ebbe due figli illegittimi. Piccolomini visit\u00f2 l'Inghilterra oltre alla Scozia, in un viaggio costellato di pericoli e vicissitudini di cui lasci\u00f2 un prezioso resoconto. Nel frattempo il Concilio di Basilea cominci\u00f2 a manifestare in modo pi\u00f9 violento le tendenze conciliariste elaborate durante il Concilio di Costanza. Papa Eugenio IV, preoccupato, decise di trasferire la sede ufficiale del Concilio a Ferrara (1437), ove poteva tenere pi\u00f9 sotto controllo l'operato dei Padri conciliari. Buona parte dei padri rifiut\u00f2 la decisione di Eugenio, dando origine al cosiddetto \u00abpiccolo scisma d'Occidente\u00bb. Piccolomini, bench\u00e9 laico, fu nominato funzionario del Concilio nel 1436 e, dopo l'aperta rottura avvenuta nel 1437, pass\u00f2 dalla parte dei conciliaristi svolgendo missioni a Strasburgo, Costanza, Francoforte e Chamb\u00e9ry. Nell'autunno del 1439 appoggi\u00f2 l'elezione dell'ex duca di Savoia Amedeo VIII (antipapa col nome di Felice V), del quale divenne segretario particolare, e nel 1440 scrisse il \"Libellus dialogorum de generalis concilii authoritate\", vero e proprio \"pamphlet\" a difesa dell'autorit\u00e0 conciliare.\nAl servizio di Federico III.\nVisto lo scarso seguito che Felice V riusc\u00ec a ottenere, Piccolomini trov\u00f2 un pretesto per entrare, nel 1442, alla corte dell'imperatore Federico III e abbandonare cos\u00ec l'antipapa al suo destino. In virt\u00f9 delle sue eccellenti doti retoriche e della sua vasta cultura, venne nominato poeta laureato nella dieta di Francoforte del 1443, e ottenne il patrocinio del cancelliere dell'imperatore, Kaspar Schlick. Nei tre anni vissuti a corte, Piccolomini, nominato segretario dell'imperatore, scrisse due tra le sue opere pi\u00f9 significative: la commedia \"Chrisis\" nel 1443, e la celebre novella \"Historia de duobus amantibus\" nel 1444, che ebbe un importante influsso sulla produzione letteraria successiva.\nLa riconciliazione con Roma (1445-1458).\nLa conversione e la risoluzione del \"piccolo scisma\".\nNel 1445, all'apice della gloria politica e letteraria, Piccolomini contrasse una grave malattia che lo spinse, una volta guarito, a cambiare radicalmente vita. Il suo carattere era stato fino ad allora quello di un facile uomo di mondo, senza pretesa di dirittura morale o di coerenza politica. Incominci\u00f2 a essere pi\u00f9 regolare nel primo aspetto, e nel secondo adott\u00f2 una linea definita facendo pace con Roma e venendo nominato canonico della Cattedrale di Trento. Secondo lo studioso e filosofo Eugenio Garin, la scelta per cui Piccolomini decise di ritornare all'obbedienza romana e di ricusare l'esperienza conciliarista sarebbe da attribuire, oltre allo scarso seguito di Felice V, anche all'avanzata turca che con la battaglia di Varna del 1444 aveva annientato gli eserciti cristiani nei Balcani: solo l'unit\u00e0 con il romano pontefice avrebbe potuto far s\u00ec che i popoli cristiani si riunissero sotto un'unica bandiera per bloccare la minaccia islamica.\nEssendo stato inviato in missione a Roma nel 1445 da parte di Federico III, con lo scopo apparente di indurre Eugenio a convocare un nuovo concilio, venne assolto dalle censure ecclesiastiche e fece ritorno in Germania con il compito di assistere il Papa. Assolse efficacemente a tale compito, ravvicinando con accorta diplomazia la corte papale di Roma e gli elettori imperiali tedeschi; ebbe anche una parte importante nel compromesso col quale, nel 1447, il morente Eugenio accett\u00f2 la riconciliazione offerta dai principi tedeschi, lasciando senza supporto il concilio e l'antipapa. Enea per quel tempo aveva gi\u00e0 preso i voti: consacrato suddiacono nel 1446 a 41 anni, fu ordinato presbitero il 4 marzo 1447 a Vienna.\nAl servizio dei papi Niccol\u00f2 V e Callisto III.\nIl nuovo papa Niccol\u00f2 V era un umanista e un amico personale del Piccolomini. Entrato nelle grazie del nuovo pontefice, Piccolomini percorse una rapida carriera ecclesiastica: fu vescovo di Trieste dal 19 aprile 1447 fino al 24 ottobre 1449, quando fu nominato vescovo di Siena, carica che ricopr\u00ec fino all'elezione pontificia, e non senza tribolazioni: l'appartenenza del Piccolomini a un'antica famiglia magnatizia caduta in disgrazia e l'ambiguit\u00e0 dello stesso Piccolomini nelle trattative con le autorit\u00e0 cittadine, lo resero presto inviso ai senesi, e tale iniziale diffidenza si trasform\u00f2 in seguito in aperta ostilit\u00e0 nel 1456, dopo che ebbe ricevuto il cappello cardinalizio, quando gli fu negato l'ingresso in citt\u00e0.\nNelle sue diocesi, per\u00f2, il presule pot\u00e9 risiedere pochissimo tempo, impegnato com'era in missioni diplomatiche per conto della Santa Sede. Niccol\u00f2 V, sapendo dei buoni rapporti che intercorrevano tra il Piccolomini e Federico d'Asburgo (e della sua ottima conoscenza della lingua tedesca), lo invi\u00f2, insieme con il cardinale Nicola Cusano, come ambasciatore alla corte imperiale per negoziare il matrimonio di Federico con la principessa Eleonora d'Aviz; Piccolomini combin\u00f2 le nozze (celebrate per procura nel 1450), ottenendo anche la stipula di un concordato che ristabiliva i rapporti fra Chiesa e Impero. Nel 1451 intraprese una missione in Boemia dove concluse un soddisfacente accordo con il capo degli hussiti, Giorgio di Podebrady; l'anno dopo ricevette Federico a Siena e lo accompagn\u00f2 a Roma, dove l'imperatore spos\u00f2 \"ufficialmente\" Eleonora e venne incoronato Re dei Romani (9 marzo) e poi Imperatore del Sacro Romano Impero il 19 marzo. Fu l'ultimo imperatore a essere incoronato a Roma.\nIl 1453 fu un anno traumatico per l'intero Occidente cristiano: il 29 maggio Costantinopoli, ultimo baluardo del cristianesimo davanti alla minaccia turca ed erede dell'Impero romano, cadde nelle mani di Maometto II. L'avvenimento fu particolarmente sentito negli ambienti umanistici, e quindi anche dal vescovo Piccolomini che, spinto dall'emozione, scrisse il \"Dialogus\", trattato dialogico in cui si riflette sia sull'autorit\u00e0 morale del papato, sia sulla necessit\u00e0 di una crociata volta a frenare l'avanzata ottomana, necessit\u00e0 replicata anche nei \"Commentarii\":\nNell'agosto 1455 Enea Piccolomini torn\u00f2 a Roma con un'ambasciata per proferire l'obbedienza della Germania al nuovo Papa, Callisto III; consegn\u00f2 inoltre al pontefice le raccomandazioni dell'imperatore e del re d'Ungheria Ladislao V per la sua nomina a cardinale (la nomina non si fece a causa della determinazione del Papa a promuovere prima un suo nipote, cos\u00ec dovette aspettare fino all'anno successivo). Piccolomini ottenne invece il vescovato di Warmia (in Polonia). Il 17 dicembre 1456 Piccolomini fu finalmente nominato cardinale, port\u00f2 a compimento la \"Historia Frederici III imperatoris\" (1452-1458) e abbozz\u00f2 alcuni trattati dal sapore internazionale quali il \"De Europa \"e la \"Cosmographia\".\nConclave ed elezione al Soglio.\nCallisto III mor\u00ec il 6 agosto 1458; il 10 agosto i cardinali entrarono in conclave: otto erano italiani, cinque spagnoli, due francesi, uno portoghese, due greci.\nIl vescovo di Rouen, il potente Guillaume d'Estouteville, sembrava certo di essere eletto. Il Piccolomini lo contrast\u00f2 efficacemente attraverso la sua arte, energia ed eloquenza. Egli frustr\u00f2 le speranze del rivale ricordando i rischi della nomina di un cardinale francese al soglio pontificio, giacch\u00e9 quegli avrebbe certamente riportato la sede pontificia ad Avignone assoggettandola agli interessi d'Oltralpe, come denuncia nei \"Commentarii\":\nAncora nei \"Commentarii\", inoltre, Pio II descrisse il Conclave in termini molto duri riguardo alla condotta morale dei cardinali, impegnati nella simonia o in altre pratiche al cui centro stava proprio il d'Estouteville:\nEnea Silvio Piccolomini fu infine eletto pontefice il 19 agosto del 1458: si schierarono in suo favore il cardinale Colonna e i due cardinali nipoti di Callisto III, uno dei quali era il futuro papa Alessandro VI. Incoronato il 3 settembre dal cardinale Prospero Colonna, il nuovo papa scelse come nome pontificale \"Pio\" in omaggio non tanto a san Pio I, quanto al tanto amato Enea virgiliano, il cui appellativo era \"Pius\".\nA 53 anni d'et\u00e0, la salute del papa umanista non era buona: affetto da gotta e da altri acciacchi, Pio era consapevole del proprio precario stato di salute, e forse proprio per questo motivo si butt\u00f2 anima e corpo a realizzare un vasto piano di riforme e alla creazione della grande coalizione europea volta a scacciare i turchi da Costantinopoli.\nIl pontificato (1458-1464).\nGoverno della Chiesa.\nIl Congresso di Mantova e il proposito di crociata.\nDopo aver riconosciuto Ferdinando d'Aragona (figlio di Alfonso V d'Aragona) quale erede al trono napoletano, nell'ottobre del 1458 Pio riun\u00ec un congresso dei rappresentanti dei principi cristiani a Mantova (con la bolla \"Vocavit nos\"), per intraprendere un'azione comune contro i turchi ottomani che dopo aver conquistato Costantinopoli stavano per prendere possesso di tutto l'Impero bizantino, sotto la guida di Maometto II. A tal fine, il 19 gennaio 1459 il Papa istitu\u00ec un nuovo ordine religioso cavalleresco, l'Ordine di Santa Maria di Betlemme e, il 14 gennaio del 1460, alla fine del congresso mantovano, proclam\u00f2 la guerra santa contro i turchi.\nIl congresso, al quale parteciparono i principali potenti dell'epoca e che si apr\u00ec il 1\u00ba giugno 1459, non produsse gli effetti sperati: la Milano di Francesco Sforza era assorbita dal tentativo di prendere Genova; Firenze consigli\u00f2 cinicamente al Papa di lasciare che turchi e veneziani si logorassero a vicenda; i regni di Francia e d'Inghilterra erano impegnati l'uno nel conflitto contro il Ducato di Borgogna, l'altro nella guerra civile (oggi nota come guerra delle due rose). Inoltre Luigi XI di Francia, risentito per il fatto che Pio II aveva preferito Ferdinando d'Aragona al candidato francese Renato d'Angi\u00f2 per il trono di Napoli, continu\u00f2 nella sua politica anti-papale appoggiando e propugnando la Prammatica Sanzione di Bourges del 1438. Infine, la Germania, dal Tirolo alla Pomerania, era agitata da complotti antipapisti nonch\u00e9 anti-imperiali, quali la lotta tra il Ducato di Kleve e il Vescovato di Colonia. Pio II venne coinvolto, suo malgrado, in una serie di dispute con il Re di Boemia e vertice del movimento hussita Giorgio Podiebrady, che aspirava a diventare Re dei Romani al posto di Federico d'Asburgo. Il pontefice dovette fronteggiare anche Sigismondo conte del Tirolo, che si oppose alla linea riformatrice propugnata dal cardinale e teologo Nicola Cusano.\nLa lettera a Maometto II.\nDi fronte allo scarso interesse delle potenze occidentali nel partecipare a una nuova crociata contro i turchi ottomani, Pio II fece circolare in Europa, a scopo polemico, una lettera al sultano Maometto II, in cui offriva al signore turco - se avesse voluto ricevere il battesimo - il titolo di imperatore romano, per il quale nessun monarca cristiano era pi\u00f9 degno agli occhi del pontefice. Il contenuto della lettera \u00e8 sintetizzato bene da Giovanni Maria Vian e da Gian Luca Potest\u00e0:\nUn estratto della lettera \u00e8 utile per comprendere il tono retorico e accattivante del pontefice umanista nei confronti del sultano ottomano:\nIl fallimento della crociata e la morte.\nPio era inconsapevolmente vicino alla fine, e il suo malessere probabilmente port\u00f2 alla febbrile impazienza con la quale, il 18 giugno 1464, part\u00ec per Ancona allo scopo di condurre la crociata di persona. Il 19 luglio, dopo un viaggio lentissimo e prostrante a causa del caldo e delle infermit\u00e0 (si ferm\u00f2 a Fiano, a Otricoli, Narni, Spoleto, Assisi e a Loreto), il papa giunse nel capoluogo dorico, dove trov\u00f2 circa cinquemila volontari affluiti da varie parti d'Europa (specialmente dalla penisola iberica e dalla Germania centrale) per imbarcarsi, come stabilito, sulle navi della flotta veneziana. Nel porto di Ancona non vi erano che due galee invece delle quaranta promesse, e nessuna nave da trasporto. Differenti erano invece gli accordi iniziali con le potenze cristiane:\nDopo alcune settimane di vana attesa, la maggior parte dei volontari fece ritorno alle proprie case. Fiaccato dalle fatiche del viaggio ed esasperato dal comportamento dei veneziani, che non avevano mandato in tempo utile la loro flotta, Pio II fu contagiato dalla peste. Il 12 agosto giunsero da Venezia due grandi navi da trasporto e il giorno dopo dodici galee comandate dal doge Cristoforo Moro, ma il pontefice era ormai prossimo all'agonia e pot\u00e9 solamente vederle dalla finestra della sua camera. Spir\u00f2 due giorni dopo, ad Ancona, sul colle di S. Ciriaco, la notte fra il 14 e il 15 agosto, \u00abforse disperato\u00bb per il fallimento di quella che si rivel\u00f2 un'illusione. A seguito della sua morte, la spedizione crociata, gi\u00e0 compromessa dai ritardi accumulatisi, si sciolse, e le navi veneziane fecero vela verso la patria, dove il doge diede ordine di disarmare la flotta.\nIl 17 agosto il corpo di Pio II fu trasportato a Roma, dove venne sepolto nella Cappella di San Gregorio Magno in San Pietro per poi essere traslato, assieme al corpo del nipote Pio III, da papa Paolo V nella Basilica di Sant'Andrea della Valle nell'anno 1623. Gli successe papa Paolo II.\nLotta al conciliarismo.\n\u00abConvinto che il declino dell'influenza papale fosse dovuto all'aumentato prestigio dei Concili\u00bb, Pio II rinneg\u00f2 il suo passato conciliarista in una serie di documenti ufficiali volti a rafforzare l'assolutismo spirituale del pontefice. Il pi\u00f9 importante di questi fu sicuramente la bolla \"Execrabilis\", pubblicata il 18 gennaio 1460, con cui Pio II condannava l'invocazione dei Concili contro l'autorit\u00e0 del Papa stesso, anche se, come notano Karl Bihlmeyer e Hermann Tuechle, \u00abfuori Roma ess[a] rimase spesso lettera morta\u00bb. Non pago di questa ritrattazione ufficiale, Pio II il 26 aprile 1463 emise una seconda bolla, chiamata \"Bulla retractationis\" (in realt\u00e0 denominata \"In minoribus agentes\")\",\" nella quale il Papa pregava i suoi antichi avversari di \u00abrifiutare Enea e dare ascolto a Pio\u00bb affermando di aver sbagliato come san Paolo in giovent\u00f9 prima della conversione. Per usare le parole di Claudio Rendina:\nTentativi di riforma e relazioni con il Sacro Collegio.\nGi\u00e0 nel 1460 Pio II tent\u00f2, con l'aiuto del cardinale Nicola Cusano, di riformare la Curia romana e, insieme con essa, i vari ordini religiosi: per quanto riguarda la prima, nomin\u00f2 dei referendari che, dietro giuramento, dichiararono di non prendere alcuna somma di denaro in cambio di favori e rivisit\u00f2 la penitenzieria di San Pietro; per quanto riguarda i secondi, invece, promosse una serie di direttive volte a eliminare scandali quali relazioni tra monaci e monache, abuso d'ufficio e altri ancora. Nonostante ci\u00f2, i tentativi di riforma caddero nel vuoto a causa dell'eccessivo impegno del pontefice nella guerra contro i turchi, eccetto che per la riforma finanziaria che vide Pio II elaborare nella gestione delle entrate dello Stato Pontificio un bilancio preventivo, sul modello di quello attuato a Milano e a Firenze.\nNon sempre facili furono i rapporti tra Pio II e i cardinali a causa del forte accentramento monarchico adottato dal pontefice: ebbe frasi sprezzanti per il cardinale Giacomo del Portogallo che si vantava della propria ascendenza reale e, ancor di pi\u00f9, con il suo successore al soglio petrino, il cardinale Pietro Barbo (futuro Paolo II), il quale si lament\u00f2 con il pontefice per aver rifiutato di dargli un beneficio.\nConcistori per la creazione di nuovi cardinali.\nPapa Pio II durante il suo pontificato ha creato tredici cardinali nel corso di tre distinti concistori.\nCanonizzazioni.\nGi\u00e0 nel corso del XIV e della prima met\u00e0 del XV secolo ci furono vari tentativi, per opera specialmente di fra Tommaso d'Antonio Caffarini, di diffondere il culto popolare per Caterina da Siena, raccogliendo varie testimonianze \u00abdi religiosi e di laici, circa le virt\u00f9 di C[aterina] e il culto che il popolo le veniva gi\u00e0 tributando\u00bb. Pio II, concittadino di Caterina, la canonizz\u00f2 ufficialmente nel giugno del 1461, quando eman\u00f2 una bolla da lui stesso redatta.\nContro lo schiavismo.\nPio II si segnal\u00f2 anche per aver combattuto la tratta degli schiavi per opera dei portoghesi, e per aver migliorato le condizioni degli ebrei all'interno dello Stato Pontificio. Nel primo caso, fu lo stesso papa Leone XIII a rievocare, nella sua lettera enciclica \"In Plurimis\", l'azione del predecessore a favore degli schiavi:\nPapa Pecci si riferiva, citando Pio II, alla bolla \"Pastor bonus\" del 7 ottobre 1462 e indirizzata a Diego de Illescas, vescovo di Rubio. Nella bolla Pio ordin\u00f2 ai vescovi di imporre sanzioni ai trasgressori. Pio non condann\u00f2 il concetto di commercio di schiavi, ma solo la schiavit\u00f9 di coloro che erano stati battezzati di recente, che rappresentavano una piccolissima minoranza di coloro che furono catturati e portati in Portogallo. Papa Urbano VIII, nella sua bolla del 22 aprile 1639, descrisse questi gravi avvertimenti di Pio (7 ottobre 1462, Apud Raynaldum in Annalibus Ecclesiasticis ad ann n. 42) come relativi ai neofiti.\nRapporti con gli ebrei.\nPer quanto riguarda gli ebrei, papa Piccolomini aveva bisogno di ogni aiuto possibile per la guerra contro i turchi: fu richiesto agli ebrei un contributo per la guerra santa ma, visto l'esito fallimentare, venne restituita loro parte della somma. In generale, comunque, li protesse dalle angherie dovute al diffuso antigiudaismo presente nella societ\u00e0 e nella teologia cristiana dell'epoca.\nRelazioni coi monarchi cristiani.\nFrancia.\nOltre ai fatti di Mantova, Pio intervenne nelle vicende dei regni d'Europa per altre questioni. In primo luogo, deplor\u00f2 a Carlo VII di Francia (1422-1461) l'approvazione della Prammatica Sanzione di Bourges con la quale il gallicanesimo riaffior\u00f2 in tutto il suo vigore nel regno transalpino. Trovato un difficile interlocutore nel re Carlo, infastidito anche dal favore papale per Ferrante d'Aragona, Pio II ottenne dall'allora delfino Luigi la promessa di ripudiare la politica paterna ma, non appena asceso al trono come Luigi XI, questi pretese in cambio i diritti degli Angioini sul trono napoletano e, davanti all'insuccesso della spedizione di Giovanni d'Angi\u00f2 a Napoli, rimise in vigore il decreto paterno.\nGermania.\nIl pontefice, per i suoi propositi di crociata, aveva bisogno dell'aiuto anche della Germania. Qui era scoppiata una guerra civile, oltre che tra il vescovo-principe di Colonia e il duca di Kleve, anche tra Ludovico IX di Baviera e il margravio del Brandeburgo Alberto Achille e, per cercare di riportare all'ordine i principi tedeschi, invi\u00f2 il cardinale Bessarione che, per\u00f2, fall\u00ec le trattative di pace eclissando cos\u00ec l'aiuto del Sacro Romano Impero.\nRegno di Napoli.\nMentre Pio II era a Mantova, a Napoli ci fu un tentativo di sollevazione contro Ferdinando d'Aragona per opera di Giovanni d'Angi\u00f2, figlio di Renato duca d'Angi\u00f2. I filo-francesi furono inascoltati da Pio che continuava a sostenere Ferdinando quale legittimo re del trono partenopeo che, in cambio, sarebbe diventato feudatario del pontefice. Raggiunto questo accordo, Ferdinando fu incoronato il 4 febbraio 1459. Ferrante, per ringraziare il Pontefice dell'investitura, volle, nel 1461, che Maria, sua figlia naturale sposasse Antonio Piccolomini nipote del Papa, dandole in dote il Ducato di Amalfi, il Contado di Celano e l'ufficio di Gran Giustiziere per il marito.\nRegno d'Ungheria.\nGovernato dall'energico Mattia Corvino, il Regno d'Ungheria era visto dal papa come l'estremo baluardo della cristianit\u00e0 contro l'espansione ottomana. A Mattia Corvino, infatti, accord\u00f2 la corona del regno magiaro in un'ottica di rafforzamento del fronte antiturco, come esposto da Marco Pellegrini:\nGoverno dello Stato Pontificio.\nLe varie rivolte, Sigismondo Malatesta e la monarchia papale.\nTra il 1460 e il 1461 Pio II, affidato l'esercito a Federico da Montefeltro, stronc\u00f2 le rivolte baronali che si stavano levando nella campagna romana, eliminandone i capi, tra cui spiccava Jacopo Savelli. Stessa sorte tocc\u00f2 al bandito Tiburzio della Palombara, legato alla causa del Savelli. Negli altri territori dello Stato Pontificio, Pio II dovette combattere contro il Signore di Rimini e Fano Sigismondo Malatesta, con cui entr\u00f2 in contrasto gi\u00e0 a partire dall'ottobre del 1460. In sostanza, con Pio II si procedette al rafforzamento della monarchia papale in senso territoriale prima ancora che in senso spirituale e universale, decisione criticata severamente da uno storico della Chiesa come Walter Ullmann.\nNepotismo e fondazione di Pienza.\nDa sovrano pontefice, Pio non dimentic\u00f2 affatto n\u00e9 i parenti, n\u00e9 la citt\u00e0 natale di Corsignano. Riguardo ai primi, Pio pratic\u00f2 il nepotismo elevando alla dignit\u00e0 cardinalizia due suoi nipoti (tra i quali il gi\u00e0 citato Francesco Todeschini-Piccolomini, futuro Pio III) e favorendo i parenti perch\u00e9 gli fossero d'aiuto nei progetti di governo.\nPer quanto riguarda il \"nepotismo urbanista\", il nome di Pio II \u00e8 legato alla rifondazione di Corsignano col nome di Pienza. I lavori urbanistici, affidati al Rossellino e incominciati nel 1459, terminarono il 29 agosto del 1462, data in cui il pontefice consacr\u00f2 la Cattedrale. Citt\u00e0 basata sul modello della citt\u00e0 ideale, fondata sulla base delle necessit\u00e0 dell'uomo, Pienza pu\u00f2 essere considerato uno dei lasciti pi\u00f9 significativi e celebri del papa senese. In essa, infatti, papa Piccolomini intendeva ricostruire dalle basi la natia Pienza per fondare \u00abun centro urbano fortemente degno e in ideale antitesi con l'altra citt\u00e0 che l'aveva, con la sua famiglia, ingiustamente emarginato: Siena\u00bb. In misura minore, Pio II continu\u00f2 il nepotismo \"urbanista\" dando inizio alla realizzazione del castello di Tivoli che verr\u00e0 ultimato nel 1560 sotto Pio IV e che diventer\u00e0 la residenza estiva dei pontefici.\nPatrono di arti e scienze.\nPio II fond\u00f2 l'Universit\u00e0 di Basilea con bolla pontificia del 12 novembre 1459 e, vedendo come gli antichi monumenti romani fossero smantellati per ricavarne materiale edile, eman\u00f2 appositamente una bolla per proteggerli. Nonostante Pio II fosse uno dei pi\u00f9 significativi umanisti della sua epoca, rispetto al predecessore Niccol\u00f2 V non fu un grande protettore dei letterati, limitandosi a ripristinare l'ufficio degli abbreviatori pontifici, caduti in disgrazia sotto Callisto III. Difatti \u00abi letterati che vennero direttamente sovvenzionati da P[io] furono...assai pochi: fra questi si ricorda Giovanni Antonio Campano, suo poeta aulico, biografo e revisore letterario, e il senese Francesco Patrizi\u00bb. Tra i suoi contemporanei, per\u00f2, bisogna ricordare che Pio II ebbe grande stima dello storico e umanista Flavio Biondo che, durante il congresso di Mantova, complet\u00f2 il suo capolavoro, la \"Roma Triumphans\", dedicandolo al pontefice.\nIn una lettera da Wiener Neustadt (dove si trovava nel marzo 1455) indirizzata al cardinale spagnolo Juan de Carvajal, Pio II menzion\u00f2 l'arte della stampa. Si tratta della prima citazione della stampa nella letteratura italiana.\nPio II nella storiografia.\nPio fu uno dei pi\u00f9 interessanti successori di Pietro. Il pontefice non si dimostr\u00f2 soltanto un eccezionale uomo di lettere e uno degli intellettuali pi\u00f9 colti della sua epoca, ma anche una personalit\u00e0 camaleontica, capace di assumere il colore delle circostanze che gli stavano attorno. Mentre competeva con ogni altro uomo in industriosit\u00e0, prudenza, saggezza e coraggio, eccelse nella semplicit\u00e0 dei gusti, nella costanza degli affetti, nella gentile allegria, nella magnanimit\u00e0 e nella piet\u00e0. E tali virt\u00f9 non erano frutto di un semplice calcolo politico, ma la conseguenza di una \u00abconversione morale profonda e duratura\u00bb grazie alla quale si prodig\u00f2 \u00abnel mettere al servizio non solo della propria ascesa sociale, ma anche del bene comune, le proprie doti\u00bb.\nUna facolt\u00e0 peculiare di Enea Silvio Piccolomini fu quella di adattarsi perfettamente a qualsiasi incarico venisse chiamato a occupare. Fu una sua fortuna che ogni passo nella vita lo aveva posto in circostanze che si appellavano sempre pi\u00f9 alla parte migliore della sua natura, un appello al quale non manc\u00f2 mai di rispondere. L'avventuriero poco scrupoloso e il narratore licenzioso degli anni precedenti l'ascesa al Soglio pontificio, sedette in modo abbastanza naturale sullo scranno di San Pietro, e dalle risorse del suo carattere versatile, forgiato dalla conoscenza degli uomini e dell'etica, produsse senza sforzo apparente tutte le virt\u00f9 e le qualit\u00e0 richieste dal suo nuovo stato.\nCome capo della Chiesa fu abile e sagace, e mostr\u00f2 di comprendere le condizioni alle quali poteva essere mantenuto il suo monopolio del potere spirituale; le sue idee erano lungimiranti e liberali; e si fece influenzare poco dai fini personali. Pio \u00e8 interessante, in particolare, come il tipo di studioso e pubblicista che si fa strada per la sua forza intellettuale, facendo intravedere quell'et\u00e0 di l\u00e0 da venire in cui la penna deve essere pi\u00f9 forte della spada; e non di meno come la figura in cui, pi\u00f9 che in ogni altra, lo spirito medioevale e quello umanistico s'incontrano, e dove il secondo prende definitivamente il sopravvento sul primo.\nIl giudizio dato dallo storico della Chiesa tedesco Ludwig von Pastor \u00e8 quanto mai eloquente nell'espressione di un giudizio finale sulla figura e sulla condotta di Pio II:\nOpere.\nI \"Commentarii\".\nPapa Pio fu un autore versatile e prolifico, per Guido Cappelli uno dei pi\u00f9 significativi umanisti del XV secolo. La sua opera pi\u00f9 importante sono i \"Commentarii rerum memorabilium quae temporibus suis contigerunt\" (cio\u00e8 \"I Commentari delle cose memorabili che accaddero ai suoi tempi\"), la cui stesura lo impegn\u00f2 negli anni 1462-1463/1464. Scritti in terza persona come i \"Commentarii \"cesariani, sono divisi in dodici libri come l\"'Eneide\" e hanno come scopo principale quello di celebrare la figura del pontefice, dipingendolo come uomo retto e prodigo nei confronti dei bisogni della cristianit\u00e0. I \"Commentarii \"non si limitano per\u00f2 a un mero narcisismo autocelebrativo: il Piccolomini descrive il mondo in cui vive, i suoi viaggi, le abitudini degli uomini che ha incontrato, dandoci cos\u00ec un potente affresco della societ\u00e0 rinascimentale da un lato; dall'altro, hanno anche la finalit\u00e0 di esortare i cristiani alla riscoperta della propria fede, spronandoli alla riscossa. Stefan Bauer cos\u00ec commenta le finalit\u00e0 dell'opera:\nPubblicati nel 1584 (oltre un secolo dopo), essi furono attribuiti a tal Gobelinus (ossia Giovanni Gobelino, un parente tedesco dei Piccolomini), che ne fu in realt\u00e0 soltanto il copista. L'edizione dell'opera, che fu curata dall'arcivescovo di Siena Francesco Bandini (1529-1588) e dedicata a papa Gregorio XIII, fu alterata pesantemente, mutilandola dei passi pi\u00f9 scabrosi e scandalosi e modificandone lo stile. Numerosi passaggi soppressi all'epoca della pubblicazione sono stati pubblicati nella \"Transazione\" dell'Accademia Nazionale dei Lincei da Giuseppe Cugnoni, assieme ad altre opere inedite, nel 1984.\n\"Cinthia\".\n\"Cinthia\" \u00e8 una raccolta di ventitr\u00e9 liriche amorose di matrice classicheggiante il cui titolo richiama alla memoria la donna amata dal poeta latino Properzio. Composta tra il 1423 e il 1442, rappresenta la preparazione, sul campo della poesia, del giovane Enea Silvio Piccolomini verso forme pi\u00f9 complesse quali la commedia \"Chrysis\" o la \"Historia de duobus amantibus\".\n\"Historia de duobus amantibus\".\nScritta nel 1444 ed edita coi caratteri a stampa nel 1469, la \"Historia de duobus amantibus\" \u00e8 situata a Siena e ruota intorno alla storia d'amore tra Lucrezia, una donna sposata, ed Eurialo, uno degli uomini che servono l'imperatore Sigismondo. Dopo un inizio incerto, in cui ciascuno dei due \u00e8 innamorato ma \u00e8 ignaro al contempo di essere ricambiato, Lucrezia ed Eurialo incominciano una fitta corrispondenza, che occupa la maggior parte del resto del romanzo.\n\"Chrysis\".\nComposta a Norimberga nel 1444, mentre il Piccolomini si trovava in missione diplomatica per conto del pontefice, la \"Chrysis\" \u00e8 una commedia dal sapore licenzioso e goliardico del rinascente teatro umanistico in lingua latina in cui i protagonisti sono delle cortigiane e dei chierici, mettendo alla berlina certi costumi clericali.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nIl palio in suo onore.\nIl 2 luglio del 2005, in occasione del sesto centenario della sua nascita, a Siena fu corso il palio in suo onore, vinto dalla Nobile Contrada del Bruco con il cavallo Berio montato dal fantino Luigi Bruschelli detto \"Trecciolino\".\nAscendenza.\nL'albero genealogico di papa Pio II si trova nella seguente ricostruzione operata da A. Lisini e A. Liberati nel 1900 e conservata nella Biblioteca dell'Istituto Austriaco di Cultura di Roma:"}
{"id": "62953", "revid": "125589386", "url": "https://it.wikipedia.org/wiki?curid=62953", "title": "Apple Remote Desktop", "text": "Apple Remote Desktop (ARD) \u00e8 un programma sviluppato per amministrare via rete da remoto computer Macintosh. Il programma \u00e8 sviluppato da Apple e consente di controllare e gestire computer remoti utilizzanti macOS.\nDescrizione.\nIl programma \u00e8 nato per essere utilizzato in ambito scolastico poich\u00e9 permette a un utente autorizzato il controllo di tutti i computer della rete locale. Questo permetteva agli amministratori delle aule informatiche di verificare che gli studenti seguissero la lezione del docente invece di utilizzare la connessione Internet per scopi personali.\nIl programma si \u00e8 evoluto e in seguito ha incluso anche la possibilit\u00e0 di eseguire operazioni di manutenzione da remoto, possibilit\u00e0 di generare rapporti e possibilit\u00e0 di installazione di programma o aggiornamenti sempre da remoto. Il programma viene utilizzato anche da societ\u00e0 per configurare e gestire i vari computer macintosh centralmente. Il programma \u00e8 in grado di controllare computer dotati di server VNC o di essere a sua volta gestito da client VNC.\nIl 21 giugno 2004 \u00e8 stata presentata la versione 2.0 del programma. La nuova versione oltre a includere una serie di migliorie minori consente una maggiore integrazione con il sottosistema Unix del macOS. Il programma consente di automatizzare alcune operazioni ripetitive e consente di specificare se i computer devono effettuare l'avvio dal disco locale o da un disco remoto. Utilizzando un disco remoto si pu\u00f2 gestire centralmente tutte le operazioni di manutenzione. Aggiornando il disco remoto si aggiornano tutti i computer che lo utilizzano e nel contempo si ottiene un migliore controllo degli utenti."}
{"id": "62954", "revid": "580", "url": "https://it.wikipedia.org/wiki?curid=62954", "title": "Mac OS X 10.3 Server", "text": ""}
{"id": "62961", "revid": "253269", "url": "https://it.wikipedia.org/wiki?curid=62961", "title": "Eli Wallach", "text": "Attore di formazione teatrale dalla carriera cinematografica lunga oltre mezzo secolo, si distinse per la sua attivit\u00e0 di caratterista \"dalla maschera incisiva e di grande temperamento\" sotto la direzione di registi del calibro di Elia Kazan, John Sturges, John Huston, Sergio Leone, Martin Ritt, Francis Ford Coppola, Nancy Meyers, Joshua Marston, Roman Pola\u0144ski, William Wyler e Oliver Stone.\nNotevole il suo contributo al successo internazionale di pellicole italiane tra gli anni sessanta e settanta, prevalentemente appartenenti al filone dello spaghetti western, tra cui \"Il buono, il brutto, il cattivo\" nel quale interpreta uno dei ruoli pi\u00f9 famosi della sua carriera, Tuco Ramirez (il brutto).\nBiografia.\nNacque a \"Red Hook\", un quartiere di Brooklyn (New York), il 7 dicembre del 1915, figlio di Abraham Wallach e Bertha Schorr, ambedue immigrati polacchi di origine ebraica. Wallach si laure\u00f2 in Storia alla Universit\u00e0 del Texas ad Austin nel 1936 ed ottenne due anni dopo il Master professionale in educazione al City College di New York. Durante la seconda guerra mondiale prest\u00f2 servizio come sergente e, poi, sottotenente nell'esercito statunitense.\nGiunto al teatro tardi (il suo debutto risale al 1946), Wallach appartenne alla generazione di interpreti formatasi all'Actors Studio sulla versione americana del \u201cmetodo\u201d di Konstantin Stanislavskij, tecnica di recitazione basata sull'approfondimento psicologico del personaggio e sulla ricerca di affinit\u00e0 tra il mondo interiore del personaggio e quello dell'attore, conosciuta come Method acting. S'impose a Broadway nel 1951 con \"La rosa tatuata\" di Tennessee Williams e ottenne numerosi altri successi sulle scene teatrali, da \"La casa da t\u00e8 alla luna d'agosto\" di John Patrick a \"Il rinoceronte\" di Eug\u00e8ne Ionesco e alle commedie di Murray Schisgal.\nDebutt\u00f2 sul grande schermo in \"Baby Doll\" (1956) e durante la sua lunga carriera affront\u00f2 importanti ruoli in film di prestigio come \"I magnifici sette\" (1960), \"Gli spostati\" (1961), \"Il buono, il brutto, il cattivo\" (1966), \"Pazza\" (1987), \"Il padrino - Parte III\" (1990), \"L'amore non va in vacanza\" (2006), \"New York, I Love You\" (2009) e \"Wall Street - Il denaro non dorme mai\" (2010). Ancora attivo negli ultimi anni di vita in numerosi cameo cinematografici e partecipazioni come guest star nelle serie TV (nel 2010 ottenne una candidatura agli Emmy Award per la partecipazione a un episodio della serie televisiva \"Nurse Jackie - Terapia d'urto\"), nel 2011 fu premiato con l'Oscar alla carriera.\nMor\u00ec a New York il 24 giugno 2014, all'et\u00e0 di 98 anni. Dopo i funerali, il suo corpo fu cremato.\nVita privata.\nDal 1948 fino alla morte fu sposato con l'attrice Anne Jackson, dalla quale ebbe tre figli: Peter (1951), Roberta (1955) e Katherine (1958). Impar\u00f2 l'italiano durante le riprese dei numerosi film realizzati in Italia, dove divenne famoso soprattutto per l'interpretazione del personaggio di Tuco in \"Il buono, il brutto, il cattivo\". Nel 1970 partecip\u00f2 alla campagna \"non profit\" statunitense \"Love. It Comes in All Colors\" contro il razzismo realizzata dal National Urban Coalition.\nDoppiatori italiani.\nNelle versioni in italiano dei suoi film, Eli Wallach \u00e8 stato doppiato da:"}
{"id": "62962", "revid": "1543377", "url": "https://it.wikipedia.org/wiki?curid=62962", "title": "Brainfuck", "text": "Brainfuck (letteralmente \"fottere il cervello\") \u00e8 un linguaggio di programmazione esoterico per computer, creato da Urban M\u00fcller intorno al 1993. Il linguaggio viene in taluni casi denominato Brainf*ck, Brainf*** o anche soltanto BF per evitare di offendere la sensibilit\u00e0 altrui.\nStruttura del linguaggio.\nL'obiettivo di M\u00fcller era di creare un semplice linguaggio di programmazione completo per una macchina di Turing che potesse essere implementato con il compilatore pi\u00f9 piccolo possibile. Il linguaggio consiste di otto istruzioni. La versione 2 del compilatore originale, scritta per il 68000 dell'Amiga, occupa soltanto 240 byte. \u00c8 stato ispirato dal linguaggio FALSE, un altro linguaggio di programmazione esoterico, il cui compilatore occupava 1024 byte.\nCome il nome suggerisce, i programmi scritti in Brainfuck tendono ad essere difficili da comprendere. Tuttavia Brainfuck \u00e8 un linguaggio Turing-completo, e si pu\u00f2 utilizzare per implementare qualunque algoritmo eseguibile con una macchina di Turing. Trascurando l'enorme difficolt\u00e0 nella programmazione di certi algoritmi con Brainfuck, \u00e8 certamente possibile scrivere il relativo codice.\nIl linguaggio \u00e8 basato su un modello molto semplice consistente in un array di byte inizializzato a zero, un puntatore all'array (inizializzato per puntare al primo byte dell'array) e due stream di byte per l'input e l'output.\nIstruzioni.\nLe istruzioni del linguaggio sono otto, ciascuna consiste in un singolo carattere e sono:\nIn alternativa, codice_1 pu\u00f2 essere inteso come \"salta indietro alla corrispondente codice_2\". In tal modo \u00e8 pi\u00f9 breve, ma meno simmetrico e meno efficiente in termini di tempo. Le due versioni producono comunque un comportamento equivalente di ciascun programma Brainfuck.\nUna terza versione equivalente, scarsamente considerata, \u00e8: codice_2 significa \"salta in avanti al corrispondente codice_1\", e codice_1 significa \"salta indietro all'istruzione che segue il corrispondente codice_2 se il byte al puntatore non \u00e8 zero\".\nI sorgenti per Brainfuck possono essere trascodificati in C utilizzando la seguente tabella di sostituzione, assumendo che codice_7 sia di tipo codice_8:\nEsempi.\nHello world!\nIl seguente codice mostra \"Hello World!\" sullo schermo e manda a capo il cursore\n [\n ]\n &gt;++. Loop iniziale (dopo viene stampata una H)\n &gt;+. e\n +++++++. l\n . l\n +++. o\n \u00ab+++++++++++++++.\n +++.\n --------.\n &gt;.\nPer mantenere leggibile il listato, viene iniziata una nuova linea dopo ciascun punto, che rappresenta il comando di output. Le lettere \"H\", \"e\", \"l\", \"l\" e \"o\" sono state inserite nel codice esclusivamente come commenti. Il Brainfuck considera tutti i caratteri ad eccezione di +-&lt;&gt;[]. come dei commenti, cosicch\u00e9 non \u00e8 necessaria una sintassi particolare per indicare un commento.\nIl loop sulla prima linea imposta il valore iniziale dell'array: codice_9 (vicino al valore ASCII per il carattere 'H', 72), codice_10 (vicino alla 'e', 101), codice_11 (vicino a ' ', 32) e codice_12 (\"new line\", a capo). Il loop funziona moltiplicando il valore di codice_13, codice_14, salvando il risultato nelle altre celle. Al termine del loop, il puntatore all'array \u00e8 zero. codice_15 incrementa di uno il puntatore, indicando codice_16 che \u00e8 codice_17, poi aggiunge due a tale valore, con il risultato di 72 che \u00e8 il valore per il carattere ASCII della lettera H maiuscola. Il punto al termine della linea indica l'output, causandone la visualizzazione.\nLa linea successiva sposta il puntatore all'array in alto di una posizione, poi aggiunge uno. codice_18 \u00e8 ora codice_19, una 'e' minuscola, che viene poi mostrata con l'istruzione di output.\nDal momento che la lettera 'l' \u00e8 la settima lettera dopo la 'e', per mostrare la 'l'aggiungiamo sette (codice_20) al puntatore corrente e mostriamo l'output due volte.\n'o' \u00e8 la terza lettera dopo la 'l', quindi incrementiamo tre volte il valore dell'array e mandiamo in output il risultato.\nLa parte rimanente del programma prosegue esattamente come illustrato finora. Per lo spazio e la lettera maiuscola, vengono selezionati diversi puntatori, che sono poi incrementati o decrementati secondo necessit\u00e0.\nSemplici.\nLoop semplice.\nUn ciclo continuo che prende del testo in input dalla tastiera e lo scrive sullo schermo. Da notare che si assume che la cella sia impostata a 0 quando un comando 'codice_21' viene eseguito dopo la fine dell'input (alle volte chiamata end-of-file o \"EOF\"); le implementazioni differiscono in questo punto. Per implementazioni che impostano la cella a -1 o EOF, oppure che non modificano il valore della cella, questo programma andrebbe scritto rispettivamente \"codice_22\" o \"codice_23\"\nManipolazione dei puntatori.\nUna versione dell'ultimo esempio che salva anche tutto l'input in un array per uso futuro, muovendo il puntatore ogni volta.\nSommare.\nQuesto somma la locazione corrente (distruttivamente, essa viene messa a zero) alla locazione successiva.\nIstruzioni condizionali.\nQuesto esempio prender\u00e0 input scritti in minuscolo dalla tastiera e li far\u00e0 diventare maiuscoli. Per uscire, premere il tasto invio.\nIn primo luogo, inseriamo il primo carattere usando il comando codice_21 e immediatamente sottraiamo 10 da esso. (Molti, ma non tutti, i programmi Brainfuck usano 10 per indicare il tasto di ritorno a capo.) Se l'utente preme invio, l'istruzione di ciclo (codice_2) salter\u00e0 dopo la fine del ciclo, perch\u00e9 setteremo il primo byte a zero. Se il carattere inserito non era 10, assumeremo che esso fosse una lettera minuscola, ed entreremo nel ciclo, nel quale sottrarremo un altro 22 da esso, per un totale di 32, il quale \u00e8 la differenza tra una lettera ASCII minuscola e la corrispondente lettera maiuscola.\nSuccessivamente lo visualizzeremo. Ora inseriamo il prossimo carattere, ed ancora sottraiamo 10. Se questo carattere fosse un linefeed, usciamo dal ciclo; altrimenti, ritorneremo all'inizio del ciclo, sottrarremo un altro 22, lo visualizzeremo, e cos\u00ec via. Quando usciamo dal ciclo, il programma termina, siccome non ci sono pi\u00f9 comandi.\nCopiare un byte.\nBrainfuck non include nessuna operazione per copiare byte. Questo deve essere fatto con i costrutti di ciclo e gli operatori aritmetici. Muovere un byte \u00e8 abbastanza semplice; muovere il valore di [0] a [1] pu\u00f2 essere fatto come segue:\nComunque, questo resetta il valore di [0] a 0. Possiamo ripristinare il valore di [0] dopo la copia prendendo vantaggio dell'abilit\u00e0 di copiare un valore in due posti alla volta. Per copiare il valore di [0] in entrambi [1] e [2] \u00e8 semplice:\nPossiamo prendere vantaggio di questo per ripristinare il valore [0]. Quindi, possiamo non distruttivamente copiare [0] a [1] (usando [2] come variabile temporanea) cos\u00ec come segue:\nComplessi.\nSomma.\nQuesto programma aggiunge due numeri a singola cifra e visualizza il risultato correttamente se anch'esso \u00e8 composto da una sola cifra:\n 4+3\n 7\nIl primo numero \u00e8 inserito in [0], e gli si sottrae 48 per ottenere la cifra corrispondente (i codici ASCII per i numeri da 0 a 9 sono infatti quelli da 48 a 57). Questo \u00e8 fatto mettendo un 6 in [1] ed usando un ciclo per sottrarre 8 da [0] il numero corrispondente di volte. (Questo \u00e8 un metodo comune di sommare o sottrarre grandi numeri) Successivamente, si inserisce il segno di somma in [1]; si inserisce infine il secondo numero, sovrascrivendo il simbolo di somma.\nIl ciclo successivo codice_26 fa il vero lavoro, muovendo il secondo numero sopra il primo, sommandoli insieme ed azzerando [1]. A ogni loop, esso aggiunge uno a [0] e sottrae uno da 1; cos\u00ec [1] viene alla fine azzerato, e la quantit\u00e0 aggiunta a [0] \u00e8 esattamente quella rimossa da [1]. Viene quindi inserito un valore di ritorno in [1]. (Non stiamo controllando possibili errori sull'input.)\nPoi il puntatore viene spostato indietro a [0], che viene visualizzato. ([0] \u00e8 ora a + (b + 48), siccome non abbiamo corretto b; questo valore \u00e8 identico ad (a + b) + 48, che \u00e8 ci\u00f2 che vogliamo.) Ora il puntatore \u00e8 spostato a [1], il quale contiene il risultato; esso viene infine visualizzato, terminando l'algoritmo\nMoltiplicazione.\n \u00ab[&gt;[&gt;+&gt;+\u00ab-]\u00bb[\u00ab+\u00bb-]\u00ab&lt;-]\nCome il precedente esempio, ma esegue la moltiplicazione, non l'addizione.\nIl primo numero \u00e8 inserito in [0], l'asterisco e poi il secondo numero sono inseriti in [1], ed entrambi i numeri sono corretti sottraendo da essi 48.\nOra entriamo nel ciclo principale della moltiplicazione. L'idea base \u00e8 che ogni volta attraverso esso noi sottraiamo uno da [0] ed aggiungiamo [1] al totale corrente tenuto in [2]. In particolare: il primo ciclo interno sposta [1] su entrambi [2] e [3], mentre azzera [1]. (Questo \u00e8 il metodo base per moltiplicare un numero.) Il primissimo ciclo interno sposta [3] indietro all'interno di [1], azzerando [3]. Poi uno \u00e8 sottratto da [0], e il ciclo esterno viene terminato. Uscendo da questo ciclo, [0] \u00e8 zero, [1] continua a contenere il secondo numero, e [2] contiene il prodotto dei due numeri. (Abbiamo fatto attenzione tenendo il primo numero, potevamo aggiungere uno a [4] ogni volta attraverso il ciclo esterno, poi spostare il valore da [4] indietro ad [1] in seguito.)\nOra aggiungiamo 48 al prodotto, inseriamo un risultato in [3], visualizziamo il prodotto usando i caratteri ASCII, e poi visualizziamo il risultato che abbiamo memorizzato.\nCommento.\nPoich\u00e9 ogni locazione di array \u00e8 specificata come un byte, il comando - \u00e8 superfluo e potrebbe essere rimpiazzato con 255 comandi +. Similarmente, se l'array fosse finito e circolare, &lt; potrebbe essere sostituito con (dimensione array - 1) comandi &gt;. Tuttavia, la dimensione dell'array deve essere illimitata se il linguaggio vuole essere Turing-completo, altrimenti avrebbe un numero finito di stati. (\u00c8 precisamente per questa ragione che anche un PC moderno non \u00e8 Turing-completo in senso stretto).\nLinguaggi di programmazione simili.\nUna lista di linguaggi simili:"}
{"id": "62964", "revid": "125602005", "url": "https://it.wikipedia.org/wiki?curid=62964", "title": "Aguascalientes (stato)", "text": "Aguascalientes \u00e8 uno stato del Messico situato nella zona centrale del paese; confina a nord con lo stato del Jalisco e a ovest con lo stato del Zacatecas. Il suo nome significa \"acque calde\" in spagnolo. Il capoluogo \u00e8 Aguascalientes.\nLo stato fu fondato nel 1835 quando il territorio fu separato dallo Stato di Zacatecas.\nAguascalientes ha un'area di circa 5.600\u00a0km\u00b2 e una popolazione di circa 1,3 milioni di abitanti. \u00c8 uno stato interno e non ha, quindi, sbocchi sul mare.\n\u00c8 caratterizzato da una recente crescita del settore industriale. Si trova in prossimit\u00e0 di importanti vie di comunicazione che ne hanno favorito lo sviluppo economico.\nSuddivisione amministrativa.\nLo stato di Aguascalientes \u00e8 suddiviso in 11 comuni."}
{"id": "62978", "revid": "466539", "url": "https://it.wikipedia.org/wiki?curid=62978", "title": "Nino Ferrer", "text": "Artista poliedrico, dai mille interessi, adorato dal pubblico francese che vede in lui un musicista di culto, ma anche persona schiva e riservata, arrivato in Francia dopo la seconda guerra mondiale, durante gli studi in archeologia suonava in un gruppo jazz amatoriale. Dopo aver terminato gli studi, decise di tentare una carriera nella musica e fin\u00ec per riscuotere un tardivo successo nel 1966 con \"Mirza\", una canzone venata di umorismo su un uomo che ha perso il suo cane e lo cerca ovunque. Sperimenter\u00e0 quindi un periodo durante il quale colleziona successi in Francia (\"Les Cornichons\", \"Oh! H\u00e9! Hein! Bon!\", \"Le T\u00e9l\u00e9fon\", \"La Rua Madureira\") e in Italia (\"Agata\", \"La pelle nera\", \"Il re d'Inghilterra\", \"Viva la campagna\"). Deviando completamente dall'ondata di Y\u00e9y\u00e9 in cui non si riconosce, moltiplica i generi musicali (progressive rock, funk, folk-rock, e anche il rock psichedelico) in album che sconcertano il grande pubblico.\nDopo il successo nel 1975 della sua canzone \"Le sud\", il divario tra le sue aspirazioni artistiche e il successo della sua immagine pubblica come cantante di variet\u00e0 lo delude e finisce per rompere con l'industria dello spettacolo. Ha gradualmente interrotto l'attivit\u00e0 musicale per dedicarsi alla pittura.\nIn occasione dell'uscita di una compilation dei suoi pi\u00f9 grandi successi, nei primi anni '90 ha riguadagnato il favore del pubblico, pubblicando nuovi album ed esibendosi in numerosi concerti. Si \u00e8 suicidato nel 1998, vittima di un episodio di depressione in seguito alla morte della madre di cui si considerava responsabile. Lasciando l'immagine di una personalit\u00e0 arrabbiata, complessa, sensibile, romantica ed esigente con se stessa, Nino Ferrer compose oltre 200 canzoni con molteplici influenze.\nBiografia.\nInfanzia (1934\u20131946).\nAgostino Ferrari \u00e8 l'unico figlio di Pietro (detto Pierre) Ferrari (1901-1981), nato in una delle famiglie pi\u00f9 facoltose di Genova, rigorosamente cresciuto da genitori amanti della musica classica, e Raymonde Magnin (1912-1998), nata a Noum\u00e9a da una famiglia modesta, soprannominata subito Mounette dai suoi genitori, appassionata di teatro e letteratura. Pierre Ferrari, i cui genitori hanno vanificato la vocazione letteraria, ha conseguito un dottorato in chimica, per poi entrare in Nuova Caledonia come direttore di uno stabilimento della Soci\u00e9t\u00e9 Le Nickel grazie alle capacit\u00e0 interpersonali del padre. Nel 1932, Mounette e Pierre si incontrarono l\u00ec dopo uno spettacolo teatrale. Sposata nel 1933, la coppia decise pochi mesi dopo di trascorrere una vacanza in Italia. Agostino Ferrari \u00e8 nato a Genova mentre i suoi genitori vivevano con i nonni paterni. Tornato in Nuova Caledonia, la sua famiglia gli offre un ambiente spensierato in cui emerge rapidamente il suo carattere determinato e persino arrabbiato. I suoi genitori decidono di trascorrere un'altra vacanza in Italia nel 1939, e si ritrovano bloccati l\u00ec all'inizio della seconda guerra mondiale.\nLa famiglia si trasfer\u00ec a Roma, poi in mancanza di soldi, si un\u00ec ai Ferrari che vivevano in comunit\u00e0, lontano dalla guerra in una casa di famiglia situata a Stazzano. Agostino, presto chiamato Nino, \u00e8 cresciuto l\u00ec tra i suoi cugini, scoprendo l'opera italiana e i cantanti di variet\u00e0 degli anni '30. Suo padre voleva che imparasse l'italiano come priorit\u00e0. Il francese, con il quale comunica soltanto con sua madre, si sta deteriorando. Quest'ultimo, per paura dei bombardamenti sempre pi\u00f9 frequenti, lo ritira dalla scuola comunale per assicurare una educazione personale. Crescendo, divenne un bambino solitario, leggendo e perlustrando la campagna alla ricerca di coleotteri che collezionava. Nel 1943 fece la prima comunione, essendo anche lui un chierichetto.\nGli studi e il jazz, primo amore artistico (1947\u20131958).\nFinita la guerra, la coppia Ferrari si trasfer\u00ec a Parigi nel 1947. Pierre Ferrari infatti voleva allontanarsi dall'Italia e conservava piacevoli ricordi della Francia dove trascorse qualche mese prima di partire per la Nuova Caledonia. Il giovane Nino, che non ha una buona padronanza della lingua francese che alterna con un forte accento italiano, \u00e8 poi vittima di scherni da parte dei compagni di scuola, ai quali reagisce violentemente. La sua educazione fu quindi segnata da frequenti cambi di istituto; i suoi genitori si sforzarono di iscriverlo, ad ogni allontanamento, in lussuosi istituti (Henri-IV, Janson-de-Sailly, Saint-Louis, Saint-Jean-de-Passy, dove conobbe una allora sconosciuta Brigitte Bardot) ma dove \u00e8, per l'ennesima volta, oggetto di scherno a causa dei limitati mezzi finanziari dalla sua famiglia. Intorno ai 15 anni inizia a disegnare, dipingere e scrivere i suoi primi testi, alcuni dei quali furono musicati da lui molto pi\u00f9 tardi.\nDa adolescente, mentre \u00e8 ricoverato a casa durante un'influenza, scopre il jazz su una radio a galena che ascolta di notte nella sua stanza, e che \u00abgli permette di decollare verso un altro mondo\u00bb. All'inizio degli anni '50, prov\u00f2 vari strumenti che ha noleggiato in un negozio in Boulevard Saint-Germain. Il banjo e il contrabbasso divennero rapidamente popolari. Nel 1953, mentre frequentava il primo anno di propedeutica alla Sorbona, conosce Richard Bennett, liceale che, come lui, faceva parte della borghesia della Rive gauche, e vuole dedicarsi a suonare la batteria. I due giovani instaurano un'amicizia che durer\u00e0 per tutta la vita.\nCon un cugino di Bennett che suona il clarinetto, formano un trio suonando il jazz di New Orleans nei giardini pubblici di Parigi o sulle rive della Senna vicino al Pont Neuf. Spicca il loro gruppo, chiamato \"The Dixie Cats\", e in cui ora suona il contrabbasso. Nel 1956 vince un concorso riservato alle orchestre jazz amatoriali organizzato dalla rivista Jazz Hot. I giovani animano per i tre anni successivi i balli delle grandi scuole parigine passando in locali famosi come il Vieux-Colombier, animando l'estate dei casin\u00f2 provinciali, in modo che abbiano intenzione di trasformare la loro passione in una professione. Nino propone regolarmente al pubblico le sue canzoni, tra cui \"C'est irr\u00e9parable\" scritta in seguito alla rottura nel 1953 della sua relazione sentimentale con una studentessa di nome Claire, rottura che lo far\u00e0 soffrire e dalla quale sar\u00e0 molto segnato. Ma la sua voce roca incontra difficolt\u00e0 a piacere agli amanti del jazz.\nSpinto dai genitori, per i quali non \u00e8 possibile una carriera di musicista \u2013 a parte la musica classica \u2013 ha continuato i suoi studi anche alla Sorbona. Si laure\u00f2 in lettere e filosofia nel 1953 su etnologia e storia delle religioni, dove studi\u00f2 la vita quotidiana dell'uomo primigenio, con particolare riferimento ai culti religiosi, approfondendoli nel dipartimento di preistoria del Museo dell'Homme di Parigi. Dopo la conclusione degli studi, si dedic\u00f2 all'archeologia. Allievo di Andr\u00e9 Leroi-Gourhan, ha partecipato pi\u00f9 volte agli scavi nelle Grotte di Arcy-sur-Cure, dove anima le serate intorno al fuoco con la sua chitarra. Nel 1957, sempre sotto la supervisione di Leroi-Gourhan, ha partecipato agli scavi a Santander.\nTempo di scelte (1959\u20131960).\nI Dixie Cats accompagnano regolarmente i jazzisti nei club in cui si esibiscono. Cercando di pubblicare un primo disco, Richard Bennett convince il presidente di Les Disques a pubblicare un 45 giri con il trombettista Bill Coleman per esibirsi a una festa organizzata da HEC. Bill Coleman presenta Richard Bennett &amp; The Dixie Cats, un maxi-45 a tre tracce uscito nel febbraio 1959, venduto solo nel mondo studentesco. Poco dopo \u00e8 uscito un secondo disco in occasione di un gal\u00e0 della scuola nazionale veterinaria di Maison-Alfort.\nLa collaborazione di Nino Ferrari con i Dixie Cats termina per lui nell'estate del 1959. La nonna materna, sentendo avvicinarsi la fine della sua vita, e con il pretesto della fine degli studi del nipote, lo invita in Nuova Caledonia. Indeciso tra una carriera da musicista e un'altra da archeologo, vede l'opportunit\u00e0 di concedersi del tempo. Il 1\u00b0 agosto si imbarca su una nave di cui diventa presto protagonista, animando serate innaffiate di champagne, accompagnato dalla sua chitarra. Questo viaggio, durante il quale moltiplic\u00f2 i suoi incontri, fu scandito da diverse tappe che gli permisero di dedicarsi alla pittura. Apprendendo della morte della nonna mentre si trova a Tahiti, Nino si reca ugualmente in Nuova Caledonia dove ritrova parte della sua famiglia e i paesaggi della sua prima infanzia. L\u00ec ha partecipato a una campagna di scavi archeologici in Nuova Zelanda sull'\u00cele des Pins.\nTornato in Francia durante l'estate del 1960, dovendo scegliere il suo percorso di vita, si trov\u00f2 completamente allo sbando. Secondo i desideri dei suoi genitori per i quali non doveva diventare un cantante, ha completato i suoi studi scrivendo canzoni senza realmente pensare di poterne fare una professione. Alla fine rinunci\u00f2 alla carriera di archeologo che, oltre al basso reddito che consente, difficilmente lo attraeva, pianificando un periodo di tempo per diventare un rappresentante di vendita. Si concede finalmente un periodo di due o tre anni per trovare il successo in campo musicale e trova il suo posto nei Dixie Cats che accompagnano sempre Bill Coleman.\nInizi difficili (1960\u20131965).\nLe sue ambizioni vennero frustrate dall'ondata in Francia del rock'n'roll. Not\u00f2 subito che il jazz suonato dai Dixies Cats era passato di moda. Il gruppo, ribattezzato RB RB (\"Richard Bennet Rythm'n and Blues\") si riorienta verso il blues e rhythm and blues e Nino scambia il suo contrabbasso con un basso elettrico. Durante l'estate del 1961, RB RB accompagn\u00f2 il tour di Les Chaussettes Noirs, suonando poi ogni sera nella prima parte, alternativamente, di Ray Charles e Count Basie al Festival del Jazz di Antibes. Ma come spieg\u00f2 Richard Bennett, fu uno shock vedere l'immenso successo di una nuova generazione \u00abdi ragazzi che erano allo stesso livello di noi 10 anni prima, quando abbiamo iniziato\u00bb. Il gruppo, disilluso, si sciolse alla fine dell'estate.\nNon considerandosi al suo posto nella generazione di Y\u00e9y\u00e9, Nino Ferrari si sottopone senza successo ad audizioni a Parigi, sperando di farsi conoscere come cantante della \"rive gauche\". Fu assunto nel 1962 come bassista in un'orchestra twist, dove poteva eseguire cover, il che gli permise di acquisire maggiore familiarit\u00e0 con il canto. Questo secondo gruppo, chiamato TNT, scomparve nell'autunno del 1962, una volta caduta la moda del twist. Viene quindi contattato da Richard Bennett che gli propone di mettere insieme i Dixie Cats, per una giovane artista americana, Nancy Holloway, in cerca di un gruppo che lo accompagni. Ha avuto successo nella primavera del 1963, e spesso gli ha lasciato spazio per una o due canzoni nel mezzo dei suoi concerti oltre ai tanti duetti che hanno eseguito. In questo periodo compare con il nome di Nino Ferrari, o Laurent Tosca. Sta infatti cercando un nome d'arte, per rispetto dei suoi genitori e nonni che disapproverebbero una carriera come artista con il suo vero nome.\nOltre ad accompagnare Nancy Holloway, moltiplica le esibizioni con Bennett nei cabaret jazz e finisce per essere notato. Nel novembre 1963, una rivista annunci\u00f2 il lancio di \"Nino Ferrair, gi\u00e0 soprannominato il Ray Charles francese\": l'artista trov\u00f2 il suo nome d'arte, cambiando il Ferrair con Ferrer, e fu presentato al manager dell'etichetta Bel Air. Il suo primo disco, \"Pour oublier qu'on s'est aim\u00e9e\" usc\u00ec alla fine di novembre del 1963 ma le difficolt\u00e0 gestionali di questa etichetta ne ostacolano la promozione. Contiene la canzone \"C'est irr\u00e9parable\", scritta dieci anni prima e che riscuoter\u00e0 un grande successo attraverso tante cover, tra le quali quella di Mina, intitolata \"Un anno d'amore\" e omaggiata pi\u00f9 tardi da Pedro Almodovar nel film \"Tacchi a spillo\" \u2013 nella versione di Mina \u2013 e da Bernardo Bertolucci, in versione originale, nel film \"The Dreamers - I sognatori\".\nIl cantante prende parte al suo primo programma televisivo nel febbraio 1964 , e scopre il cinema interpretando un piccolo ruolo nei film \"Lasciate sparare... chi ci sa fare\" di Guy Lefranc, uscito nel 1964 e \"Jeff Gordon spaccatutto\" di Raoul Andr\u00e9, uscito nel 1965 e imperniati sulle avventure dell'agente segreto Jeff Gordon, interpretato da Eddie Constantine. Un secondo maxi 45 giri fu pubblicato nel marzo del 1964, quando l'etichetta Bel Air era allo sbando. Alla fine dell'estate pass\u00f2 alla Riviera, un'altra sottomarca dell'etichetta Barclay. Una terza registrazione fu pubblicata nel gennaio 1965 e non ebbe pi\u00f9 successo delle prime due. Le sue canzoni mancano della scintilla che permetterebbe al pubblico di prendere fuoco: il cantante italiano, che ha un'idea nobile della musica, si rifiuta di applicare ricette facili. Mentre sta per essere licenziato, ottiene una tregua grazie all'intervento del suo amico Richard Bennett che si \u00e8 appena unito a Riviera come produttore musicale.\n\"Mirza\" e altri successi popolari (1966\u20131967).\nCome ogni estate da diversi anni, Nino Ferrer si impegna ad animare le serate di vari locali del sud della Francia. Mentre si esibisce in trio al Playa, un club-ristorante di Saint-Rapha\u00ebl, durante un'interruzione si abbandona a una bonaria improvvisazione. Il proprietario del locale, preoccupato, cerca il suo cane; Nino afferra il microfono, dicendo: \u00ab\"Non hai visto Mirza?\" \u00bb. Poi continua con \u00abLa la la la la la\u00bb, ispirato da un successo di Stevie Wonder, \"Fingertips\". In pochi giorni il brano \u00e8 interamente composto e il cantante ha modo di misurare la sua buona accoglienza da parte del pubblico davanti al quale si sta esibendo.\nIl disco dell'ultima chance, \"Mirza\", usc\u00ec alla fine del 1965 e divenne un fenomeno di vendite nel 1966, anche grazie al supporto dello spettacolo radiofonico \"Salut le copains\": Nino Ferrer inizia a riscuotere successo. Il cantante \u00e8 per due settimane la prima parte di Hugues Auffray all'Olympia nel marzo 1966, e invitato a comparire sul \" Photo du siecle \" per la rivista \"Salut le copains\". Alla fine \u00e8 assente dalla foto, essendosi presentato deliberatamente troppo tardi per il servizio fotografico.\nLo stesso anno, apparve come bassista in due dischi riservati di Gottamou (Bernard Estardy, Nino Ferrer, Richard Hertel), questo trio \u00e8 infatti quello che si era esibito a Playa l'anno precedente: per lui si tratta di offrirsi un momento di relax prima di continuare con un nuovo album a suo nome. Assaporando questo successo da tempo inseguito, Nino Ferrer coltiva questa insolita vena umoristica con titoli come \"Le T\u00e9l\u00e9fon\", oppure \"Oh! H\u00e9! Hein! Bon!\", che lo impongono nel ruolo del cantante insolito che trova da subito troppo restrittivo. Nel 1967 assunse Jacqueline Monestier, soprannominata Kinou, una giovane donna di 20 anni, come sua assistente personale. Lei install\u00f2 il suo ufficio nell'appartamento dei genitori del cantante. Poche settimane dopo inizi\u00f2 la relazione tra loro, quando la carriera cominci\u00f2 ad avere molte difficolt\u00e0.\nIl grande successo italiano (1967\u20131970).\nI suoi dischi continuano ad essere pubblicati in Francia con altrettanto successo (\"Mao et Moa\", e il molto pi\u00f9 ironico \"Mon copain Bismarck\"). La sua canzone \"Les Hommes \u00e0 tout faire\", tratta dall'album \"Agata\" pubblicato in Francia nel 1969 accompagna i titoli della serie televisiva \"Ag\u00e9nce Interim\", prodotto da Marcel Moussy e Pierre Neurrisse e trasmessa nel settembre dello stesso anno sul primo canale della ORTF. Nino Ferrer appare sullo schermo mentre esegue la canzone, accompagnato dai suoi musicisti, a met\u00e0 dei titoli di coda.\nDal 1967 moltiplic\u00f2 i viaggi di andata e ritorno tra Francia e Italia. Ferrer inizia a sfornare successi a 45 giri con un ritmo incalzante: accanto a motivi facili come il tango di \"Agata\" \u2013 il suo successo pi\u00f9 grande, che arriva ai primi posti delle classifiche \u2013 \"Donna Rosa\" e \"Al telefono\", ne spiccano altri in cui in un testo apparentemente banale si accennano temi importanti. \"La pelle nera\", rimasta nella memoria di tutti per il celebre ritornello che all'epoca suscit\u00f2 scalpore, sfiora il tema del razzismo come pretesto per esaltare la grande vocalit\u00e0 di molti artisti \"soul\" di colore a cui rendeva omaggio; \"Il re d'Inghilterra\" (presentata al Festival di Sanremo 1968), \u00e8 una sorta di ironico \"pamphlet\" contro tutte le guerre; infine \"Viva la campagna\" \u00e8 un inno assai scanzonato a favore della vita all'aria aperta contro lo \"stress\" cittadino.\nTra il 1968 e il 1969 \u2013 biennio d'oro a livello commerciale per il cantante italo-francese \u2013 viene invitato a due popolari trasmissioni televisive italiane, \"Settevoci\" con Pippo Baudo \u2013 dove cant\u00f2 anche la sigla, la gi\u00e0 citata \"Donna Rosa\" scritta dallo stesso conduttore e che diventa anche un film al quale per\u00f2 il cantante non partecipa \u2013 e \"Io, Agata e tu\" con Raffaella Carr\u00e0, mentre nel 1970 prese parte a un'edizione della trasmissione radiofonica \"Gran variet\u00e0\" \u2013 nel quale cant\u00f2 anche la sigla, \"Chiamatemi Don Giovanni\" \u2013 e partecip\u00f2 nuovamente al Festival di Sanremo con il brano \"Re di cuori\" in abbinamento con Caterina Caselli e l'anno seguente, quando presenta \"Amsterdam\", in abbinamento con Rosanna Fratello, ottenendo scarso successo in entrambi i casi. Nel 1970, dopo avere preso parte a un altro film, \"L'et\u00e0 selvaggia\" diretto da Marcel Camus, forse stanco e un po' irritato del colossale successo piombato improvvisamente, arriva un brusco cambiamento di rotta. In Italia ha anche un'occasione per mettere ordine nella sua vita privata: nel 1969 si trasferisce a Roma con Kinou, che diventa la sua compagna ufficiale.\nTra il 1970 e il 1971 incontr\u00f2 presto alcuni musicisti, in particolare Giorgio Giombolini e Santino Rocchetti, che lo introdussero al rock progressivo, genere musicale ancora sconosciuto in Francia. Accompagnato da Giombolini, Rocchetti e altri musicisti, tenne diversi concerti nel 1970, uno dei quali immortalato dal disco \"Rats and Rolls\", cantato principalmente in italiano, e pubblicato dalla filiale italiana della sua casa discografica.\nAmbizioni artistiche incomprese (1971\u20131975).\nFrustrato dalla sua permanenza in Italia per motivi professionali (\"Rats and Rolls\" non beneficia di alcuna promozione) e personali (si confronta con il conservatorismo cattolico della societ\u00e0 italiana), Nino Ferrer torna in Francia e minaccia di sporgere denuncia contro la sua casa discografica. Eddie Barclay gli propone, per porre fine alla polemica, di pubblicare una versione francese di \"Rats and Rolls\".\n\"M\u00e9tronomie\", uscito alla fine del 1971, comprende quindi la maggior parte dei brani dell'album uscito in Italia l'anno precedente. Sebbene il cantante lo consideri il suo primo vero album e ci riponga molta ambizione, \u00e8 ampiamente ignorato dal grande pubblico. Tuttavia, uno dei suoi titoli, \"La Maison pres de la fontaine\", riscuote un grande successo. Prese poi parte alla registrazione del primo adattamento francese dell'opera rock \"Jesus Christ Superstar\".\nIn seguito all'incontro con Mickey Finn nell'estate del 1972, esce l'album \"Nino Ferrer and Leggs\", dallo stile molto pi\u00f9 crudo e scandito da lunghi assoli di chitarra elettrica nel 1973. Nino Ferrer voleva dare libero sfogo ai suoi desideri e alla sua creativit\u00e0 musicale, ma neanche questo secondo album incontr\u00f2 il favore del pubblico.\nIl primo figlio di Nino e Kinou, Pierre, nasce nel settembre del 1973. Vivevano a La Martini\u00e8re, una propriet\u00e0 in stile coloniale acquistata nel 1968 a Rueil-Malmaison nella periferia di Parigi, aveva uno studio di registrazione allestito l\u00ec per avere la massima libert\u00e0 artistica possibile. Questa propriet\u00e0, che gli ricorda l'Italia e la Nuova Caledonia della sua infanzia, gli ispira le parole di \"Le sud\", un pezzo con gli accenti del country-folk americano che incise nel novembre 1973. \"Le Sud\" diventa il primo titolo dell'album dai ritmi funky \"Nino and Radiah\", cantato interamente in inglese e pubblicato nel 1974 su una nuova etichetta, la CBS, dopo il mancato rinnovo del contratto da parte della Barclay che \u00e8 diffidente dei continui cambiamenti di stile dell'artista.\nMa \u00e8 con la sua versione francese, \"Le Sud\", la cui pubblicazione a 45 giri gli \u00e8 stata imposta dalla CBS in cambio dell'uscita di \"Nino e Radiah\", e che non gli piace per niente, che il cantante sta riscuotendo il suo pi\u00f9 grande successo. Il disco arriva a vendere oltre un milione di copie in Francia diventando uno degli hits della primavera del 1975 mentre \"Nino and Radiah\" ottiene un piccolo successo di stima, che rafforza la sua amarezza, sempre pi\u00f9 convinto di essere un artista vittima della logica commerciale dell'industria discografica. Si rifiuta quindi di garantire qualsiasi promozione del seguente album, \"Suite en oeuf\", che passa completamente inosservato nonostante alcuni titoli (\"Les Morceaux de Fer\", \"Song for Nathalie\") restino tra i suoi migliori, che gli valgono un rapporto sempre pi\u00f9 problematico con la CBS.\nRottura con l'industria musicale (1976\u20131977).\nIl cantante decide di fare un passo indietro rispetto al microcosmo parigino. Affrontando contrattualmente un terzo album alla CBS, si trasfer\u00ec allo Ch\u00e2teau de Blanat dove fece trasferire lo studio di registrazione La Martini\u00e8re e registr\u00f2 l\u00ec un numero sufficiente di canzoni per rispettare il suo impegno contrattuale con la sua casa discografica. Ma considera queste registrazioni, cantate in inglese, italiano e francese, di qualit\u00e0 troppo buona per essere consegnate alla CBS che, secondo lui, non le merita. Decide di tornare a La Martini\u00e8re, fa reinstallare il suo studio e, circondandosi di amici che hanno collaborato con lui in diversi momenti della sua carriera, registra rapidamente un album tutto sommato un po' pasticciato, \"V\u00e9ritables vari\u00e9t\u00e9s verd\u00e2tres\", dal titolo univoco. Pubblicato dalla CBS nel 1977, \u00e8 l'ennesimo fallimento commerciale.\nDurante il suo soggiorno a Blanat realizz\u00f2, grazie al reddito generato dalle vendite di \"Le Sud\", l'acquisizione di \"La Taillade\", una bastide situata nel cuore di Quercy Blanc nella regione di Vaux vicino a Montcuq. Un tempo tentato di partire per gli Stati Uniti \u2013 consigliato dal suo amico Richard Bennett che cerca di permettergli di firmare un contratto con una grande casa discografica d'oltre Atlantico \u2013 decide finalmente di stabilirsi definitivamente a La Taillade, e vi apre uno studio di registrazione, dal nome di Studio Barberine, gestito dal figlio Pierre.\nFallimento della nuova carriera musicale e pensionamento (1978\u20131989).\nCon Mickey Finn, rilev\u00f2 i nastri registrati a Blanat per molti mesi. Kinou e Nino Ferrer si sposarono nella massima segretezza il 30 dicembre 1978 a Saint Cyprien, e il loro secondo figlio, Arthur, nasce il 14 febbraio 1979. Nello stesso anno l'album \"Blanat\", dalle venature rock, che il cantante dichiarer\u00e0 essere il suo disco preferito, viene pubblicato da una piccola etichetta indipendente specializzata in jazz, la Free Bird Records, e molto ben accolto dalla critica. Sta andando in tourn\u00e9e con Jacques Higelin, ma il fallimento della Free Bird vanifica la promozione di \"Blanat\", le cui vendite, ancora una volta, sono modeste. A La Taillade, Nino Ferrer, che vive del reddito generato dai suoi grandi successi, si dedica all'allevamento di cavalli, che gli ispira la canzone \"S\u00e9miramis\"; ma non potendo sopportare di doverli vendere, rinuncia piuttosto rapidamente a questa attivit\u00e0.\nTra il 1980 e il 1983, gli album \"La Carmencita\", \"Ex-Libris\" e \"Rock'n'roll cowboy\" furono pubblicati dalla WEA, con ancora poca promozione e successo. Alcune sue canzoni, in cui lancia vere e proprie diatribe contro i media e l'industria musicale (\"T\u00e9l\u00e9 Libre\", \"Rock n'Roll Cowboy\", \"The Redneck Look\"), sono vittime di una censura implicita. Lui stesso non \u00e8 pi\u00f9 invitato alla radio e alla televisione a seguito di dure interviste in cui d\u00e0 libero sfogo al suo risentimento. Alla fine del 1983, un solo concerto all'Olympia, di cui i suoi parenti dovevano assicurarsi la promozione, \u00e8 per\u00f2 per lui l'occasione per misurare che la sua popolarit\u00e0 \u00e8 rimasta intatta nonostante tutti questi anni di insuccesso.\nNel 1982 \u00e8 tornato al cinema interpretando uno dei ruoli principali, quello del medico Steve Julien, nel film \" \" di Jean-Pierre Mocky. Ma il film, violentemente declassato dalla critica, \u00e8 un fallimento \u2013 non sar\u00e0 neanche distribuito in Italia \u2013 e a Nino Ferrer non verr\u00e0 pi\u00f9 offerto alcun ruolo. Nel 1986, \"13th album\", pubblicato su un'etichetta privata, non vende. Contiene la canzone \"L'arche de No\u00e9\", dal musical omonimo in cui interpreta per il suo pi\u00f9 grande piacere il ruolo di Dio circondato da una folla di animali e che incontra un successo abbastanza significativo, cos\u00ec come \"L'Ann\u00e9e de la Com\u00e8te\", in cui riafferma le sue convinzioni e preoccupazioni ecologiste che aveva espresso in \"M\u00e8tronomie\".\nRitiratosi a La Taillade, si dedica in modo solitario alla pittura: questa seconda passione gli procura, secondo le sue stesse dichiarazioni, molte pi\u00f9 soddisfazioni della musica perch\u00e9 non ha bisogno di tener conto dell'opinione altrui per realizzare i suoi quadri. Viene nominato Cavaliere delle Arti e delle Lettere nel 1986.\nUn nuovo inizio (1989\u20131995).\nNel 1989, Nino Ferrer chiese e ottenne la nazionalit\u00e0 francese per celebrare \u2013 secondo sue dichiarazioni \u2013 il bicentenario della Rivoluzione francese. Ha registrato una versione della \"Marsigliese\", accompagnato da un coro di bambini con il quale si \u00e8 esibito durante uno spettacolo nel programma televisivo \" Champs-\u00c9lys\u00e9es\" condotto da Michel Drucker. Lo stesso anno cerca di riallacciarsi con il suo pubblico italiano pubblicando l'album, dal titolo emblematico, \"Che fine ha fatto Nino Ferrer?\" Ma questo LP, con alcuni dei suoi grandi successi cantati in italiano, con un nuovo arrangiamento, ottiene soltanto un moderato successo.\nAll'inizio degli anni '90, venne riscoperto in Francia dalla nuova generazione grazie all'uscita di una compilation. La musica lo riprende e inizia la registrazione di un nuovo album in compagnia di amici tra cui Mickey Finn e Diane V\u00e9ret, uno dei suoi coristi che vive a La Taillade. L'album \"La D\u00e9sabusion\", registrato in casa e illustrato dai suoi dipinti, usc\u00ec nel 1993 dall'etichetta Fnac Music sotto l'egida di Yves Bigot e Philippe Poustis (rispettivamente direttore generale e direttore artistico dell'etichetta) e gode di ottime recensioni nonostante una produzione artigianale. \"La Vie chez les automobiles\", compilando diversi titoli cantati e/o scritti dai membri della sua famiglia (suo figlio Arthur e sua moglie Kinou) accompagna \"La D\u00e9sabusion\" nel 1994 come bonus. Compare nella trasmissione \"Roxy Bar\" condotta da Red Ronnie \u2013 suo grande estimatore \u2013 su Videomusic, poi TMC2: questa sar\u00e0 l'ultima sua apparizione pubblica su una televisione italiana.\nDurante questo periodo, Nino Ferrer espone i suoi quadri a Parigi, poi va in tourn\u00e9e per promuovere \"La D\u00e9sabusion\". La sua ultima registrazione, \"Concerto Chez Harry\", \u00e8 una testimonianza di questo tour.\nFine della carriera e morte (1995\u20131998).\nFu durante la promozione di \"La D\u00e9sabusion\" che la sua ultima apparizione televisiva in assoluto ebbe luogo nel 1994 in \"Taratata\", condotta da Nagui e a lui dedicata.\nDurante questo tour, e la registrazione di \"Concerto chez Harry\", si accorse che le sue facolt\u00e0 uditive diminuirono, il che lo colpisce profondamente, mentre non ha mai imparato la teoria musicale e compone sempre ad orecchio, cercando nuove armonie. Da quel momento in poi, ha intenzione di realizzare un album finale. Nel giugno del 1998, sua madre Mounette, che viveva al suo fianco nella sua propriet\u00e0 a La Taillade dalla morte del padre avvenuta nel 1981, muore all'et\u00e0 di 86 anni dopo diversi mesi durante i quali ebbe significativi problemi di salute (ebbe un Ictus e un arresto cardiaco) e si \u00e8 gradualmente indebolita. Kinou Ferrari attribuisce la sua morte alle conseguenze di una violenta caduta subita mentre Nino Ferrer le mostrava i nuovi sviluppi della sua propriet\u00e0.\nSecondo i suoi primi biografi, il suicidio ha perseguitato Nino Ferrer dall'et\u00e0 adulta. Nella primavera del 1998, quando lo stato di salute della madre non lasciava dubbi sulla sua imminente fine, inizi\u00f2 a scrivere un diario manoscritto (il precedente era stato interrotto quarant'anni prima), che intitol\u00f2 \"1998 et suite (peut-etre)\". L\u00ec lascia solo bozze di nuove canzoni e un testamento in rima, in cui si scusa con chi gli \u00e8 vicino per il suo carattere irascibile, e lancia le sue ultime accuse contro lo show business. Dopo la morte della madre di cui si considera responsabile, Nino Ferrer sprofonda in una profonda depressione che preoccupa chi gli sta vicino e interrompe le prime sessioni di registrazione di quello che vuole essere il suo ultimo album, \"Suite et fin\", e di cui da allora \u00e8 stato pubblicato un solo pezzo, \"L'Innocence\", inciso con il figlio Pierre. All'inizio di agosto, c'erano molti segni che stava organizzando il suo suicidio.\nPreoccupata, la moglie manda a chiamare un medico, al quale Nino dichiara che tra due giorni si uccider\u00e0. Quest'ultimo non lo prende sul serio e gli prescrive ansiolitici che lo fanno precipitare in uno stato di intensa esaltazione. Il giorno dopo, in occasione di un pranzo offerto per il compleanno di Kinou, pretende di essere chiamato d'ora in poi \"Don Nino Ferrer\", in riferimento a Don Chisciotte, prima di spogliarsi e di tuffarsi nudo nella piscina della sua propriet\u00e0. La mattina dopo riesce a tenere lontano Kinou chiedendogli di andare a spargere le ceneri di Mounette nel giardino di La Taillade. Indossa una vecchia giacca che portava in concerto negli anni '60, e un cappello che ricorda quelli che indossava ai tempi di \"Le Sud\". Lascia lettere per i suoi parenti in vari punti della sua propriet\u00e0, prende la sua automobile, si reca in un campo da dove ha goduto della vista della regione del Quercy e si toglie la vita con un colpo di pistola.\nIl suo amico Richard Bennett racconta che, pochi mesi prima della sua scomparsa, il cantante lo aveva chiamato, dicendogli di passare in una discoteca dove lo trover\u00e0. \u00c8 disilluso e dice: \u00ab\"La prossima volta che ci vedremo, sar\u00e0 per raccontarci le nostre malattie, le nostre storie sulla prostata.\" Cerco di tirarlo su di morale, ma aggiunge: \"Ti rendi conto che ho scritto, composto e prodotto quasi duecento canzoni e la gente ne conosce solo tre\". \u00c8 come un pittore prolifico di cui si conoscono solo tre dipinti, perch\u00e9 tutti gli altri sono rinchiusi in casse\u00bb. Bennett aggiunge che \u00abNino \u00e8 sempre stato eccessivo, ultrasensibile e contraddittorio e la sua situazione lo indebolisce\u00bb.\nIl corpo di Nino Ferrer \u00e8 stato cremato e le sue ceneri sono state sparse in luoghi diversi , inclusa una parte nel cimitero comunale di Montcuq, nel dipartimento di Lot."}
{"id": "62979", "revid": "834", "url": "https://it.wikipedia.org/wiki?curid=62979", "title": "Nino Agostino Arturo Maria Ferrari", "text": ""}
{"id": "62981", "revid": "201640", "url": "https://it.wikipedia.org/wiki?curid=62981", "title": "Atrio", "text": ""}
{"id": "62982", "revid": "413187", "url": "https://it.wikipedia.org/wiki?curid=62982", "title": "Bianco della Valdinievole", "text": ""}
{"id": "62985", "revid": "1534172", "url": "https://it.wikipedia.org/wiki?curid=62985", "title": "Comportamentismo", "text": "Il comportamentismo (o behaviorismo o psicologia comportamentale) \u00e8 un approccio alla psicologia, sviluppato dallo psicologo John Watson agli inizi del Novecento, basato sull'assunto che il comportamento esplicito dell'individuo sia l'unica unit\u00e0 di analisi scientificamente studiabile della psicologia, avvalendosi del metodo stimolo (ambiente) e risposta (comportamento), in quanto direttamente osservabile dallo studioso.\nAntecedenti storici e premesse teoriche.\nI costrutti teorici utilizzati fino a quel momento dagli strutturalisti (Edward Titchener) e dai funzionalisti (James Angell) sembravano a Watson troppo esposti al rischio di soggettivismo; l'unica possibilit\u00e0, secondo lui, per giungere ad uno studio realmente scientifico del comportamento umano consisteva appunto nell'elidere a priori il costrutto teorico di \"mente\", per focalizzare la ricerca sperimentale solo sui comportamenti manifesti. \nLa mente viene quindi considerata una sorta di \"black box\", una scatola nera il cui funzionamento interno \u00e8 inconoscibile e, per certi aspetti, irrilevante: quello che importa veramente per i comportamentisti \u00e8 giungere ad un'approfondita comprensione empirica e sperimentale delle relazioni tra certi tipi di stimoli (ambientali) e certi tipi di risposte (comportamentali).\nAll'interno di questo ampio approccio, viene posta enfasi su particolari aspetti. Uno degli assunti principali \u00e8 il meccanismo del condizionamento, in base al quale l'associazione ripetuta di uno stimolo, detto stimolo neutro, con una risposta che non \u00e8 ad esso direttamente correlata, far\u00e0 s\u00ec che, dopo un periodo di tempo, a tale stimolo segua la risposta condizionata.\nAd esempio nell'esperimento del fisiologo russo Ivan Pavlov (1849-1936), il primo autore che ha identificato il meccanismo, faceva precedere un suono alla somministrazione del cibo ai cani; con il tempo il cane apprendeva che, dopo il suono, gli sarebbe stato fornito del cibo; a seguito del condizionamento, il suono di per s\u00e9 generava la salivazione del cane. Lo stimolo neutro, non in grado di determinare la risposta condizionata -la salivazione-, dopo tale ripetuta associazione, determina la risposta condizionata.\nAlcuni comportamentisti sostengono semplicemente che l'osservazione del comportamento \u00e8 il modo migliore, o il pi\u00f9 conveniente, per investigare i processi psicologici e mentali.\nAlcuni ritengono che sia in realt\u00e0 l'unico modo per indagare tali processi, mentre altri sostengono che il comportamento stesso sia l'unico soggetto appropriato della psicologia, e che i comuni termini psicologici (credo, scopi, ecc.) non abbiano referenti e/o si riferiscano solo al comportamento. I sostenitori di questo punto di vista talvolta fanno riferimento al loro campo di studio chiamandolo \"analisi comportamentale\", \"psiconomia\" o \"scienza comportamentale\", piuttosto che psicologia.\nTale interesse per ci\u00f2 che non \u00e8 astratto e soggettivo fu nutrito per la prima volta dallo psicologo John B. Watson (1878-1958), il quale intendeva per \"comportamento\" il movimento di specifici muscoli. Il suo programma di ricerca ebbe forte impulso dal lavoro di ricerca sperimentale dello psicologo statunitense Burrhus Skinner (1904-1990), della Harvard University, che ne fu probabilmente il pi\u00f9 grande esponente storico. Skinner con i testi \"\"The Behaviour of Organisms\" del 1938 e \"Science and Human Behaviour\"\" del 1953, pose le basi per la scoperta delle leggi e dei pi\u00f9 importanti paradigmi della materia, dando origine ad un modo nuovo di concepirne le cause e consentendo cos\u00ec di allargare in modo significativo le possibilit\u00e0 di influire sui comportamenti osservabili. Il suo grande merito, \u00e8 infatti quello di avere scoperto che i comportamenti umani sono prevedibili e controllabili attraverso una opportuna gestione di due classi di stimoli dell'ambiente fisico: gli stimoli \u201cantecedenti\u201d che l'organismo riceve prima di attuare un comportamento e gli stimoli \u201cconseguenti\u201d che l'organismo riceve immediatamente dopo che il comportamento \u00e8 stato posto in essere. \nDopo le scoperte di Skinner, un numero crescente di ricercatori ha progressivamente messo a punto innumerevoli tecniche per la modificazione dei comportamenti in quasi tutti gli ambiti di applicazione e, a partire dalla met\u00e0 degli anni settanta, anche in ambito organizzativo e nello specifico campo della Sicurezza sul lavoro, attraverso molte applicazioni concrete ad opera di importanti ricercatori. Attualmente, grazie alla diffusa attivazione di tali metodiche scientifiche in molti contesti applicativi a livello internazionale, in particolare nel nord America, sono disponibili numerosi studi che ne documentano l'efficacia e diversi manuali riportanti strategie e tecniche scientifiche utilizzabili per lo sviluppo di comportamenti di sicurezza in azienda, al fine di ridurre l'influenza della componente legata all'errore umano nella dinamica della maggior parte degli eventi incidentali. Tali tecniche sono note collettivamente con il nome di Behavioral Safety (BS) o Behavior Based Safety (BSS).\nAltri psicologi comportamentisti, detti \"neocomportamentisti\" (tra cui Edward Tolman), proposero dei correttivi (le cosiddette \"variabili intervenienti del processo S-R\") all'eccessiva semplicit\u00e0 e rigidit\u00e0 del paradigma comportamentista, aprendo la strada ai successivi sviluppi della psicologia cognitiva.\nFasi del comportamentismo.\nDurante la sua storia il comportamentismo ha attraversato tre fasi:\nStoria del comportamentismo.\nLe origini.\nLa psicologia, fin dalla sua origine, \u00e8 stata intesa nel suo senso etimologico di \"disciplina che presenta come oggetto di studio l'anima\".\nNel periodo tra il 1600 e il 1700 cominci\u00f2 a nascere l'idea che la mente potesse essere meglio esaminata attraverso lo studio sistematico dell'esperienza. Si vennero a creare quindi le premesse per un cambiamento nella metodologia di indagine dei processi psichici. L'oggetto di indagine della psicologia rimaneva comunque lo stesso, cio\u00e8 la psiche, anche se la sua valutazione diretta veniva sostituita con l'analisi delle sue funzioni osservabili dall'esterno. \nIl comportamentismo rappresenta un cambio di prospettiva, uno stravolgimento dell'oggetto di studio della psicologia, non pi\u00f9 la coscienza, ma il comportamento osservabile. Gli stessi comportamentisti ridefinirono il comportamentismo come il vero metodo di fare psicologia scientifica, con un metodo e un nuovo oggetto di studio, con una prospettiva molto differente dalle precedenti prospettive. All'estremo, rinnegando le diverse prospettive parallele e passate, il comportamentismo viene presentato come l'unica forma per fare scienza psicologica. L'oggetto di studio quale l'emozione, l'abitudine, l'apprendimento, la personalit\u00e0 viene analizzato solo attraverso le loro manifestazioni osservabili nei termini di comportamenti emotivi, abitudinari, d'apprendimento, costitutivi della personalit\u00e0 ecc.\nIl principio fondamentale del comportamentismo \u00e8 l'aspirazione a dare un fondamento scientifico alla psicologia, in maniera da inserirla a pieno titolo fra le scienze biologiche, nelle scienze naturali.\nFra gli psicologi pi\u00f9 rilevanti del comportamentismo possiamo citare: Max Meyer, Karl Lashley, John Watson, Hunter, Kuo, Clark Hull, Burrhus Skinner, N. E. Miller.\nLa nascita.\nSi \u00e8 soliti datare la nascita del comportamentismo nel 1913 con la pubblicazione dell'articolo \"La psicologia cos\u00ec come la vede un comportamentista\" da parte di Watson\nWatson fu uno dei primi psicologi dell'Universit\u00e0 di Chicago, nella quale si stava delineando il funzionalismo. La corrente del funzionalismo influ\u00ec ampiamente sul comportamentismo, sia accogliendo la biologia darwiniana, sia spostando l'oggetto di interesse, dalla coscienza ai comportamenti manifesti \nNel saggio di Watson \u00e8 evidente l'influenza esercitata sul comportamentismo dalla sperimentazione sugli animali. Le teorie dell'evoluzione di Darwin sostenevano che fra l'uomo e le altre specie animali non vi era una differenza dicotomica per la presenza o meno di un'anima. Era perci\u00f2 fattibile attuare ricerca psicologica anche con animali, con una serie di incomparabili vantaggi: controllare variabili concomitanti (alimentazione, riposo, attivit\u00e0, condizioni di vita), possibilit\u00e0 di conoscere e di controllare l'influenza dell'esperienza passata sulle azioni compiute, alla libert\u00e0 nelle procedure (sperimentazioni lunghe e stressanti), fino all'estrema manipolabilit\u00e0 dell'organismo con operazioni chirurgiche invasive.\nStudiare la psicologia degli animali poteva voler dire diverse cose. In particolare, se l'oggetto della psicologia \u00e8 la coscienza, si sarebbe dovuti pervenire a conoscere la natura della coscienza dell'animale. Ma in base all'esame del comportamento osservabile dall'esterno, il cosiddetto \"comportamento manifesto\".\nWatson afferm\u00f2 che \u00abla vera psicologia degli animali doveva semplicemente considerare il loro comportamento, dato che questo \u00e8 l'oggetto di studio della psicologia\u00bb.\nCi\u00f2 \u00e8 verificabile ad esempio considerando l'apprendimento. Un ratto addestrato a percorrere un labirinto apprendeva una sequenza di movimenti piuttosto che una nozione su come agire. L'animale cominciava ad essere considerato cavia di laboratorio, ideale per la conoscenza psicologica dell'uomo.\nEdward Lee Thorndike \u00e8 il primo psicologo nordamericano senza un curriculum europeo di studi. Le sue ricerche furono eseguite con apparati quali il labirinto a T e la gabbia. Nel labirinto l'animale dopo aver percorso le gambe di tante T, si trova davanti a luoghi di scelta rappresentati dal punto in cui la gamba della T si incontra col suo segmento orizzontale e deve apprendere quale delle due direzioni (destra o sinistra) sia quella corretta. \nLa richiesta tipica rivolta all'animale in gabbia era quella di imparare che per uscire e poter trovare del cibo fosse necessario abbassare una leva. Osservando i gatti Thorndike concluse che l'apprendimento si verificava lentamente attraverso una serie di prove ed errori che portava al consolidamento delle reazioni dell'organismo che erano state ricompensate.\nLa legge dell'effetto di Thorndike \u00e8 una legge di tipo comportamentista. Si potrebbe pensare che l'intelligenza consista nel comprendere la relazione esistente fra l'atto di premere la leva e la possibilit\u00e0 di uscire, ma ci\u00f2 che effettivamente si pu\u00f2 osservare \u00e8 che quell'atto si verifica tanto pi\u00f9 spesso, quanto pi\u00f9 ad esso \u00e8 associata una ricompensa.\nLa legge empirica dell'effetto asserisce che un'azione accompagnata o seguita da uno stato di soddisfazione tender\u00e0 a ripresentarsi pi\u00f9 spesso, mentre un'azione seguita da uno stato di insoddisfazione tender\u00e0 a ripresentarsi meno frequentemente.\nLa legge dell'effetto sottolinea sia il carattere adattativo dell'azione umana, il cui manifestarsi appare legato semplicemente alla possibilit\u00e0 di ottenere una ricompensa.\nThorndike era favorevole all'idea che l'apprendimento fosse graduale anzich\u00e9 frutto di una comprensione improvvisa. Infatti osserv\u00f2 che il tempo necessario ad un gatto per uscire da una gabbia decresceva regolarmente e gradualmente senza brusche cadute, e ci\u00f2 gli fece concludere che l'animale non raggiungeva la soluzione in un solo momento (insight), ma che procedeva a piccoli passi, memorizzando le risposte giuste e cancellando quelle sbagliate.\nRifiuto dell'introspezione.\nNella prospettiva di rivoluzionare l'oggetto di studio della psicologia Watson attacc\u00f2 il metodo introspettivo.\nEgli riteneva l'introspezione un metodo non scientifico per due motivi fondamentali:\nIn questo modo i dati introspettivi erano solamente percepiti dal singolo, non confutabili o confermabili e non condivisibili come i dati di tutte le altre scienze.\nWatson aveva rivolto l'attenzione a due estremi del metodo introspettivo:\nIl metodo introspettivo aveva infatti portato ad una frammentazione dei risultati con termini molto spesso disparati per descrivere lo stesso fenomeno. Il passaggio allo studio del comportamento anzich\u00e9 della coscienza permetteva di utilizzare metodi pi\u00f9 rigorosi ed oggettivi suscettibili di un controllo intersoggettivo immediato.\nComportamentismo classico.\nWatson.\nFra il 1913 e il 1930 si sviluppa il comportamentismo studiato da Watson. Nella teoria elaborata da Watson il comportamento \u00e8 stato esplicitato nei termini di: \"adattamento dell'organismo all'ambiente\", \"contrazioni muscolari\", \"insieme integrato di movimenti\", \"azioni\".\nL\"'unit\u00e0 d'osservazione psicologica\" \u00e8 per Watson \"il comportamento nel senso di azione complessa manifestata dall'organismo nella sua interezza, qualsiasi cosa esso compia come voltarsi verso la luce o in direzione opposta, saltare al presentarsi di un suono\". In altre parole \u00e8 \"tutto ci\u00f2 che \u00e8 possibile osservare nell'altrui comportamento, nel senso letterale del termine\" (\"io vedo che tu stai sorridendo\", dunque il tuo comportamento manifesto \u00e8 il sorridere; e non l'essere felice! La mente, e tutto ci\u00f2 che vi \u00e8 dentro, \u00e8 insondabile dal metodo delle scienze naturali; il metodo galileano).\nQuesti comportamenti non si identificano nelle singole reazioni psicologiche che l\"'organismo\" manifesta (contrazione di un singolo muscolo, oppure attivit\u00e0 di singoli organi come la respirazione, la digestione), che costituiscono il differente oggetto di studio della fisiologia.\nQuei comportamenti non sono altro che la combinazione di reazioni pi\u00f9 semplici, di molecole costituite dai singoli movimenti fisici che in quanto tali sono studiati dalla fisiologia e dalla medicina. Infatti i principi di composizione delle unit\u00e0 semplici in unit\u00e0 complesse non modificano la natura delle prime, ma semplicemente le compongono.\nI principi cui Watson fa riferimento sono la \"frequenza\", la \"recenza\" e il \"condizionamento\". I principi della frequenza e recenza implicano che \"tanto pi\u00f9 spesso o tanto pi\u00f9 recentemente un'associazione si \u00e8 verificata, con tanta maggiore probabilit\u00e0 si verificher\u00e0\".\nIl principio del condizionamento sostiene che \"nell'organismo esistono risposte incondizionate a determinate situazioni\". Un organismo affamato che riceve del cibo sicuramente reagir\u00e0 salivando, un improvviso fascio di luce sugli occhi provocher\u00e0 sicuramente una contrazione della pupilla. Il cibo e il fascio di luce sono chiamati stimoli incondizionati cio\u00e8 eventi che si producono nell'ambiente e che provocano incondizionatamente una determinata risposta nell'organismo.\nIl condizionamento.\nNella teoria comportamentista, il condizionamento assume un ruolo sempre pi\u00f9 centrale, Watson \u00e8 influenzato non solo da Pavlov, il cui esperimento pu\u00f2 anche essere definito \"condizionamento classico\", ma anche dai riflessologi russi come Ivan Se\u010denov (che aveva affermato che gli atti della vita cosciente e inconscia non sono altro che riflessi) e da Bechterev che era in particolar modo interessato ai riflessi muscolari. Come esempio \u00e8 possibile citare il cane di Pavlov, il quale salivava quando sentiva il suono della campanella, cio\u00e8 il suono al quale era stata precedentemente associata la presentazione di cibo. Per il comportamentista la ricerca sul condizionamento era di fondamentale importanza perch\u00e9 tramite questo paradigma poteva essere meglio definito l'ambiente in cui l'organismo agisce, e dove venivano elicitate determinate risposte. Ci\u00f2 offriva un principio-chiave per spiegare le risposte complesse, come risultato di condizionamenti molteplici e ripetuti.\nPer Watson fu fondamentale lo studio dell'apprendimento nei bambini. Sempre per Watson la paura, l'amore e la rabbia erano le emozioni elementari e vengono definite in base agli stimoli ambientali che le elicitano. A partire dalle emozioni di base si costruiscono tutte le emozioni pi\u00f9 complesse.\nIl caso del piccolo Albert.\nUno studio assai noto di apprendimento delle emozioni \u00e8 il caso del piccolo Albert. Albert giocava solitamente con un topolino fintanto che gli venne presentato insieme un forte rumore. Successivamente all'apprendimento per condizionamento, il bambino manifest\u00f2 una grande paura per i topi. Il rumore \u00e8 uno stimolo incondizionato in grado di provocare una risposta diretta di paura. La presentazione contestuale del rumore con un altro stimolo (topolino) aveva creato una condizione tale per cui il bambino \u00e8 stato condizionato ad avere paura anche del topolino e successivamente, a causa del meccanismo di generalizzazione dello stimolo, anche ad altri oggetti aventi simili caratteristiche.\nPer Watson le leggi che regolano l'apprendimento erano comuni ai diversi materiali da apprendere, sia essi emozioni o abitudini. Le spiegazioni dei processi psicologici superiori come il pensiero e i suoi rapporti col linguaggio erano un problema pi\u00f9 difficile. Per Watson l'acquisizione del linguaggio avviene per condizionamento. Il bambino percepisce un'associazione tra un oggetto e il suo nome e per condizionamento il nome evoca la stessa risposta evocata dall'oggetto. Progressivamente al comportamento motorio delle corde vocali viene a sostituirsi una parte di movimenti per cui la parola viene solo pronunciata sotto voce. Watson riteneva che in questa maniera si venisse a formare il pensiero tramite un insieme di comportamenti motori dell'apparato fonatorio. Sul piano teorico il pensiero era il risultato di un insieme di apprendimenti comunicativi verbali e non verbali.\nNel secondo e terzo decennio del Novecento, le teorie psicologiche pi\u00f9 in voga in America erano quelle di Mc Dougall e Freud ed in particolare modo la prima si caratterizzava per l'importanza attribuita agli istinti ereditari nell'uomo. Watson in un primo tempo accolse questa idea. Opt\u00f2 per una posizione che da un lato non riconosceva l'utilit\u00e0 e la validit\u00e0 psicologica del concetto di istinto, dall'altro negava che l'uomo fosse al momento della nascita dotato di un bagaglio psicologico personale. Nel 1925 Watson afferm\u00f2 quindi che il neonato ha un repertorio di reazioni estremamente limitato, quali riflessi, reazioni posturali, motorie, ghiandolari e muscolari, ed interessano il corpo e non sono sicuramente tratti mentali. Il bambino nasce senza istinto, intelligenza o altre doti innate e sar\u00e0 solamente l'esperienza successiva a caratterizzare la sua formazione psicologica. Watson in questo modo assumeva una posizione egualitaristica (gli uomini nascono tutti uguali) e dichiaratamente empirista.\nUna famosa citazione di Watson infatti recita:\nSecondo questa posizione l'uomo \u00e8 totalmente il prodotto delle sue esperienze; vi \u00e8 da notare che tale posizione \u00e8 agli antipodi rispetto al libero arbitrio, il quale \u00e8 completamente \"eradicato\". Conseguentemente, assumeva importanza centrale lo studio dell'apprendimento, cio\u00e8 della \"maniera in cui l'uomo acquisisce attraverso l'esperienza un repertorio di comportamenti motori, verbali, sociali che verranno poi ad essere gli elementi costitutivi della sua personalit\u00e0 complessiva\".\nGli psicologi della tradizione comportamentista non hanno accettato l'idea che parte dei tratti psicologici di una persona sia legata alle sue predisposizioni ereditarie ancora pi\u00f9 che all'ambiente. Gran parte delle teorie dell'apprendimento elaborate fra il 1920 e il 1960 \u00e8 riconducibile al comportamentismo. Le pi\u00f9 famose sono quelle di Tolman, Hull e Skinner.\nSkinner.\nSe Hull credeva nell'utilit\u00e0 della teoria, Skinner vi fu invece in linea di principio contrario. Skinner si oppone solo alle teorie che introducono concetti \"mentalistici\" (all'interno del quadro teorico comportamentista, definire mentalista un'ipotesi, un metodo, una teoria, equivale a negarle il ruolo di scientificit\u00e0 e a \"cacciarla\" nel mondo della speculazione filosofica) che rischiano di ipostatizzare processi ed eventi puramente ipotetici.\nBurrhus Skinner \u00e8 interessato all'osservazione del comportamento e alla sua relazione con le contingenze di \"rinforzo\", cio\u00e8 delle \"occasioni in cui ad una determinata risposta ha fatto seguito una ricompensa\". \"La sua idea \u00e8 che questo tipo di analisi possa essere sufficiente a spiegare ogni forma di apprendimento, incluso quello linguistico\".\nSkinner studia il comportamento di ratti e piccioni immessi in una gabbietta (queste ultime prenderanno il nome di \"skinner-box\"). Fra le varie risposte che l'animale pu\u00f2 dare ne \u00e8 scelta una (ad esempio, la pressione di una leva) di maniera che ad essa faccia seguito uno stimolo rinforzante (ad esempio un granello di cibo). Si osserver\u00e0 che la risposta seguita da rinforzo tender\u00e0 a presentarsi con sempre maggiore frequenza.\nQuesto paradigma (un \"insieme coerente e articolato di teorie, metodi e procedimenti che contraddistinguono in modo predominante una fase dell'evoluzione di una determinata scienza\"), \u00e8 detto \"condizionamento operante\" (o strumentale o skinneriano). E si differenzia da quello di Pavlov (condizionamento classico o rispondente) per il fatto che la risposta precede piuttosto che seguire lo stimolo critico (Skinner autodefiniva il condizionamento di Pavlov come \"\"condizionamento tipo S\", ed il proprio come \"condizionamento tipo R\"\").\nNel caso del ratto di Skinner l'organismo emette sempre pi\u00f9 spesso quella risposta alla quale ha fatto seguito un rinforzo.\nCondizionamento operante.\nIl paradigma del condizionamento operante \u00e8 diventato uno schema fondamentale in psicologia e fisiologia per studiare anche altre variabili ad esempio, il farmaco x ha effetti collaterali sul comportamento?, ma \u00e8 diventato una chiave di volta per spiegare apprendimenti complessi che apparivano inesplicabili sulla base del condizionamento classico.\nQuest'ultimo infatti si fondava sull'esistenza di reazioni incondizionate e sulla formazione di condizionamenti di second'ordine (la campanella associata al cibo provoca la salivazione, a sua volta il battito d'un metronomo associato alla campanella provoca la salivazione) e quindi di ordine successivo. \u00c8 chiaro invece che il condizionamento operante si applica a qualsiasi tipo\ndi risposta perch\u00e9 ciascuno di essi pu\u00f2 essere seguito da rinforzo. A tutt'oggi il condizionamento operante \u00e8 di importanza capitale in molti esperimenti di neurologia, psicologia, etologia, e pi\u00f9 in generale in tutte le neuroscienze comportamentali.\nIl neocomportamentismo.\nEdward Tolman.\nL'opera di Tolman rappresenta uno dei tanti casi anomali, in un certo senso divergenti, all'interno della scuola comportamentista. Tolman cominci\u00f2 a differenziarsi dal comportamentismo watsoniano per accogliere idee cognitiviste o anche psicoanalitiche.\nLa posizione di chiaro stampo molecolarista di Watson rischiava di condurre lo studio del comportamento con le semplici contrazioni muscolari e quindi rimandare lo studio del comportamento puro alla fisiologia.\nPer Tolman il comportamento deve essere \"molare\" e non \"molecolare\", \"non deve limitarsi alle singole risposte muscolari o ghiandolari\". Tiene conto dello scopo e alcuni processi intervenienti tra stimolo e risposta. \"Tolman \u00e8 considerato un precursore del cognitivismo\".\nTolman riteneva l'esistenza di uno \"specifico psicologico\" definito dalla sua \"molarit\u00e0\" (cio\u00e8 ulteriormente non scomponibile). Questo \"specifico\" non era psicologico, ma comportamentale, e si caratterizzava per avere delle propriet\u00e0 emergenti.\nPer Tolman, il comportamento di un topo che tira una cordicella per avvicinare del cibo, sarebbe comunque definito dalle sole componenti motorie (come ad esempio, contrarre e distendere la zampa sinistra, alzare il capo), ma in questo caso avremmo dato una descrizione puramente fisiologica. Per ottenere una descrizione psicologica dovremmo considerare i predicati emergenti del comportamento di quel topo, cio\u00e8 del fatto che il comportamento rivela cognizioni e intenzionalit\u00e0 (ed \u00e8 cio\u00e8 orientato verso determinati scopi).\nTolman spieg\u00f2 empiricamente la problematica dell'intenzionalit\u00e0 del comportamento. Lo scopo \u00e8 descrittivamente presente quando \u00e8 presente almeno una delle seguenti condizioni:\nIn questi casi la descrizione del mero comportamento risulterebbe insoddisfacente senza la presenza di un oggetto-meta. Tolman cita quindi sovente il ruolo di variabili intervenienti riconoscendo che un metodo oggettivo riesce a definire soltanto la variabile dipendente, in questo caso rappresentata dal comportamento, ma da esso \u00e8 possibile dedurre la presenza e le caratteristiche delle variabili intervenienti mentali. Infatti riuscendo a definire i valori delle variabili indipendenti (stimoli) e i valori del comportamento effettivo (risposta), \u00e8 possibile dedurre le variabili intervenienti (propriet\u00e0 che il soggetto attribuisce all'oggetto, connessioni di scopo, capacit\u00e0) che come dice Tolman sono entit\u00e0 obiettive, definite nei termini delle funzioni \"f\" che le connettono alle variabili indipendenti da una parte e al comportamento finale dall'altra.\nCome ha osservato Paul Fraisse lo stimolo \"S\" pu\u00f2 provocare risposte diverse (R1, R2, R3, Rn) che conseguentemente non possono pi\u00f9 essere considerate puramente funzione di S, secondo lo schema S-R dunque:\nformula_1\nla (R) risposta comportamentale \u00e8 in funzione (f) dello stimolo (S) che l'ambiente esercita sull'individuo. (Secondo il modello del \"comportamentismo ortodosso\"; vedi John Watson, ma anche Burrhus Skinner)\nma devono essere riferite pure ad una variabile che interviene fra S e R: \nformula_2\nS-I-R.\nIl superamento della connessione S-R sarebbe avvenuto in un primo tempo in base all'importanza di variabili intervenienti dell'organismo, in un secondo tempo con chiaro riferimento alla personalit\u00e0.\nAnche esperti psicologi sono spesso usi dire \"questo ragazzo ha poca intelligenza\"; in realt\u00e0 sarebbe pi\u00f9 corretto dire: \"ho sottoposto in quella data circostanza il ragazzo al test WISC ed egli ha ottenuto un punteggio ponderato di 80\". I comportamentisti hanno sempre sottolineato l'esigenza di definire questi casi empiricamente, piuttosto che usando concetti vaghi: ho osservato il ragazzo per un'ora sei mattine di seguito constatando che egli non ha preso un'iniziativa neanche una volta, mentre i suoi compagni lo facevano diverse volte.\nCome si pu\u00f2 vedere una descrizione che si fonda sulla osservazione del comportamento manifesto pu\u00f2 soddisfare facilmente i requisiti proposti dal neopositivismo e dell'operazionismo.\nHull.\nSulla scia degli studi di Watson, Clark Hull e il suo gruppo di ricerca dell'Universit\u00e0 di Yale hanno proposto un modello di apprendimento meccanico, ma la sua teorizzazione \u00e8 pi\u00f9 articolata del previsto.\nOltre alle variabili classiche Stimolo e Risposta, Hull e collaboratori hanno enfatizzato come al consolidamento dell'apprendimento concorrano ulteriori fattori quali:\nSecondo Hull, l'apprendimento \u00e8 visto come un \"dispositivo meccanico\" che funziona in base ad una serie di interazioni tra le parti, in modo da creare una coerenza del processo.\nSecondo gli studi di Hull, l'animale emette una risposta di fronte ad una situazione stimolo se la stessa risposta si \u00e8 rivelata utile alla riduzione della tensione di una pulsione (ad esempio la fame). Non si sviluppa alcuna relazione S-R se non \u00e8 presente una condizione fisiologica che generi una pulsione, una spinta ad esplorare l'ambiente.\nNella concezione di Hull la pulsione \u00e8 un fattore interno, una propriet\u00e0 dell'organismo; \u00e8 una variabile interveniente, un fattore che si colloca tra lo stimolo (variabile indipendente) e la risposta (variabile dipendente).\nL'apprendimento sociale e la formazione della personalit\u00e0.\nUno degli elementi caratteristici del comportamentismo \u00e8 rappresentato dalla sua insistenza sui processi di apprendimento e sulle leggi attraverso cui l'individuo acquisisce nuove abilit\u00e0 e comportamenti. Per Miller e Dollard, il bambino acquisisce una tendenza a imitare poich\u00e9 \u00e8 stato rinforzato nelle prime risposte di carattere imitativo. Dopo, tale tendenza assume un peso sempre maggiore: il comportamento dei modelli potenziali costituisce il suggerimento per l'emissione di comportamenti simili che il soggetto deve avere gi\u00e0 nel suo repertorio. Per Bandura il rinforzo, piuttosto che nella fase di acquisizione delle risposte, agisce nella fase del loro mantenimento e nell'incrementare gli indici che ne descrivono la forza. Nella teoria comportamentista dell'apprendimento sociale \u00e8 sottolineato come modelli e rinforzi possano agire non solo a incentivare certe risposte ma anche a inibirle. Un soggetto pu\u00f2 mostrarsi socialmente inadeguato anche perch\u00e9 non possiede sufficienti abilit\u00e0 sociali, oltre che per il fatto di aver appreso risposte scorrette. Nella teoria del comportamento sociale di Staats \u00e8 attribuita particolare importanza agli stimoli emozionali collegati a risposte di carattere emozionale. "}
{"id": "62986", "revid": "125618312", "url": "https://it.wikipedia.org/wiki?curid=62986", "title": "Psicologia cognitiva", "text": "La psicologia cognitiva, anche detta cognitivismo, \u00e8 una branca della psicologia applicata allo studio dei processi cognitivi, teorizzata intorno al 1967 dallo psicologo statunitense Ulric Neisser, che ha come obiettivo lo studio dei processi mentali mediante i quali le informazioni vengono acquisite dal sistema cognitivo, elaborate, memorizzate e recuperate.\nDescrizione.\nEssa studia la mente come elemento intermedio tra il comportamento e l'attivit\u00e0 cerebrale prettamente neurofisiologica. Il modello di funzionamento \u00e8 assimilato (metaforicamente) a quello di un software che elabora informazioni provenienti dall'esterno (\"input\"), restituendo a sua volta informazioni (\"output\") sotto forma di rappresentazione della conoscenza, organizzata in reti semantiche e cognitive. \nQuindi, la mente riceve delle informazioni appunto in entrata (input= che entra) successivamente questi dati rielaborati e semplificati dalla mente, vengono poi restituiti sotto forma di informazioni in uscita (output= che esce). La percezione, la sensazione, l'impressione, il pensiero, l'apprendimento, il ragionamento, la risoluzione dei problemi, la memoria, l'attenzione, il linguaggio e le emozioni sono processi mentali studiati dalla psicologia cognitiva.\nIl costruttivismo \u00e8 stato spesso considerato come una corrente del cognitivismo, pur mantenendo una sua autonomia; alcuni dei suoi assunti epistemologici di base sembrano per\u00f2 significativamente differenti da quelli tradizionali del cognitivismo (George Kelly, fondatore della psicologia dei costrutti personali, amava ripetere: \"sfatiamo il mito che il costruttivismo sia collegato al cognitivismo\").\nStoria.\nLa psicologia cognitiva nasce verso la fine degli anni cinquanta come critica al comportamentismo. Quest'ultimo aveva gettato le basi per una psicologia fondata empiricamente. Il cognitivismo accetta il rigore metodologico del comportamentismo. Entrambe le discipline, infatti, hanno un'impostazione di tipo naturalistico, nel comune intento di assimilare lo studio della mente umana alle scienze naturali.\nLa seconda met\u00e0 degli anni cinquanta vide non solo il fiorire di nuove impostazioni teoriche e procedure sperimentali, ma anche la diffusione di una prospettiva differente da quella comportamentista, dominante negli Stati Uniti: la prospettiva della psicologia cognitiva o del cognitivismo. Vi confluirono i contributi di discipline diverse: oltre alla psicologia sperimentale di impronta neocomportamentista, la linguistica, la teoria dell'informazione e la cibernetica, le neuroscienze e la filosofia della mente.\nSi considera abitualmente come \"data di nascita\" del movimento cognitivista il Convegno di Boulder (Colorado) del 1955, anche se alcuni fanno retrocedere questa data al lavoro di Claude Shannon sulla teoria dell'informazione del 1948, od anche ai lavori del russo Lev Sem\u00ebnovi\u010d Vygotskij nel 1930.\nOltre all'impostazione interdisciplinare, la psicologia cognitiva aveva altri aspetti caratteristici.\nIn primo luogo, si interessava dei processi cognitivi (la percezione, l'attenzione, la memoria, il linguaggio, il pensiero, la creativit\u00e0), che erano stati trascurati dai comportamentisti o considerati come dei prodotti dell'apprendimento. A questi processi venivano riconosciute sia un'autonomia strutturale sia interrelazione e interdipendenza reciproche.\nUn'altra importante caratteristica della psicologia cognitiva \u00e8 che la mente \u00e8 concepita come un elaboratore di informazione, avente un'organizzazione prefissata di tipo sequenziale e una capacit\u00e0 limitata di elaborazione lungo i propri canali di trasmissione. L'analogia tra mente e calcolatore era basata sulle nozioni di informazione, canale, sequenza di trasmissione ed elaborazione dell'informazione, strutture di entrata (input) e uscita (output) dell'informazione dell'elaboratore, strutture di memoria.\nPer spiegare tale organizzazione strutturale e funzionale si diffuse l'uso di diagrammi di flusso, formati da unit\u00e0 (scatole) e aventi ciascuna compiti definiti (percezione, attenzione, ecc.) e da vie di comunicazione.\nModelli cognitivi.\nNei primi modelli cognitivistici, l'elaborazione dell'informazione era concepita come un processo che avviene per stadi consecutivi: terminate le operazioni proprie di uno stadio si passa al successivo, e cos\u00ec via. Negli anni '70 furono presentati nuovi modelli che mettevano in evidenza sia la possibilit\u00e0 di retroazione di uno stadio di elaborazione su quelli precedenti, sia la possibilit\u00e0 che si attivassero le operazioni di uno stadio successivo senza che quelli precedenti avessero gi\u00e0 elaborato l'informazione per quanto li riguardava.\nUn altro aspetto importante fu l'accentuazione del carattere finalizzato dei processi mentali. Il comportamento veniva ora concepito come una serie di atti guidati dai processi cognitivi ai fini della soluzione di un problema, con continui aggiustamenti per garantire la migliore soluzione. La nozione di \u201cretroazione\u201d, feedback, sviluppata dalla cibernetica divenne centrale in questa concezione del comportamento orientato verso una meta. Lo psicologo sperimentale del linguaggio George Armitage Miller, con le sue opere determin\u00f2 un'autentica svolta nella rappresentazione del comportamento: il comportamento era visto come il prodotto di una elaborazione dell'informazione, quale \u00e8 compiuta da un calcolatore, per lo svolgimento di un piano utile alla soluzione del problema.\nIl comportamento non era quindi l'epifenomeno di un arco riflesso (input sensoriale, elaborazione, output motorio), ma il risultato di un processo di continua verifica retroattiva del piano di comportamento secondo l'unit\u00e0 TOTE (test, operate, test, exit): l'atto finale (exit) non consegue direttamente ad un input sensoriale o a un comando motorio, ma \u00e8 il risultato di precedenti operazioni di verifica (test) delle condizioni ambientali, di esecuzione (operate) intermedie e di nuove verifiche (test).\nNel 1967 usc\u00ec il libro \"Cognitive Psychology\" dello psicologo statunitense Ulric Neisser nel quale venivano sintetizzate le ricerche condotte nei dieci anni precedenti secondo la prospettiva che fu definitivamente chiamata appunto \"cognitivistica\". La letteratura sperimentale sui processi cognitivi crebbe a dismisura sostituendo le prospettive passate con la nuova prospettiva che si diffuse anche in campo della psicologia sociale e della psicopatologia. \u00c8 comprensibile quindi che nei primi anni '70 si parlasse ormai di rivoluzione cognitivistica nella ricerca psicologica.\nLa revisione degli anni '70.\nA partire dalla seconda met\u00e0 degli anni settanta ebbe inizio un'opera di revisione teorica e metodologica all'interno del cognitivismo, che arriv\u00f2 fino ad una parziale autocritica su quanto era stato acquisito nel decennio precedente. Fu ancora Neisser a riassumere in un testo del 1976 gli aspetti problematici essenziali emersi nella letteratura psicologica cognitivistica.\nNeisser affermava che il cognitivismo aveva apportato nuovi e importanti contributi alla comprensione dei processi cognitivi, ma allo stesso tempo era degenerato in una miriade di esperimenti e di mode, spesso privi di effettivo valore euristico. Si trattava di modelli generalmente relativi a situazioni di laboratorio e non estrapolabili a situazioni di concreto funzionamento della mente nella vita quotidiana (\"wild cognition\"); inoltre, avevano un interesse pi\u00f9 teorico che realmente applicativo.\nNeisser faceva un continuo riferimento all'impostazione teorica di James Jerome Gibson (\"approccio ecologico\"), che aveva una concezione cognitivistica di una costruzione della realt\u00e0 esterna da parte della mente, secondo un'organizzazione sequenziale dell'elaborazione dell'informazione, stadio per stadio, ora invece criticata in base all'assunto che l'organismo nel corso dell'evoluzione si \u00e8 dotato di sistemi sempre pi\u00f9 economici e adeguati che consentono un'analisi diretta e immediata della realt\u00e0.\nIl richiamo alla validit\u00e0 ecologica degli esperimenti cognitivistici; la critica alla modellistica dei microprocessi e micromodelli all'infinito (le unit\u00e0 di elaborazione contenevano delle sotto-unit\u00e0 di elaborazione, e queste a loro volta delle altre, e cos\u00ec via: si trattava dei temi classicamente analizzati negli studi di HIP - Human Information Processing, in italiano elaborazione umana dell'informazione); l'esigenza di introdurre nel flusso dell'elaborazione dell'informazione processi relativamente trascurati, come la coscienza e la produzione di immagini; le innovazioni nel campo dell'informatica e della simulazione su calcolatore dei processi mentali; le nuove acquisizioni nel campo delle neuroscienze; tutti questi furono elementi fondamentali che attenuarono l'interesse per il cognitivismo \"classico\", o primo cognitivismo, gi\u00e0 a partire da met\u00e0 degli anni ottanta.\nIl nuovo orientamento.\nNon vedendo realizzata effettivamente una vera e propria rivoluzione paradigmatica, nei primi anni '80 molti psicologi finirono con lo sminuire la rilevanza teorica e metodologica del cognitivismo, arrivando fino a ritenerlo una continuazione, anche se in forma pi\u00f9 sofisticata, del comportamentismo. Si diceva che aveva solo aggiunto dei processi intermedi tra lo stimolo e la risposta, ma il paradigma rimaneva sempre quello comportamentista. In questo contesto di riflessioni autocritiche da una parte, e di nuove acquisizioni in discipline di confine dall'altra, si svilupp\u00f2 il nuovo orientamento della \u201cScienza Cognitiva\u201d.\nCognitivismo oggi.\nLa psicologia cognitiva \u00e8 oggi una scienza fortemente multidisciplinare, che si avvale dei metodi, degli apparati teorici e dei dati empirici di numerose altre discipline, tra le quali: la psicologia, la linguistica, le neuroscienze, le scienze sociali e della comunicazione, la biologia, l'intelligenza artificiale e l'informatica, la matematica, la filosofia e la fisica.\nDal punto di vista filosofico, la psicologia cognitiva assume la posizione ontologica del realismo critico, secondo la quale viene accettata l'esistenza di una realt\u00e0 esterna strutturata, ma allo stesso tempo viene rifiutata la possibilit\u00e0 di conoscerla completamente. Questa premessa teorica lo distingue nettamente dal movimento comportamentista: l'oggetto di studio non \u00e8 pi\u00f9 (soltanto) il comportamento umano, bens\u00ec gli stati o processi mentali, precedentemente considerati interni ad una \"black box\" (o \"scatola nera\") insondabile e non conoscibile scientificamente.\nTale presa di posizione nei confronti dello studio dell'attivit\u00e0 mentale si traduce concretamente nell'affermarsi della concezione di comportamento umano come risultato di un processo cognitivo di elaborazione delle informazioni articolato e variamente strutturato (information processing).\nGli esiti pi\u00f9 recenti dell'analisi dei processi cognitivi, incentrano queste dinamiche nei contesti sociali in cui si sviluppa il pensiero. Questo approccio basato sul cognitivismo, definito come teoria sociale cognitiva, studia infatti l'interazione tra cognizione e contesto sociale. La teoria sociale cognitiva riveste un ruolo molto importante sul versante di studio della personalit\u00e0. Una elevata importanza in questo nucleo teorico \u00e8 attribuita alle riflessioni di Albert Bandura. Dai concetti elaborati da Bandura, hanno preso il via numerosi altri ricercatori, costituendo una corrente di pensiero che prende le mosse dal cognitivismo, costruendo un'analisi dei processi cognitivo-emotivi, incentrata sui contesti sociali che vedono tali processi esprimersi attraverso le condotte.\nIn linguistica, la psicologia cognitiva ha portato a molti passi avanti per capire i meccanismi di comprensione del testo, per esempio con i lavori di Walter Kintsch.\nUn altro punto di riferimento nel panorama del cognitivismo contemporaneo \u00e8, nel campo della psicologia e della psicoterapia, il cognitivismo post-razionalista di Vittorio Guidano. Egli, rielaborando i contributi teorici e sperimentali offerti da numerose altre discipline, apporta importanti contributi allo studio dell'evoluzione della mente umana, con risvolti innovativi nei campi dell'epistemologia, della psicologia sperimentale e della psicopatologia."}
{"id": "62991", "revid": "648716", "url": "https://it.wikipedia.org/wiki?curid=62991", "title": "Valvola mitrale", "text": "La valvola mitrale, cos\u00ec chiamata per la somiglianza con il copricapo cerimoniale (nota anche come valvola bicuspide) ha un diametro di oltre , unisce l'atrio sinistro al ventricolo sinistro ed ha un orifizio di . \nDescrizione.\nCome la valvola tricuspide, presenta una forma leggermente ovale, ma mostra due sole cuspidi: \nIl focolaio di ascoltazione della mitrale \u00e8 situato in una zona detta l'itto della punta, che corrisponde all'apice del cuore e si apprezza nel V spazio intercostale un centimetro all'interno della linea emi-claveare."}
{"id": "62995", "revid": "339392", "url": "https://it.wikipedia.org/wiki?curid=62995", "title": "Oceano Artico", "text": ""}
{"id": "62999", "revid": "120395392", "url": "https://it.wikipedia.org/wiki?curid=62999", "title": "Lucio Quinzio Cincinnato", "text": "Nato prima della \"Res Publica\", fu console nel 460 a.C. e due volte dittatore, nel 458 a.C. e nel 439 a.C. La data di nascita non \u00e8 precisa ma sappiamo da Tito Livio (IV, 13) che aveva passato gli ottant'anni quando fu proclamato dittatore per la seconda volta.\nBiografia.\nCincinnato era un esponente di spicco della \"gens Quinctia\" che, anche se non facente parte delle prime \"gentes\" organizzate da Romolo, era stata cooptata a Roma all'epoca della conquista e distruzione di Alba Longa da parte dei romani di Tullo Ostilio.\nDella vita e della carriera politica di Cincinnato si hanno notizie soprattutto da Tito Livio, che ne offre una visione abbastanza neutrale, sebbene tendente all'agiografico quando lo definisce \"Spes unica imperii populi romani\" (ultima speranza per l'autorit\u00e0 del popolo romano) (III,26)\nIl primo Quinctius salito al rango di console a Roma fu Tito Quinzio Barbato, negli anni 471 a.C., 468 a.C. e 465 a.C.; era il fratello di Lucio Quinzio Cincinnato (\"cognomen\" che significa \"Riccioluto\"). Certamente il fatto che Quinzio Barbato fosse assurto al rango consolare facilit\u00f2 l'ascesa politica di Cincinnato, che a sua volta fu scelto tre volte dai romani come guida dello Stato.\n\"Consul Suffectus\".\nLa prima elezione di Cincinnato ai massimi livelli politici, avvenne nel 460 a.C., quando Lucio Quinzio fu eletto \"consul suffectus\" (supplente) in sostituzione del console Publio Valerio Publicola che era caduto durante la riconquista del Campidoglio occupato dai ribelli guidati da Appio Erdonio.\nSecondo gli annalisti, Cincinnato si era dedicato ad una vita di agricoltura e sapeva che la sua partenza poteva rendere povera la sua famiglia se in sua assenza i raccolti non fossero stati curati.\nSecondo Tito Livio, lo storico padovano del I secolo, viceversa, Lucio Quinzio si era visto costretto in un podere di quattro iugeri fuori Roma e oltre il Tevere, i \"Prata Quinctia\", perch\u00e9 gli erano rimaste le sole inalienabili terre di famiglia; aveva dovuto vendere tutti i suoi beni per pagare una pesante cauzione. Il figlio, Cesone Quinzio, dopo un processo per omicidio (in realt\u00e0 un processo politico) basato sulla testimonianza dell'ex tribuno della plebe Marco Volscio Fittore aveva scelto la fuga in Etruria, con ci\u00f2 costringendo il padre a risarcire i mallevadori.\nCincinnato fu eletto \"suffectus\" nel dicembre del 460 a.C. e la maggioranza dei senatori (patrizi, quindi) si era battuta per questo. I plebei erano intimoriti dal fatto di vedere al rango consolare una persona che nutriva un risentimento contro di loro per l'esilio di Cesone Quinzio e per la situazione finanziaria del padre Lucio. Cincinnato eletto difese il figlio Cesone, attaccando i tribuni della plebe per i loro atteggiamenti quasi da \"re\", e arringando il Senato che permetteva quel lassismo nei costumi. Il tribuno della plebe Aulo Virginio, che aveva organizzato il processo a Cesone fu pesantemente attaccato e paragonato al nemico interno Appio Erdonio.\nInoltre Cincinnato inform\u00f2 il popolo romano che, assieme al collega stava organizzando la guerra ai loro nemici gli Equi e i Volsci. All'obiezione dei tribuni che non poteva radunare l'esercito senza il loro consenso. Quinzio ribatt\u00e9:\nQuesta convocazione toglieva un'arma potente dalle mani dei tribuni della plebe. Il popolo convocato in armi per deliberare al di fuori del \"pomerio\", costituiva i cosiddetti \"comizi centuriati\", un'assemblea legislativa militare con il potere di abrogare quanto in citt\u00e0, all'interno del pomerio, veniva deciso dal potere politico civile. .\nCincinnato, \"si rimise alla volont\u00e0 del Senato\" (cio\u00e8 della \"sua\" parte politica) e il senato sentenzi\u00f2, che la legge non doveva essere votata (cosa che interessava al patriziato) ma che l'esercito non doveva essere convocato. In pi\u00f9 i magistrati e i tribuni della plebe non avrebbero pi\u00f9 potuto essere rieletti. I consoli non ripresentarono la candidatura ma i tribuni della plebe si ripresentarono fra le proteste dei patrizi che, volevano rieleggere Cincinnato. Fu lui stesso a rifiutare con un discorso che riportava i senatori al rispetto delle decisioni prese, in contrapposizione alla malafede della plebe. Furono eletti consoli Quinto Fabio Vibulano per la terza volta e Lucio Cornelio Maluginense Uritino; Cincinnato ritorn\u00f2 alle sue rurali occupazioni assieme alla moglie Racilia. Ma successivamente Roma ebbe ancora bisogno di lui.\nLa prima dittatura.\nNel 458 a.C. il console Lucio Minucio Esquilino Augurino era rimasto assediato all'interno del suo accampamento durante le operazioni di guerra che i romani avevano portato agli Equi. Nemmeno l'altro console, Gaio Nauzio Rutilo, che pur stava vincendo contro i Sabini, sembrava in grado di fronteggiare la situazione. Nei momenti di grave crisi Roma eleggeva un dittatore con pieni poteri: per unanime consenso fu deciso di eleggere Cincinnato.\n\u00c8 questo il famoso episodio, raccontato da Livio e altri storici, dei senatori che si recano ai \"Prata Quinctia\" dove trovano Cincinnato che sta lavorando manualmente la terra. Lo pregano di indossare la toga per ascoltare quanto stanno per dire. Racilia viene inviata alla capanna per recare l'indumento. Cincinnato si deterge il sudore, si riveste e i senatori lo pregano di accettare la dittatura.\nCincinnato accett\u00f2 e ritorn\u00f2 a Roma attraversando il Tevere su una barca \"noleggiata a spese dello Stato\". Cincinnato, che nel frattempo era stato erudito sulla situazione militare, viene accolto dai tre figli, parenti, amici e -.\nSempre secondo il racconto di Livio il neo dittatore, preceduto dai littori fu \"scortato a casa\" dalla folla degli amici.\nIl giorno seguente in poche ore radun\u00f2 l'esercito e lo condusse con marcia forzata al soccorso dei concittadini assediati nel loro stesso accampamento. Quella stessa notte inizi\u00f2 la battaglia del Monte Algido che vide gli Equi completamente, anche se non definitivamente, sconfitti.\nLo stesso episodio riassunto da Eutropio mostra Cincinnato come un povero agricoltore senza spiegare i motivi della sua situazione finanziaria:\nCincinnato, una volta liberato l'esercito che era assediato, distribu\u00ec il bottino e le punizioni ai soldati e al console incapace. Il bottino and\u00f2 ai suoi soldati, Lucio Minucio depose la carica di console e rimase in armi al comando di Quinzio, ai soldati soccorsi non tocc\u00f2 nulla avendo rischiato di essere loro stessi preda. Questo - secondo Livio - non cre\u00f2 malumori, tanto che a Lucio Quinzio venne donata una corona d'oro da una libbra.\nSempre Tito Livio attribuisce ai \"tempi\" questo comportamento. \nLa carica di dittatore poteva durare fino a sei mesi e nessun'altra magistratura o assemblea aveva i poteri di far decadere il dittatore; Cincinnato, celebrato il trionfo, dopo soli sedici giorni, depose la dittatura e torn\u00f2 privato cittadino. La \"rapida\" restituzione della sua autorit\u00e0 assoluta con la conclusione della crisi viene citata spesso come esempio di buona direzione, di servizio al buon pubblico e di virt\u00f9 e di modestia. \nNella politica dell'Urbe.\nCincinnato, ritorn\u00f2 alla sua vita rurale e fuori dall'agone politico. Ma non del tutto; nel 450 a.C. Lucio Quinzio e il fratello Tito si scontrano contro il Decemviro Appio Claudio, il quale,\nNel 445 a.C., cinque anni dopo la liberazione di Roma dal governo dei Decemviri, Gaio Canuleio present\u00f2 la sua legge per abrogare il divieto di matrimonio fra patrizi e plebei, imposto proprio dai Decemviri con le Leggi delle XII tavole. \u00c8 la famosa Lex Canuleia. Quando alla fine venne approvata i patrizi si divisero sulla soluzione del problema arrivando perfino, con Gaio Claudio, zio dell'Appio Claudio il Decemviro, a ipotizzare l'azione armata dei consoli contro i Tribuni della plebe che erano, fin dalla loro creazione, dichiarati \"sacrosancti\", cio\u00e8 intoccabili e protetti dagli d\u00e8i. I due Quinzi, Tito Capitolino Barbato e Lucio Cincinnato si opposero al sacrilegio. Quindi Cincinnato, a circa 75 anni, non aveva ancora abbandonato la politica attiva.\nLa seconda dittatura.\nNel 439 a.C., su indicazione del fratello Tito Capitolino Barbato al suo sesto consolato, viene eletto dittatore per la seconda volta. Il presunto tentativo di Spurio Melio di farsi nominare \"re\" (titolo aborrito dai romani dopo la caduta dei Tarquini) richiedeva un magistrato con le mani pi\u00f9 libere e poteri pi\u00f9 ampi dei consoli. La nomina di Lucio Quinzio con la successiva scelta di questi di nominare Gaio Servilio Strutto Ahala \"magister equitum\" permette l'eliminazione del presunto \"golpista\" senza intaccare la figura pubblica del console e senza uscire dal dettato costituzionale.\nGaio Servilio, inviato dal dittatore a condurre Melio al processo, lo uccide durante il tentativo di fuga dell'imputato e il patriziato romano viene liberato da un pericolo. A quanto riporta Tito Livio il dittatore, alla notizia dell'uccisione esclam\u00f2:\nCincinnato spieg\u00f2 poi al popolo riunito che l'azione era legittima:\nIndubitabilmente l'obbedienza al dittatore dei romani doveva essere \"pronta e assoluta\". Questa dittatura, per\u00f2, e questa decisione provocarono moti e tumulti della plebe e favor\u00ec la sempre pi\u00f9 utilizzata elezione di Tribuni consolari al posto dei consoli veri e propri, favor\u00ec l'incremento del potere della plebe impegnata nel conflitto degli ordini con il patriziato e la parificazione dei diritti della plebe nell'accesso alla pi\u00f9 alta magistratura dell'Urbe."}
{"id": "63000", "revid": "1409041", "url": "https://it.wikipedia.org/wiki?curid=63000", "title": "Tipo di dato (basi di dati)", "text": "Nell'ambito dei database il tipo di dato, che in informatica indica il valore semantico da attribuire ad una variabile (vedi tipo di dato), \u00e8 un concetto essenziale nella creazione di una tabella. Pi\u00f9 precisamente esso consente di identificare la tipologia di valori (ad esempio una stringa di caratteri, un numero o una data) che ogni colonna potr\u00e0 contenere.\nEsiste un \"valore speciale\", che un dato di qualsiasi tipo pu\u00f2 assumere: si tratta di NULL. Sul suo significato preciso esistono diverse discussioni a livello accademico. Secondo alcuni NULL rappresenta l'assenza di un valore, mentre secondo altri rappresenta un valore sconosciuto.\nOgni Database management system presenta tipi di dati differenti. Eccone alcuni:\nValori booleani.\nUn dato booleano pu\u00f2 assumere solo due valori: vero (TRUE) o falso (FALSE). Generalmente un dato booleano occupa soltanto un bit.\nRowid.\n\u00c8 un tipo di dato particolare che caratterizza i valori restituiti dalla pseudo-colonna ROWID, esistente per ogni tabella, che rappresenta l'indirizzo fisico del record e lo caratterizza in modo univoco. Normalmente viene visualizzato in formato esadecimale.\nTipi geometrici.\nAlcuni Dbms, come PostgreSQL e MySQL, forniscono anche alcuni tipi di dati geometrici, o spaziali. Lo standard OpenGIS definisce le seguenti classi:\nArray e Multiset.\nLo standard SQL99 aggiunge il tipo array; lo standard SQL2003 lo estende aggiungendovi nuovi operatori e aggiunge il tipo Multiset. Si tratta di tipi molto criticati dalla comunit\u00e0 degli sviluppatori, in quanto un database normalizzato non pu\u00f2 contenere pi\u00f9 di un'informazione per ogni colonna, mentre gli array e i multiset sono pensati appunto per immagazzinare diverse informazioni in una.\nAltri tipi.\nPostgreSQL fornisce i tipi inet e cidr per registrare gli indirizzi IP e macaddr per registrare gli indirizzi MAC.\nMySQL fornisce i tipi enum e set. Entrambi hanno una lista di valori possibili definita dall'utente di volta in volta, ma il loro comportamento \u00e8 differente. Un dato di tipo enum pu\u00f2 assumere uno di questi valori oppure nessuno (NULL); un dato di tipo set pu\u00f2 assumere pi\u00f9 valori contemporaneamente ed \u00e8 assimilabile a una maschera di bit."}
{"id": "63001", "revid": "7", "url": "https://it.wikipedia.org/wiki?curid=63001", "title": "Storia Contemporanea", "text": ""}
{"id": "63002", "revid": "834", "url": "https://it.wikipedia.org/wiki?curid=63002", "title": "Lancio del peso", "text": ""}
{"id": "63011", "revid": "1711941", "url": "https://it.wikipedia.org/wiki?curid=63011", "title": "Barahir", "text": ""}
{"id": "63012", "revid": "37401", "url": "https://it.wikipedia.org/wiki?curid=63012", "title": "Profeti", "text": ""}
{"id": "63013", "revid": "1543377", "url": "https://it.wikipedia.org/wiki?curid=63013", "title": "Erlang (linguaggio di programmazione)", "text": "Erlang \u00e8 un linguaggio di programmazione non orientato a contesti specifici ma in grado di lavorare con la programmazione concorrente; pu\u00f2 gestire cio\u00e8 pi\u00f9 processi che interferiscono tra loro in esecuzione e su sistemi runtime, vale a dire senza due processi distinti per la compilazione e l'esecuzione ma con un unico processo di modifica ed esecuzione continua.\nFu progettato per gestire applicazioni non-stop, distribuite e stabili. \nDa quando \u00e8 uscita una versione open-source nel 1998 \u00e8 stato adottato da varie compagnie multinazionali come la Nortel e T-Mobile.\nIl \"sottoinsieme sequenziale di Erlang\" \u00e8 un linguaggio funzionale, a valutazione rigida, non polimorfo e con typing dinamico.\nEsempi.\nIl codice ha il seguente aspetto:\n -module(fact).\n -export([fac/1]).\n fac(0) -&gt; 1;\n fac(N) when N &gt; 0 -&gt; N * fac(N-1).\nQui di seguito una implementazione dell'algoritmo di ordinamento veloce 'quicksort'\n %% quicksort(List)\n %% Sort a list of items\n -module(quicksort).\n -export([qsort/1]).\n qsort([]) -&gt; [];\n qsort([Pivot|Rest]) -&gt;\n qsort([ X || X &lt;- Rest, X &lt; Pivot]) ++ [Pivot] ++ qsort([ Y || Y &lt;- Rest, Y &gt;= Pivot]).\nL'esempio di cui sopra richiama ricorsivamente la funzione \ncodice_1 \nfino a quando non c'\u00e8 pi\u00f9 nulla da ordinare.\nL'espressione \n[ X || X &lt;- Rest, X &lt; Pivot]\npu\u00f2 essere letta come un \nci\u00f2 finisce col divenire un modo molto facile per gestire le liste.\nDal momento che \u00e8 possibile valutare una qualsiasi espressione booleana tra due differenti tipi, il calcolo \u00e8 diretto, per esempio codice_7 restituir\u00e0 codice_8.\nIn ogni caso \u00e8 anche possibile generalizzare la funzione vista sopra per ottenere un ordinamento diverso da quello canonico, l'ordine crescente. Infatti, passando come argomento una funzione di confronto, il programmatore potr\u00e0 invocare pi\u00f9 volte la stessa funzione ma con criteri di ordinamento diversi.\nEcco un esempio di codice nel quale si ordina una lista di liste in base alla loro lunghezza:\n -module(listsort).\n -export([by_length/1]).\n by_length(Lists) -&gt;\n F = fun(A,B) when is_list(A), is_list(B) -&gt;\n length(A) &lt; length(B)\n end,\n qsort(Lists, F).\n qsort([], _) -&gt; [];\n qsort([Pivot|Rest], Smaller) -&gt;\n qsort([ X || X &lt;- Rest, Smaller(X, Pivot)], Smaller)\n ++ [Pivot] ++\n qsort([ Y || Y &lt;- Rest, not(Smaller(Y, Pivot))], Smaller).\nCi\u00f2 non sarebbe possibile se il linguaggio non supportasse le funzioni di ordine superiore.\nSoftware che fa uso di Erlang.\nTra i programmi che fanno uso di Erlang troviamo:"}
{"id": "63021", "revid": "399", "url": "https://it.wikipedia.org/wiki?curid=63021", "title": "Arco a sesto acuto", "text": "Arco a sesto acuto o arco ogivale in architettura \u00e8 la denominazione di un arco la cui sommit\u00e0 \u00e8 appuntita e non tonda come l'arco a tutto sesto. \u00c8 un elemento caratteristico dell'architettura gotica.\nCostruzione e forme.\nUn arco a sesto acuto \u00e8 costituito da due archi di cerchio i cui segmenti s'incontrano formandone l'apice e contempla arcate appartenenti a circonferenze con raggio maggiore o uguale alla base dell'arco stesso.\nSi classificano generalmente tre tipi:\nIn un'accezione pi\u00f9 ampia, sono di questo tipo anche gli archi inflessi e gli archi Tudor.\nL'arco a sesto acuto nell'architettura gotica.\nGeneralit\u00e0.\nL'arco a sesto acuto \u00e8 un elemento centrale dell'opus francigenum o architettura gotica. Il suo utilizzo aveva motivazioni sia formali che costruttive. Di fronte all'allora dominante tecnica dell'arco a tutto sesto, l'arco a sesto acuto significava un avvicinamento a quelle forme di arco, che corrispondeva alla distribuzione delle forze nella parabola.\nI primi archi a sesto acuto si trovano gi\u00e0 nell'architettura islamica, in particolare ai tempi degli Abbasidi, nell'architettura bizantina, nel romanico siculo normanno sin dal 1072, e nell'architettura borgognone, verso il 1088, con gli inizi della costruzione della terza abbazia di Cluny, si utilizz\u00f2 per le arcate e le volte gli archi a sesto acuto. Molte costruzioni successive del XII secolo in Borgogna seguirono questo esempio l. Nell'architettura gotica sacra (basilica di Saint Denis) gli archi a sesto acuto vennero utilizzati gi\u00e0 dalla prima met\u00e0 del XII secolo. Dalla Francia la forma dell'arco a sesto acuto si diffuse verso il 1200 alla Germania e fu utilizzato fino agli inizi del XVI secolo e secoli dopo fu ripreso con il neogotico.\nCaratteristiche statiche.\nL'arco a sesto acuto presenta differenti vantaggi rispetto all'arco a tutto sesto, in particolare la risultante delle spinte dovute al peso proprio e ai carichi gravanti su di esso cade molto pi\u00f9 vicino alla base del piedritto; con ci\u00f2 si pu\u00f2 fare a meno dei grossi spessori murari che fungevano da contrafforte e sostituire i massicci pilastri di sostegno con slanciate colonne. Un altro notevole vantaggio \u00e8 la possibilit\u00e0 di realizzare volte a crociera ogivali capaci di coprire anche piante rettangolari, inoltre rispetto all'arco a tutto sesto, a parit\u00e0 di lunghezza della corda, si ha un'apertura pi\u00f9 alta e slanciata.\nQuest'insieme di nuove tecniche costruttive modific\u00f2 la fisionomia degli edifici, che divennero proiettati verso l'alto, come le famose cattedrali di quel periodo. Il maggiore verticalismo creava la necessit\u00e0 di controbilanciare le spinte degli archi e delle nervature della navata centrale, e di ricondurle verso i contrafforti di contrasto, per questo vennero adoperati gli archi rampanti. gi\u00e0 presenti in epoca romana nei mercati di Traiano. \nFinestre.\nUna forma particolare di arco a sesto acuto \u00e8 quella delle finestre a lancia. Si tratta di finestre strette che si chiudono in alto con un arco a sesto acuto rialzato. Queste sono in molto particolare un elemento caratteristico del gotico primitivo in Inghilterra. Col\u00e0 queste finestre furono utilizzate frequentemente in gruppi. Quali esempi si possono citare una semplice finestra a Witney, nella contea dell'Oxfordshire verso il 1220, una bifora a Lincoln nel Lincolnshire verso il 1250 e un'altra trifora nella Cattedrale di Salisbury verso il XIII secolo. Con le trifore a sesto acuto l'apertura centrale supera in altezza le altre due. Il motivo delle trifore a sesto acuto viene ripreso dallo Storicismo."}
{"id": "63023", "revid": "709565", "url": "https://it.wikipedia.org/wiki?curid=63023", "title": "George P\u00e9rez", "text": "P\u00e9rez ha inevitabilmente legato il suo nome a storie evento o a serie molto amate dai lettori di fumetti. Il \"cartoonist\" statunitense ha infatti disegnato oltre 700 personaggi, tra supereroi e criminali, nel corso del mega \"cross-over\" \"Crisi sulle Terre infinite\", su testi di Marv Wolfman.\nBiografia.\nNasce nel Bronx (New York) il 9 giugno del 1954, figlio di Jorge P\u00e9rez e di Luz Mar\u00eda Izquierdo, ambedue immigrati portoricani originari di Caguas. Inizi\u00f2 a lavorare nel mondo dei fumetti all'inizio degli anni settanta, durante i quali ha rivolto la sua attenzione verso il fumetto \"underground\", per poi passare sotto l'ala protettrice di Rick Buckler. Dopo queste prime esperienze avviene il suo passaggio alla Marvel Comics (1974). In capo ad un anno, dopo aver illustrato varie avventure in vari antologici della casa editrice (tra i suoi inchiostratori si ricorda John Byrne, che successivamente svilupp\u00f2 un tratto che molto rimanda al maestro newyorkese), gli viene offerta la possibilit\u00e0 di illustrare Fantastici Quattro, Vendicatori e Inumani. Prese tutte e tre le serie sotto le sue cure, non solo risult\u00f2 puntuale nella consegna dei numeri, ma soprattutto la qualit\u00e0 del suo tratto migliorava mese dopo mese: artista dal tratto molto preciso, P\u00e9rez aveva come punto di forza le espressioni facciali e la precisione nei dettagli e nel disegnare gli sfondi.\nPassato alla DC Comics all'inizio degli anni ottanta, qui disegn\u00f2 principalmente le avventure dei Titani, cui ha legato indissolubilmente il suo nome, nonch\u00e9 ha preso nelle sue mani il compito di ricreare il mito di Wonder Woman con una nuova serie che \u00e8 ricominciata da 1 subito dopo la conclusione di \"Crisis\". Il lavoro fatto sulla serie dedicata alla principessa amazzone \u00e8 stato cos\u00ec importante da essere un punto di riferimento per tutti gli autori che gli sono succeduti, in particolare per Phil Jimenez, suo allievo nello stile narrativo e nel tratto delle matite.\nDurante gli anni novanta, poi, si divide tra Marvel e DC realizzando le storie dei Vendicatori, su testi di Kurt Busiek, e le chine dei Titani, serie in quel periodo realizzata da Dan Jurgens. Quindi passa con un contratto di esclusiva alla CrossGen, che lo lascia, per\u00f2, libero per potergli consentire di realizzare e le copertine di alcuni numeri speciali della JLA (che aveva gi\u00e0 disegnato negli anni Ottanta) e la storia pi\u00f9 attesa dagli appassionati del genere supereroico: quel Vendicatori/JLA atteso da oltre 20 anni e che ha visto la luce alla fine del 2003, disegnata proprio da P\u00e9rez, su testi di Kurt Busiek.\nIl 19 gennaio 2019 ha annunciato il proprio ritiro come fumettista a causa di problemi di salute. Il 7 dicembre 2021 ha annunciato su Facebook di avere un cancro al pancreas in fase terminale."}
{"id": "63029", "revid": "113670127", "url": "https://it.wikipedia.org/wiki?curid=63029", "title": "Ardara (Irlanda)", "text": "Ardara (gaelico irlandese: \"Ard an R\u00e1tha\" che significa \"Altura del Forte\" - pronuncia Ard-r\u00e0) \u00e8 un piccolo insediamento del Donegal occidentale, nella Repubblica d'Irlanda. Ha una popolazione residente di 731 persone.\nPosizione.\nAttraversata dal piccolo fiume Owentocker, che si getta nell'Atlantico a poche centinaia di metri dalla strada principale, Ardara \u00e8 situata sulla strada N56 in una posizione centrale della regione sud-occidentale della propria contea, fra Glenties, Glencolmcille (tramite la quale \u00e8 collegata dal famoso Glengesh pass) e Killybegs. \nNonostante le esigue dimensioni dell'abitato, questo negli ultimi anni ha visto un'esponenziale crescita in termini economici e di popolazione visitante, specialmente grazie al turismo. Il risultato \u00e8 stato l'apertura di nuove attivit\u00e0 ed il rinnovamento dei pub e dei negozi del centro. \nIl luogo, vincitore del 2012 del titolo di \"Miglior Villaggio in cui vivere in Irlanda\", \u00e8 molto apprezzato e ben noto per alcuni punti d'interesse come il gi\u00e0 citato Glengesh Pass, ma anche le Maghera Falls ed il punto panoramico di Loughros Point nella penisola subito ad ovest del centro.\nLuoghi d'interesse.\nEdifici e monumenti.\nCome molti insediamenti del Donegal presumibilmente fondati da popolazioni vichinghe, anche Ardara \u00e8 contraddistinta da una strada principale che si snoda in una piccola piazza centrale a forma triangolare comunemente nota come \"Diamond\" (\"Diamante\").\nL'edificio pi\u00f9 interessante \u00e8 il \"The Mart\", costruito nel 1908 ed attualmente sede della Triona Design, azienda specialista nella fabbricazione del tweed.\nIl \"Nesbitt Arms Hotel\", situato nel Diamond, \u00e8 un edificio piuttosto vistoso ed elegante ed \u00e8 stato fondato negli anni '30 dell'800.\nIn genere tutto l'abitato si presenta piuttosto curato e gradevole, caratterizzato dalla presenza delle tipiche case colorate irlandesi. Di spicco anche il noto Nancy's Pub, molto apprezzato per le sessioni di musica tradizionale e per il cibo di mare.\nFuori Ardara, quasi equidistante da Glenties, \u00e8 situato il pregevole Kilclooney Dolmen, una tomba megalitica a portale ben conservata. In genere nell'area circostante la presenza di monumenti e resti megalitici e preistorici \u00e8 notevole e diffusa.\nAree limitrofe.\nMaghera.\nMaghera \u00e8 un'area poco abitata situata sulle sponde meridionali del braccio di mare che si insinua fra Loughros Point e la zona sud-occidentale del Donegal. Ospita le due piccole comunit\u00e0 di Maghera e Laconnell ed \u00e8 situata sotto le alture dello Slievetooey. Sebbene sia in realt\u00e0 quasi equidistante da Ardara che da Glencolmcille, \u00e8 considerata come una zona rurale della prima poich\u00e9 pi\u00f9 facilmente raggiungibile. \u00c8 un'area molto apprezzata dai turisti per il suo carattere selvaggio e desolato e per la presenza di una scenografica cascata, la Easaranca Waterfall, a ridosso della strada, le cui acque si gettano poco dopo in mare. Oltre alla cascata, sono presenti una vasta spiaggia circondata da pendii scoscesi e grotte, nonch\u00e9 le rovine di un forte abbandonato.\nGlengesh.\nGlengesh \u00e8 un'area situata a poca distanza da Ardara, sulla strada che la collega a Glencolmcille e Killybegs. Peculiarit\u00e0 di questa zona, quasi completamente disabitata e desolata, \u00e8 la presenza di uno stretto e selvaggio glen (da cui il nome) attraversato da una strada stretta che si inerpica sulle pendici dello stesso fornendo viste suggestive. L'area \u00e8 molto apprezzata da amanti della natura e fotografi.\nLoughros Point.\nLa penisola di Loughros si protende ad ovest di Ardara per circa 10\u00a0km. \u00c8 raggiungibile da una strada secondaria ben segnalata che diparte dalla N56 alle porte del villaggio. L'area, come le altre della zona, si contraddistingue per le suggestive vedute sull'Atlantico, i siti di interesse naturale e sugli stretti bracci di mare che la circondano sia a nord che sud. L'area di Castleview \u00e8 molto apprezzata per le passeggiate a cavallo.\nCultura.\nA marzo negli ultimi dieci anni l'area ha organizzato uno Walking Festival di notevole successo con partecipanti provenienti da tutto il mondo, anche Stati Uniti ed Europa. Le informazioni per ogni edizione vengono diramate dal sito internet ufficiale di Ardara Il villaggio ospita anche l'evento annuale \"Cup of Tae Festival\", un festival di musica tradizionale tenuto ogni maggio. \nInutile dirlo, sia la presenza di molte tradizioni locali sia la predisposizione di Ardara al turismo, la rendono una gettonata meta turistica, in particolare di stranieri e di abitanti delle citt\u00e0 irlandesi che passano le vacanze in guesthouse, cottage e country cottage sparsi nell'abitato e nelle aree rurali vicine."}
{"id": "63032", "revid": "2074952", "url": "https://it.wikipedia.org/wiki?curid=63032", "title": "Rapcore", "text": "Il rapcore \u00e8 un genere musicale che consiste nell'esecuzione di strofe rap su basi strumentali di derivazione punk rock, nella maggior parte dei casi hardcore punk.\nStoria.\nIl rapcore ebbe origine dal rap rock, che fondeva il rock con elementi hip hop, sia per quanto riguarda la strumentazione che per quanto riguarda la voce. I Beastie Boys, inizialmente un gruppo hardcore punk, si spostarono gradualmente verso l'hip hop a partire da \"Cooky Puss\". Il loro album di debutto \"Licensed to Ill\" fu in gran parte costruito su basi rock. Allo stesso modo il gruppo di New York Biohazard \u00e8 considerato molto influente nello sviluppo del genere. Il gruppo punk di Huntington Beach Hed P.E. ha uno stile musicale particolare, caratterizzato dalla fusione di generi come hip hop, reggae, punk, hardcore punk e heavy metal. Sebbene siano considerati parte del rapcore essi preferiscono definirsi \"G-punk\", in modo simile ai Kottonmouth Kings, che si autodefiniscono \"psychedelic hip hop punk rock\".\nTra i primi gruppi ad ottenere successo si distinsero in particolare 311, Bloodhound Gang e Suicidal Tendencies. Dal momento che sia il rap rock sia il rapcore contribuirono a porre le basi per il nu metal, non \u00e8 raro trovare complessi considerati sia rapcore sia nu metal, come P.O.D., Linkin Park e Limp Bizkit. Nonostante la popolarit\u00e0 di questi generi sia considerata in calo, alcuni sostengono che essi potrebbero ottenere nuove attenzioni in un recente futuro. Un gruppo rapcore recente sono gli Hollywood Undead, formatisi nel 2005 e divenuti rapidamente popolari grazie a MySpace, prima di pubblicare il loro debutto \"Swan Songs\", con un buon riscontro commerciale.\nTra i principali gruppi rapcore, oltre ai gi\u00e0 citati 311 e Bloodhound Gang, sono annoverati anche Dog Eat Dog, Steriogram, Transplants e Zebrahead.\nGeneri derivati e correlati.\nNu metal.\nSviluppatosi negli anni novanta, il nu metal \u00e8 divenuto in breve tempo una corrente che si discosta per alcuni aspetti da quella del metal tradizionale. Difatti, pur proponendo sonorit\u00e0 molto dure, ad esse affianca influenze da altri stili, in particolare alternative metal, rap metal, alternative rock, funk ed hip hop. Sono frequenti ritmi duri ma sincopati, riff di chitarra semplici ma aggressivi, ribassati e ripetuti, alternanza di parti vocali aggressive e melodiche e, per alcuni gruppi, strofe rappate e scratch prodotti con i dischi in vinile.\nFra i principali gruppi della scena nu metal possono essere citati, oltre agli iniziatori Korn e Deftones, gruppi come Limp Bizkit, Coal Chamber, Linkin Park, Incubus, P.O.D., Crazy Town, Papa Roach e Slipknot."}
{"id": "63033", "revid": "663182", "url": "https://it.wikipedia.org/wiki?curid=63033", "title": "Crossover", "text": "Crossover \u00e8 un termine di derivazione anglofona che significa \"attraversare, incrociare\". Con esso ci si pu\u00f2 riferire a:"}
{"id": "63034", "revid": "8897", "url": "https://it.wikipedia.org/wiki?curid=63034", "title": "Juan Carlos de Borb\u00f2n", "text": ""}
{"id": "63036", "revid": "1305772", "url": "https://it.wikipedia.org/wiki?curid=63036", "title": "American Hardcore", "text": ""}
{"id": "63041", "revid": "8897", "url": "https://it.wikipedia.org/wiki?curid=63041", "title": "Juan Carlos I di Borbone", "text": ""}
{"id": "63046", "revid": "300322", "url": "https://it.wikipedia.org/wiki?curid=63046", "title": "Fenolo", "text": "Il fenolo \u00e8 un composto aromatico derivato dal benzene recante un gruppo ossidrile (-OH) direttamente legato all'anello benzenico. Tale composto appartiene alla classe dei fenoli, che raggruppa i composti che presentano uno o pi\u00f9 ossidrili legati ad un anello aromatico.\nLa sua formula chimica \u00e8 C6H5OH. Non lo si deve confondere con l'alcol benzilico (C6H5CH2OH).\nCaratteristiche.\nPuro, si presenta sotto forma di cristalli bianchi, che per via dell'ossidazione dovuta all'ossigeno dell'aria tendono col tempo ad assumere una colorazione gialla o rosa. Si scioglie bene in acqua (84 g/l) ed ancora meglio in etanolo e in cloroformio.\nUna sua soluzione di 50 g/l in acqua ha un pH circa 5. \u00c8 un acido molto debole, la sua costante di dissociazione acida a 20\u00a0\u00b0C \u00e8 1,29 \u00d7 10\u221210. \nBench\u00e9 posseggano un gruppo ossidrile (-OH), i fenoli non si comportano come gli alcoli. I fenoli infatti sono pi\u00f9 acidi degli alcoli, perch\u00e9 la carica negativa dell'anione (fenossido) che si forma per dissociazione dell'idrogeno del gruppo ossidrile viene stabilizzata per risonanza, che disperde la carica elettrica su tutto l'anello aromatico. Il gruppo -OH viene solitamente deprotonato mediante l'utilizzo di basi forti quali gli idrossidi dei metalli del primo e del secondo gruppo (principalmente NaOH e KOH).\nReattivit\u00e0.\nDal punto di vista della reattivit\u00e0 chimica, il fenolo subisce molto facilmente reazioni di sostituzione elettrofila aromatica nelle posizioni \"para\" e \"orto\" (il gruppo -OH come sostituente sul benzene si definisce infatti un gruppo \"attivante\" in quanto rende l'anello pi\u00f9 reattivo di quello del benzene e orto-para orientante).\nSaggi.\nIl fenolo in soluzione acquosa \u00e8 identificato per aggiunta di poche gocce di cloruro ferrico; si ottiene colorazione blu.\nProduzione.\nIndustrialmente il fenolo viene principalmente sintetizzato sfruttando il processo al cumene. Il fenolo \u00e8 preparato per scissione, detta disproporzione, in ambiente acido per acido solforico (100 ppm) dell'idroperossido di cumene (CHP), prodotto molto instabile (termolabile) che si ottiene per ossidazione con aria compressa in ambiente basico dell'isopropilbenzene (cumene) processo da cui si ottiene anche l'acetone e l'acetofenone, sostanza usata in cosmesi. Un'altra via per la produzione del fenolo \u00e8 la fusione alcalina.\nIl cumene pu\u00f2 essere ottenuto semplicemente e soprattutto economicamente per alchilazione del benzene.\nIl cumene \u00e8 un idrocarburo instabile che reagisce rapidamente con l'ossigeno atmosferico ossidandosi ad idroperossido di cumene. Questo tipo di ossidazione \u00e8 resa facile dal fatto che l'intermedio radicalico principale \u00e8 un radicale cumile non solo terziario ma anche benzilico, quindi estremamente stabile.\nL'idroperossido pu\u00f2 quindi venir trattato con acido solforico per dare fenolo e acetone.\nUtilizzi.\nInizialmente noto come \"acido fenico\", fu sintetizzato nel 1860 ed inizialmente usato come deodorante e disinfettante per fogne.\nIndustria.\nCirca i due terzi della produzione del fenolo viene impiegata per produrre precursori della plastica. L'idrogenazione parziale del fenolo produce il cicloesanone, un precursore del nylon.\nIl fenolo \u00e8 una materia prima molto comune nella produzione di coloranti, erbicidi, farmaci - uno dei pi\u00f9 noti \u00e8 l'aspirina - e di resine sintetiche. Una delle prime \u00e8 stata la bachelite, ottenuta per polimerizzazione del fenolo con la formaldeide.\nIl fenolo viene impiegato come reagente nell'industria chimica principalmente per la produzione di bisfenolo A, resine fenoliche e caprolattame. \nIl fenolo \u00e8 un componente degli sverniciatori industriali utilizzati nell'industria aeronautica per la rimozione di rivestimenti epossidici, poliuretanici e altri rivestimenti chimici resistenti. \nMedicina.\nIl fenolo \u00e8 stato ampiamente usato come antisettico, il suo uso \u00e8 stato introdotto nel 1865 dal medico scozzese Lister, professore di chirurgia a Glasgow, come antisettico su una frattura esposta, ma gi\u00e0 sperimentato dal medico Enrico Bottini nel 1862 nel reparto di chirurgia dell'Ospedale Maggiore di Novara. Nacque cos\u00ec la pratica dell'antisepsi in chirurgia, seguita successivamente dalla pratica dell'asepsi. Il fenolo agisce sulla cellula batterica, facendo precipitare la componente proteica della parete, causandone la distruzione. In pratica il fenolo danneggia fisicamente la parete cellulare, alterandone la permeabilit\u00e0 in modo letale.\nIl fenolo venne sistematicamente ed abbondantemente usato nella disinfezione delle sale operatorie, degli attrezzi chirurgici, delle mani e dei camici dei sanitari, al punto che le corsie degli ospedali presero il caratteristico e pungente odore di fenolo. Dai primi del '900 agli anni '70 \u00e8 stato utilizzato nella produzione di sapone carbolico.\nSolo negli ultimi anni il fenolo \u00e8 stato utilizzato nell'intervento chirurgico ambulatoriale detto laminectomia laterale per fenolizzazione, che distrugge la matrice laterale delle unghie dell'alluce per evitare il ripresentarsi dell'unghia incarnita. Il fenolo \u00e8 anche usato come conservante in alcuni vaccini. \nLo spray fenolo, contenente l'1,4% di fenolo come principio attivo, viene utilizzato in medicina per alleviare il mal di gola. Il fenolo \u00e8 anche il principio attivo di alcuni analgesici orali usati per trattare la faringite a livello sintomatico. \nCosmesi.\nLa capacit\u00e0 delle soluzioni acquose ad alta concentrazione di fenolo di causare bruciature alla pelle \u00e8 sfruttata in cosmetica nella produzione di preparati capaci di rimuovere gli strati superficiali della pelle. I derivati del fenolo sono utilizzati nella preparazione di cosmetici, inclusi filtri solari, coloranti per capelli, preparati per schiarire la pelle, ed esfolianti. \nTuttavia, a causa di problemi di sicurezza, l'uso del fenolo \u00e8 vietato nei prodotti cosmetici nell'Unione europea e in Canada. \nTossicit\u00e0.\nIl fenolo e i suoi vapori sono corrosivi per gli occhi, la pelle e il tratto respiratorio. L'effetto corrosivo sulla pelle e sulle mucose \u00e8 dovuto alla sua capacit\u00e0 di reagire con le proteine. Il contatto ripetuto o prolungato della pelle con il fenolo pu\u00f2 causare dermatiti o ustioni di secondo e terzo grado. L'inalazione di vapori di fenolo pu\u00f2 causare edema polmonare. Inoltre pu\u00f2 provocare effetti nocivi sul sistema nervoso centrale e sul cuore, causando aritmia, convulsioni e coma. L'esposizione ripetuta al fenolo pu\u00f2 avere effetti nocivi anche sul fegato e sui reni. Non ci sono prove che il fenolo provochi il cancro negli esseri umani. La tossicit\u00e0 del fenolo pu\u00f2 essere dovuta anche alla formazione di radicali fenossilici.\nPoich\u00e9 il fenolo viene assorbito dalla pelle in tempi relativamente brevi, oltre alle ustioni pu\u00f2 verificarsi un avvelenamento sistemico. L'avvelenamento porta rapidamente alla paralisi del sistema nervoso centrale e a un massiccio calo della temperatura corporea. Il LD 50 per la tossicit\u00e0 orale \u00e8 inferiore a 500 mg / kg per cani, conigli e topi; mentre la dose umana letale minima \u00e8 140 mg / kg. La dose fatale per l'ingestione \u00e8 compresa tra 1 e 32 g. \nLe ustioni chimiche sulla pelle possono essere decontaminate mediante lavaggio con polietilenglicole, alcol isopropilico, o anche abbondante acqua. \u00c8 richiesta la rimozione degli indumenti contaminati, e un ricovero ospedaliero immediato per ustioni di grandi dimensioni. \nIl fenolo causa un aumento del rischio di aborto e un basso peso alla nascita, indice di un ritardo dello sviluppo in utero. \nComposti.\nLa parola fenolo \u00e8 usata per riferirsi a qualsiasi composto che contiene un anello aromatico a sei membri, legato direttamente a un gruppo ossidrilico (-OH). Quindi, i fenoli sono una classe di composti organici di cui il fenolo \u00e8 il membro pi\u00f9 semplice.\nIl fenolo pu\u00f2 reagire come acido ed essere convertito nei rispettivi sali, i \"fenati\".\nIl fenolo pu\u00f2 reagire come un alcol e formare, con gli acidi carbossilici, i corrispondenti esteri.\nStoria.\nIl fenolo fu scoperto nel 1834 da Friedlieb Ferdinand Runge, che lo estrasse (in forma impura) dal catrame di carbone. Runge chiam\u00f2 il fenolo \"Karbols\u00e4ure\" (acido carbolico). Il catrame di carbone \u00e8 rimasto la fonte primaria fino allo sviluppo dell'industria petrolchimica. \nNel 1841, il chimico francese Auguste Laurent ottenne il fenolo in forma pura. Nel 1836 Auguste Laurent coni\u00f2 il nome \"ph\u00e8ne\" per il benzene; questa \u00e8 la radice della parola \"fenolo\" e \" fenile \". Nel 1843, il chimico francese Charles Gerhardt coni\u00f2 il nome \"fenolo\".\nLe propriet\u00e0 antisettiche del fenolo furono usate da Sir Joseph Lister (1827-1912) nella sua tecnica pionieristica di chirurgia antisettica. Lister ipotizzo che per evitare le infezioni le ferite dovessero essere pulite a fondo. Inizialmente utilizz\u00f2 garze imbevute di fenolo, che risultavano per\u00f2 irritanti per le ferite. Nacque cos\u00ec la pratica dell'antisepsi in chirurgia, seguita successivamente dalla pratica dell'asepsi. \nIl fenolo venne utilizzato anche come composto per eseguire condanne a morte. In particolare, il fenolo \u00e8 stato utilizzato nello sterminio nazista durante la seconda guerra mondiale. Iniezioni di fenolo sono state somministrate a migliaia di persone nei campi di concentramento, specialmente a Auschwitz. L'esecuzione delle iniezioni veniva effettuata da medici e dai loro assistenti; inizialmente il fenolo era introdotto per endovena, solitamente nel braccio, ma successivamente le iniezioni vennero eseguite direttamente nel cuore della vittima in modo da provocare un morte pi\u00f9 rapida e quasi istantanea, entro 15 secondi. Questo sistema venne introdotto nelle fasi iniziali, a partire dal 1941 in Auschwitz, dove dalle 30 alle 60 persone vennero uccise ogni giorno con questa modalit\u00e0. Uno dei pi\u00f9 famosi prigionieri di Auschwitz ad essere ucciso con una iniezione di fenolo \u00e8 stato Massimiliano Maria Kolbe, un frate francescano che volontariamente si sottopose a tre settimane di fame e disidratazione al posto di un altro prigioniero. Fu quindi ucciso dai nazisti in modo da fare pi\u00f9 posto nella cella di isolamento, e per questo dichiarato poi santo da papa Giovanni Paolo II nel 1982. Oltre a padre Kolbe si ricorda anche l'uccisione nel campo di concentramento di Dachau, tramite iniezione di fenolo, di padre Tito Brandsma, presbitero olandese, fervente oppositore del regime nazionalsocialista. Padre Brandsma \u00e8 stato dichiarato beato da papa Giovanni Paolo II nel 1985. \nL'utilizzo dell'acido fenico sulle mani \u00e8 una delle possibili spiegazioni scientifiche al fenomeno delle stigmate, come supposto da Sergio Luzzatto nella sua biografia di Padre Pio. "}
{"id": "63048", "revid": "120647190", "url": "https://it.wikipedia.org/wiki?curid=63048", "title": "Cassio Cherea", "text": "Secondo quanto scrive Tacito nei suoi Annali, nel 9 d.C. partecip\u00f2 alla guerra in Germania con il ruolo di centurione. Nel 35 fu fatto questore.\nIn disaccordo con l'operato dell'imperatore Caligola e vessato dalle sue continue criminali richieste (come quella di disporre liberamente delle mogli dei senatori), nel 41, quando era tribuno militare dei pretoriani, partecip\u00f2 alla congiura ordita da cavalieri e senatori, e uccise personalmente l'imperatore.\nPer questo fu fatto giustiziare dal successore di Caligola, l'imperatore Claudio.\nCherea aveva motivazioni personali per uccidere il suo \"princeps\": Caligola sembra che spesso lo sbeffeggiasse, a causa dei toni acuti della sua voce, sostenendo che fosse effeminato e chiamandolo \"checca\" (\"gunnis\"), o costringendolo ad usare per il suo servizio parole d'ordine come \"Priapo\", \"Amore\" o \"Venere\". Vi sarebbero state per\u00f2 anche ragioni politiche.\nCassio Cherea \u00e8 descritto nel celebre romanzo \"Io, Claudio\", di Robert Graves, ed \u00e8 rappresentato nella sua umanit\u00e0 simile ma complementare a quella di Caligola stesso nella tragedia \"Caligola\", di Albert Camus. Infine appare come importante personaggio nel romanzo \"La dinastia\", di Andrea Frediani. "}
{"id": "63052", "revid": "83829867", "url": "https://it.wikipedia.org/wiki?curid=63052", "title": "Monte Cinto (Grecia)", "text": "Il monte Cinto (in greco Kynthos) si trova sull'isola di Delo nell'arcipelago delle Cicladi.\nNella mitologia greca Latona diede alla luce sull'isola Apollo ed Artemide, dopo essere sfuggita ad Hera, la moglie di Zeus che era estremamente gelosa della relazione che il marito aveva avuto con lei.\nAi giorni nostri, l'isola \u00e8 un importante sito archeologico, nonch\u00e9 una delle mete predilette dai turisti."}
{"id": "63053", "revid": "99471379", "url": "https://it.wikipedia.org/wiki?curid=63053", "title": "Ortigia (disambigua)", "text": ""}
{"id": "63057", "revid": "124933652", "url": "https://it.wikipedia.org/wiki?curid=63057", "title": "Guam", "text": "Guam (), in lingua chamorro Gu\u00e5han, \u00e8 un territorio non incorporato degli Stati Uniti d'America, incluso nella lista delle Nazioni Unite dei territori non autonomi.\nSi tratta di un'isola dell'oceano Pacifico occidentale, la pi\u00f9 grande e meridionale delle Marianne.\nI suoi abitanti sono in massima parte \"chamorro\", che la popolano da circa anni.\nLa capitale \u00e8 Hag\u00e5t\u00f1a.\nGeografia.\nGuam si estende su un'area di . La parte nord \u00e8 un altopiano di origine corallina, mentre la parte meridionale \u00e8 collinare e di formazione vulcanica. Le barriere coralline circondano l'isola. Guam \u00e8 la pi\u00f9 meridionale delle Isole Marianne e la pi\u00f9 grande isola della Micronesia. Essa \u00e8 situata sull'arco insulare delle Marianne a strapiombo sull'omonima fossa che la circonda a sud e a ovest. L'isola pu\u00f2 avere attivit\u00e0 sismica e di recente si sono verificate scosse con epicentro vicino all'isola di magnitudo da 7,0 a 8,2 gradi. Il fiume pi\u00f9 lungo dell'isola \u00e8 l'Ugum lungo .\nClima.\nIl clima \u00e8 tropicale, caldo e umido con escursioni minime. La temperatura media annuale \u00e8 di e le precipitazioni si aggirano attorno ai l'anno. La stagione secca va da dicembre a giugno. Numerosi e fortissimi possono essere i tifoni tropicali, i mesi con pi\u00f9 alto rischio sono ottobre e novembre.\nIl 12 ottobre 1979 a ovest dell'isola fu misurata la pi\u00f9 bassa pressione atmosferica del mondo: .\nStoria.\nL'isola fu riscoperta (da lato occidentale) da Ferdinando Magellano nel 1521.\nA causa del comportamento della popolazione, l'esploratore portoghese la chiam\u00f2 \"Isola dei ladroni\" (\"ladrones\"). Nel 1565 fu dichiarata possedimento della Spagna e battezzata col nome di San Juan. Tra il 1668 e 1815, Guam divent\u00f2 un'importante tappa sulla rotta spagnola tra Filippine e Messico, ospitando un presidio militare (Forte Aga\u00f1a o San Ignacio). La cultura chamorro, sebbene rimasta, fu fortemente influenzata da quella spagnola.\nIn seguito alla Guerra ispano-americana (1898) e con il Trattato di Parigi del 1898 la Spagna fu costretta a cedere Guam, con Porto Rico e le Filippine, agli Stati Uniti d'America. Guam e le Marianne Settentrionali ebbero governi divisi. Ben presto Guam divenne punto di appoggio per navi che facevano rotta tra America e Filippine.\nDurante la seconda guerra mondiale Guam fu attaccata e invasa dai giapponesi nel dicembre 1941. L'isola venne incorporata nel Mandato del Pacifico meridionale; la Commissione per la Ridenominazione delle Aree Occupate la ribattezz\u00f2 \u014cmiyat\u014d (ja.: \u5927\u5bae\u5cf6), cio\u00e8 \"Isola del Grande Tempio\". Gli Stati Uniti ne ritornarono in possesso con la battaglia di Guam che si svolse dal 21 luglio all'8 agosto 1944 (per questo, da allora, il 21 luglio viene considerato a Guam giorno di festa civile).\nL\"Organic Act\" del 1950 istitu\u00ec Guam come territorio non incorporato degli Stati Uniti, stabilendo gli organi di governo locale e garantendo agli abitanti la cittadinanza statunitense e una certa autonomia amministrativa, potendo eleggere sia il governatore sia i membri del Congresso.\nNel 1972 un soldato giapponese della seconda guerra mondiale, Sh\u014dichi Yokoi, venne ritrovato vivo sull'isola, dove aveva vissuto dal momento del suo arrivo a Guam con l'occupazione giapponese, e dove era sopravvissuto ignaro della fine del conflitto mondiale.\nSociet\u00e0.\nEtnie.\nGuam ha una popolazione di abitanti, in maggioranza chamorro (47%), filippini (25%) e altri asiatici (18%). I bianchi costituiscono solo il 10%. I chamorro, sebbene discendano da etnie differenti, sono principalmente micronesiani e parlano una lingua propria.\nLingue.\nLe lingue ufficiali sono l'inglese e il chamorro. La lingua spagnola \u00e8 parlata da una parte della popolazione.\nReligione.\nLa religione pi\u00f9 praticata \u00e8 quella cattolica, a cui aderisce l'85% della popolazione.\nIstruzione.\nA Mangilao \u00e8 attiva dal 1952 l'Universit\u00e0 di Guam.\nSanit\u00e0.\nL'isola \u00e8 tristemente nota per l'elevata incidenza di una particolare forma di sclerosi laterale amiotrofica, chiamata \"Lytico-bodig disease\" o in gergo \"demenza di Guam,\" per la cui patogenesi \u00e8 stato ritenuto come importante un fattore esogeno di natura alimentare associato alla assunzione di aminoacidi degeneri, legati a abitudini socio alimentari; \u00e8 esclusa l'associazione a fattori genetici.\nSuddivisione amministrativa.\nGuam \u00e8 divisa in diciannove municipalit\u00e0 chiamate \"villaggi\".\nEconomia.\nL'economia di Guam dipende principalmente dal turismo, specie giapponese (90%), e dalla presenza di installazioni militari statunitensi. Inoltre Guam riceve ampi trasferimenti dall'erario del Tesoro degli USA, al quale Guam non versa tasse.\nI maggiori settori industriali sono: la raffinazione del petrolio, la riparazione delle navi e altre industrie connesse alle installazioni militari. Anche l'agricoltura (specie nelle fertili alture vulcaniche del sud) e la pesca sono relativamente sviluppate. Vengono prodotte buone quantit\u00e0 di materiali tessili, cemento e plastica.\nSebbene l'economia di Guam sia in rapida ascesa, esiste un tasso di disoccupazione del 14%, e l'amministrazione \u00e8 in passivo di 314 milioni di dollari (dati del 2003).\nInfrastrutture e trasporti.\nGuam \u00e8 servita dall'Antonio B. Won Pat International Airport.\nSull'isola sono presenti varie basi militari di importanza strategica. Le basi ospitano, talvolta, bombardieri strategici quali B-52 e B-1 e molti aerei militari provenienti dalle portaerei che spesso stazionano nell'area. Si segnala in particolare la presenza, nella base navale Apra, di tre sottomarini della classe Los Angeles: il City Of Corpus Christi, lo Houston e il Buffalo. Terminati i lavori di ristrutturazione della base Andersen, \u00e8 atteso il posizionamento permanente di droni Global Hawk, di KC-135 e aerei da caccia. Alla luce della nuova dottrina Usa, espressa nel documento \"Sustaining U.S. Global Leadership: Priorities for 21st century defense\", la base di Guam \u00e8 destinata ad avere un ruolo crescente, come gi\u00e0 affermato nel 2003 dall'Ammiraglio T.B. Fargo, allora alla testa dello U.S. Pacific Command. Guam permette di collegare l'asse Giappone-Taiwan-Filippine per via aerea in tre ore e in due o tre giorni via mare.\nNell'estate 2017 il dittatore nordcoreano Kim Jong-un ha minacciato a parole di attaccare l'isola con missili nucleari.\nSport.\nCalcio.\nLa Federazione calcistica nazionale \u00e8 nata nel 1975, anno d'esordio della nazionale di calcio, che \u00e8 attualmente una delle pi\u00f9 deboli al mondo occupando il quintultimo posto del ranking mondiale FIFA. Il primatista di reti e presenze \u00e8 Jason Cunliffe."}
{"id": "63063", "revid": "466539", "url": "https://it.wikipedia.org/wiki?curid=63063", "title": "Celebrit\u00e0 della Hollywood Walk of Fame", "text": "Quello che segue \u00e8 un elenco delle posizioni delle stelle sulla Hollywood Walk of Fame. L'elenco non include il nome di una stella fino alla effettiva cerimonia di premiazione (in pi\u00f9 occasioni e per varie ragioni le stelle sono state ritirate prima della cerimonia stessa). L'elenco dovrebbe essere coerente con l'elenco sul sito Web Hollywood Walk of Fame gestito dalla Camera di commercio di Hollywood (vedere la sezione Collegamenti esterni in fondo alla pagina). Le stelle sono ordinate alfabeticamente per cognome.\nAl 2020 vi sono 2691 stelle."}
{"id": "63065", "revid": "633", "url": "https://it.wikipedia.org/wiki?curid=63065", "title": "Stati membri delle Nazioni Unite", "text": "Gli Stati membri delle Nazioni Unite sono 193; segue un loro prospetto in ordine alfabetico (ordinabile anche per data) che ne indica la data d'ingresso ufficiale nell'organizzazione. \nSeggio della Cina.\nNel 1945 la Cina, rappresentata dal governo della Repubblica di Cina (RdC), fu uno dei cinque fondatori originari dell'ONU ed entr\u00f2 a farne parte come membro originario il 24 ottobre 1945. Nel 1949, per\u00f2, in seguito alla Guerra civile cinese, il governo della RdC controllato dal Kuomintang si rifugi\u00f2 a Taiwan, mentre il governo comunista della Repubblica Popolare Cinese (RPC) proclamato il 1\u00ba ottobre 1949 assumeva il controllo della maggior parte del territorio cinese. I rappresentanti del governo della RdC continuarono a rappresentare la Cina all'ONU, bench\u00e9 la RdC esercitasse la sua giurisdizione solo su Taiwan (e altre isole non considerate parte della Provincia di Taiwan), un territorio ristretto in confronto con la giurisdizione esercitata dalla RPC sulla Cina continentale, fino a quando il 25 ottobre 1971, fu approvata dall'Assemblea Generale la Risoluzione 2758, che riconosceva il governo della RPC come l'unico rappresentante legittimo della Cina all'ONU ed espelleva dall'ONU i rappresentanti del governo della RdC guidato da Chiang Kai-shek. Ci\u00f2 trasfer\u00ec completamente il seggio della Cina all'ONU (compreso il seggio permanente nel consiglio di Sicurezza) dalla RdC alla RPC.\nRichieste di diventare membro avanzate da Taiwan.\nDal 1991 la Repubblica di Cina (Taiwan) ha ripetutamente presentato petizioni per essere riammessa nell'ONU, come rappresentante solo degli abitanti di Taiwan, e non di tutta la Cina, usando di volta in volta le designazioni \"Repubblica di Cina a Taiwan\", \"Repubblica di Cina (Taiwan)\", o semplicemente \"Taiwan\" (come proposto dall'attuale governo del Partito Progressista Democratico). Tutti questi tentativi, per\u00f2, sono andati incontro a rifiuti, o perch\u00e9 la petizione non \u00e8 riuscita a ottenere voti sufficienti per essere inserita nell'ordine del giorno formale, o perch\u00e9 la domanda \u00e8 stata respinta dall'ONU, principalmente a causa dell'influenza della Repubblica Popolare Cinese. Alla ROC \u00e8 stato anche negato di partecipare all'ONU come \"stato osservatore\", una posizione occupata dalla Santa Sede, o come una \u201centit\u00e0 non membro\u201d, titolo accordato alla Palestina fino al novembre 2012.\nNel luglio 2007, l'allora governo della RdC guidato da Chen Shui-bian, ha presentato la 15\u00aa richiesta della RdC di entrare a far parte dell'ONU, per la prima volta sotto il nome \u201cTaiwan\u201d, ma l'Ufficio Legale dell'ONU ha respinto la richiesta, facendo riferimento alla Risoluzione 2758 dell'Assemblea Generale, che ha trasferito il seggio della Cina dalla ROC alla RPC nel 1971, ma non ha chiarito la questione della rappresentanza di Taiwan. Rispondendo alla richiesta, il Segretario Generale dell'ONU Ban Ki-Moon ha affermato:\nIn risposta al rifiuto della sua richiesta da parte dell'ONU, il governo della ROC ha affermato che Taiwan non \u00e8 stata sotto la giurisdizione della RPC n\u00e9 ora n\u00e9 mai e che dal momento che la Risoluzione 2758 dell'Assemblea Generale non ha chiarito la questione della rappresentanza di Taiwan nell'ONU, non impedisce la partecipazione di Taiwan all'ONU come nazione indipendente sovrana. Il governo della ROC ha criticato il Segretario Generale anche per aver restituito la richiesta senza passarla al consiglio di Sicurezza o all'Assemblea Generale, in contrasto con la procedura standard dell'ONU (Provisional Rules of Procedure of the Security Council, Capitolo X, Regola 59), e per aver sostenuto che Taiwan \u00e8 parte della Cina. Dall'altro lato il governo della RPC, che ha affermato che Taiwan \u00e8 parte della Cina, ha lodato la decisione dell'ONU \u201cche, presa in accordo con la Carta dell'ONU e la Risoluzione 2758 dell'Assemblea Generale dell'ONU, ha dimostrato l'adesione universale dell'ONU e dei suoi stati membri al principio di un'unica Cina\u201d (Xinhua 7 agosto 2007). Mentre il governo della RPC si oppone fermamente alla richiesta di qualsiasi autorit\u00e0 di Taiwan di entrare a far parte dell'ONU o delle sue agenzie, come l'Organizzazione Mondiale della Sanit\u00e0, il governo della ROC continua ad appellarsi alla comunit\u00e0 internazionale affinch\u00e9 riconosca il diritto dei 23 milioni di cittadini dell'isola di partecipare agli incontri e alle attivit\u00e0 dell'ONU e delle organizzazioni affiliate. Attualmente 22 stati membri dell'ONU e la Santa Sede mantengono relazioni diplomatiche con la ROC.\nStati osservatori.\nLa Santa Sede ha lo \"status\" di Osservatore Permanente per la Citt\u00e0 del Vaticano come Stato non membro. Medesimo status \u00e8 stato concesso allo Stato di Palestina con la Risoluzione 67/19 adottata il 29 novembre 2012. Lo SMOM ha ottenuto lo status di \"membro osservatore\" dell'assemblea generale il 24 agosto 1994.\nCrescita delle adesioni.\nDai 51 stati membri del 1945 si \u00e8 passati a 55 (1946), 57 (1947), 58 (1948), 59 (1949), 60 (1950), 76 (1955), 80 (1956), 82 (1957), 99 (1960), 104 (1961), 110 (1962), 113 (1963), 115 (1964), 117 (1965), 122 (1966), 123 (1967), 126 (1968), 127 (1970), 132 (1971), 135 (1973), 138 (1974), 144 (1975), 147 (1976), 149 (1977), 151 (1978), 152 (1979), 154 (1980), 157 (1981), 158 (1983), 159 (1984), 166 (1991), 179 (1992), 184 (1993), 185 (1994), 188 (1999), 189 (2000), 191 (2002), 192 (2006) e 193 (2011) stati membri, arrivando a coprire quasi tutti gli stati indipendenti del mondo."}
{"id": "63071", "revid": "9", "url": "https://it.wikipedia.org/wiki?curid=63071", "title": "Behaviourismo", "text": ""}
{"id": "63075", "revid": "599013", "url": "https://it.wikipedia.org/wiki?curid=63075", "title": "Menkauhor", "text": "Biografia.\nLe fonti di cui disponiamo sono abbastanza concordi nell'attribuire a Menkhau un regno di otto o nove anni.\nLe informazioni sul regno di questo sovrano sono estremamente scarse: infatti, se ne \u00e8 nota solamente la durata del regno.\nLa circostanza che il culto di questo sovrano fosse ancora praticato a Saqqara durante il Nuovo Regno indica come non si sia trattato di un sovrano di scarsa importanza.\nIl suo tempio solare, \"Orizzonte di Ra\", e la sua piramide, \"Sono divini i luoghi di Menkauhor\", non sono ancora stati identificati (nel 2008 l'egittologo Zahi Hawass ha annunciato il rinvenimento delle fondazioni della piramide), unico indizio \u00e8 la citazione della sua piramide nel decreto di Dahshur ad opera di Pepi I fatto che porterebbe a collocare in questo sito la piramide di Menkauhor.\nOggetti recanti il nome di questo sovrano sono stati rinvenuti nella regione di Dorak in Anatolia."}
{"id": "63078", "revid": "125036510", "url": "https://it.wikipedia.org/wiki?curid=63078", "title": "Bernie Ecclestone", "text": "Dopo che nel 2016 la compagnia statunitense \"Liberty Media\" ha acquistato, per 8 miliardi di dollari, i diritti sul campionato dalla CVC, con la ratifica del 24 gennaio 2017 Ecclestone ha abbandonato definitivamente il controllo della F1 in favore del manager statunitense Chase Carey.\nBiografia.\nNato in un piccolo paese vicino a Bungay, nel Suffolk, figlio di un capitano di motopescherecci, Sidney Ecclestone (1903-1990) e di sua moglie Bertha (1905-1995), Bernie Ecclestone trascorre la sua infanzia a Wangford, vicino a Southwold. La sua famiglia poi si trasferisce a Bexleyheath, una cittadina a sud-est di Londra e, quando all'et\u00e0 di 16 anni abbandona gli studi, ottiene un lavoro alla locale officina del gas come assistente al laboratorio chimico, dove il padre ha un amico che ne \u00e8 il dirigente.\nMa la vera passione di Ecclestone sono i motori, passione che si sviluppa presto in due direzioni complementari: da un lato vedendolo cercare di costruirsi una carriera come pilota di motociclismo nell'immediato dopoguerra, dall'altro vedendolo vendere e comprare ricambi per moto, come modo per potersi finanziare le gare. \u00c8 proprio questa sua seconda attivit\u00e0 ad avere maggior successo, portandolo a creare con un socio la \"Compton &amp; Ecclestone\", che negli anni far\u00e0 diventare una delle pi\u00f9 grandi concessionarie inglesi. Nel 1949 prova anche a gareggiare con le quattro ruote in Formula 3, ma dopo un serio incidente al circuito di Brands Hatch che lo vede protagonista, decide di ritirarsi e di dedicarsi unicamente agli affari.\nNel 1957 Ecclestone decide di tornare nel mondo dell'automobilismo sia quale manager del pilota Stuart Lewis-Evans, quindi come acquirente della scuderia Connaught, per la quale fa correre, oltre ad altri piloti, lo stesso Lewis-Evans e da ultimo tentando addirittura di qualificarsi lui stesso come concorrente al Gran Premio di Monaco del 1958. Alla fine di quell'anno per\u00f2, Lewis-Evans rimane vittima di un gravissimo incidente, durante il Gran Premio del Marocco al volante di una Vanwall, che lo porta successivamente alla morte. A causa di ci\u00f2 Ecclestone decide di abbandonare ogni ulteriore attivit\u00e0 nelle competizioni automobilistiche.\nIl suo rientro nelle gare motoristiche risale alla fine degli anni sessanta, come manager di Jochen Rindt; anche la carriera di questo pilota, per\u00f2, si conclude tragicamente a Monza nel 1970 mentre si sta apprestando a vincere il suo primo campionato mondiale, titolo che gli viene poi assegnato postumo; e ancora una volta, come conseguenza, si assiste al ritiro di Ecclestone dalle sue attivit\u00e0 nelle corse. \u00c8 in quest'ultimo caso, per\u00f2, un ritiro pi\u00f9 breve, il 1972 lo vede tornare dopo aver rilevato il \"team\" Brabham da Ron Tauranac.\nFOCA.\nNel 1974 Ecclestone \u00e8 tra i fondatori della Formula One Constructors Association (FOCA), un'associazione dei \"manager\" delle principali scuderie inglesi, insieme a Colin Chapman, Teddy Mayer, Max Mosley, Ken Tyrrell e Frank Williams. La FOCA si caratterizza immediatamente come un \"contropotere\" che intende opporsi a quello ufficiale della FIA, l'ente organizzatore del Campionato Mondiale: nel 1975 la battaglia tra i due contendenti riguarda principalmente il sistema delle ammissioni e dei premi, mentre, a partire dal 1976, si estende al cruciale controllo dei diritti televisivi.\nLa cosiddetta \"guerra\" tra costruttori e Federazione si inasprisce quando Ecclestone diviene direttore esecutivo della FOCA nel 1978, con la personalizzazione dello scontro con il presidente della FISA (branca sportiva della FIA) Jean-Marie Balestre. La contesa continua fino al marzo 1981 quando viene firmato il primo Patto della Concordia che d\u00e0 alla FOCA il diritto di disporre dei diritti televisivi.\nNel 1987, quando la validit\u00e0 di tale Patto giunge al termine (anche se altri patti analoghi seguiranno), Ecclestone viene nominato vicepresidente della FIA con delega agli affari promozionali. Questo segna di fatto la fine della FOCA come entit\u00e0 autonoma e l'ingresso di Ecclestone nell\"establishment\" federale, con un potere enormemente accresciuto.\nNel frattempo Nelson Piquet ha vinto due Campionati mondiali piloti correndo per la Brabham, nel 1981 e nel 1983, disponendo durante quest'ultimo dei motori turbo BMW. A causa per\u00f2 del ridursi del tempo che pu\u00f2 dedicarvi e dello scemare del suo interesse alla gestione di una squadra, alla fine del 1987, Ecclestone vende la propria scuderia, prima all'Alfa Romeo e poi allo svizzero Joachim Luhti, passaggi di propriet\u00e0 che portano alla scomparsa dello storico marchio.\nControllo sulla Formula 1.\nPer gestire i diritti televisivi e gli altri aspetti commerciali Ecclestone crea la \"Formula One Promotions and Administration\" (FOPA), che successivamente si trasforma in Formula One Management. FOPA prima e FOM poi cominciano a gestire non solo i diritti televisivi ma anche i premi gara, i contratti con gli organizzatori delle gare e le sponsorizzazioni, trasformandosi nel vero centro di potere della Formula 1. Nel fare questo Ecclestone trasforma uno sport ancora in parte amatoriale, in uno pi\u00f9 impeccabilmente e professionalmente organizzato, in particolare quando nella serie cominciano a partecipare, come concorrenti o fornitori, i pi\u00f9 grandi gruppi automobilistici del mondo. Durante questo periodo Ecclestone diviene anche uno degli uomini pi\u00f9 ricchi al mondo.\nNel 1995 la FIA concede i diritti commerciali a \"Formula One Management\" per un periodo di quindici anni, a fronte di un pagamento annuale, e, a maggior conferma di tale scelta, il 28 giugno del 2000 sempre la stessa FOM, dietro anticipo di una cospicua somma, . Come parte di questi accordi i maggiori \"team\" avrebbero dovuto ricevere una partecipazione azionaria nel gruppo, ma questo non \u00e8 mai avvenuto, cos\u00ec come non si \u00e8 mai materializzata la quotazione in Borsa auspicata.\nAl momento attuale gli aspetti commerciali della Formula 1 sono controllati dalla societ\u00e0 \"SLEC Holdings\" basata a Jersey, che \"a cascata\" controlla le altre societ\u00e0 fino a \"Formula One Management\", la societ\u00e0 operativa. Di SLEC (acronimo di Slavica Ecclestone, moglie di Bernie) la famiglia Ecclestone possiede il 25% attraverso la societ\u00e0 \"Bambino Holdings\", mentre il 75% delle quote \u00e8 nelle mani di tre banche (Bayerische Landesbank, Lehman Brothers e J.P. Morgan Chase, unite nella societ\u00e0 \"Speed Investments\") che sono state ottenute nel 2002 dopo il fallimento del gruppo multimediale di Leo Kirch, che aveva investito anche nella Formula 1. Ci\u00f2 nonostante, grazie a una rete di patti tra soci, al sistema delle scatole cinesi e a contestate nomine di consiglieri d'amministrazione, Ecclestone ha praticamente il pieno controllo del gruppo di societ\u00e0.\nContro questa situazione, che impedirebbe alle banche di capitalizzare adeguatamente l'investimento da cui desiderano uscire, sono in corso battaglie giudiziarie che hanno avuto il primo verdetto il 6 dicembre 2004 quando una corte inglese ha sentenziato in favore delle banche aprendo la strada a una possibile estromissione di Ecclestone dal controllo della Formula 1. Le banche hanno infatti annunciato che in futuro continueranno la via giudiziaria, nel 2014 Bernie si dimette dalla FOM e il processo si \u00e8 tenuto a fine aprile del 2014.\nIl 24 gennaio 2017 Ecclestone abbandona definitivamente il controllo della F1 in favore del manager statunitense Chase Carey.\nVita privata.\nEcclestone possiede una notevole fortuna personale, valutata in pi\u00f9 di due miliardi di sterline dal giornale inglese \"Sunday Times\", che ne fa uno degli uomini pi\u00f9 ricchi del Regno Unito e, per questo, sempre presente in varie \"classifiche\" a tale riguardo. Nel corso del 1997 si \u00e8 trovato al centro di uno scandalo riguardante un suo contributo per un milione di sterline al Partito Laburista, subito prima delle elezioni che avrebbero portato al potere Tony Blair. Quando il governo Blair legifer\u00f2 per cambiare alcune leggi atte ad irrigidire le sponsorizzazioni da parte delle multinazionali del tabacco, risparmiando la Formula 1, il caso esplose e rimase acceso fino a quando il partito non decise di restituire tale donazione.\nNel settembre del 2007, \u00e8 diventato, insieme a Flavio Briatore, l'azionista di maggioranza del Queens Park Rangers. Club che, all'acquisto, militava nella League One e di cui i due manager si sono accollati 15 milioni di euro di debiti. La gestione Briatore-Ecclestone \u00e8 stata successivamente raccontata dalla BBC in un film-documentario nel 2012.\nEcclestone si \u00e8 sposato la prima volta nel 1952 con Ivy Bamford, con cui in seguito ha divorziato. Da questo matrimonio, \u00e8 nata la figlia Deborah, che successivamente ha avuto un figlio rendendolo nonno. Il nipote a sua volta ha avuto un figlio, pertanto Ecclestone \u00e8 anche bisnonno.\nBernie Ecclestone si \u00e8 risposato nel 1984 con la modella Slavica Radi\u0107, da cui ha divorziato nel marzo del 2009: dalla loro relazione sono nate due figlie, Tamara nel 1984 e Petra nel 1988. Molte delle partecipazioni azionarie di Ecclestone sono in effetti possedute dalla famiglia, alla quale rimandano anche i nomi di alcune societ\u00e0 \"SLEC Holdings\" (SLavica ECclestone) e \"PETARA\" (PETra e TamARA, i nomi delle figlie). Ottantunenne, Ecclestone decide di sposarsi per la terza volta con la trentacinquenne modella brasiliana Fabiana Flosi, conosciuta durante il Gran Premio del Brasile nel 2009, dopo il precedente divorzio, e di 46 anni pi\u00f9 giovane del patron della Formula 1: la cerimonia, svoltasi in maniera sontuosa il 26 agosto 2012, si \u00e8 tenuta lontano dai riflettori, in gran segreto e in forma privata a Gstaad in Svizzera. Il matrimonio, inoltre, ha fruttato la consegna da parte del magnate alla neosposa del dono di un anello del valore di oltre 100.000 sterline.\nNel 2008, a seguito dello scandalo nella Formula 1 dei filmini porno di Max Mosley, il quale si faceva frustare a sangue da prostitute travestite da SS naziste e da deportate, documentate in mondo visione, Ecclestone dichiar\u00f2: \"Se qualcuno mi avesse raccontato tutto senza prove avrei trovato difficile crederci. Ammesso che sia tutto vero, ci\u00f2 che accade nella sfera privata riguarda solo le persone. Non penso che questo influisca sullo sport. Conoscendo Max, questo potrebbe essere uno scherzo\"\".\" Ecclestone dichiar\u00f2 l'anno dopo che Adolf Hitler \"poteva comandare molta gente e sapeva far funzionare le cose\". Ecclestone sostiene che la democrazia non ha fatto granch\u00e9 bene per molti paesi, Inghilterra compresa, e afferma di preferire i regimi totalitari a quelli democratici, criticando la \"debolezza\" dei rappresentanti politici di questi ultimi che devono sempre preoccuparsi di rendere conto ai loro elettori per ci\u00f2 che decidono e fanno (in tal proposito pensa invece che il suo amico Mosley sarebbe un ottimo primo ministro).\nSempre nel senso della sua preferenza per i regimi degli \"uomini forti\" muove anche critiche al f\u00fchrer tedesco, proprio perch\u00e9 alla fine \"si \u00e8 perso\" e non \u00e8 stato in grado di essere un \"buon dittatore\". Al contrario afferma che \u00e8 stata una terribile idea quella di liberarsi di Saddam Hussein, come pure del regime dei Talebani, perch\u00e9 costoro erano gli unici che potevano controllare i loro popoli. Qualche giorno pi\u00f9 tardi arrivano, scritte di suo pugno, sul medesimo giornale, le sue pubbliche scuse in cui afferma di essere stato un idiota. Nell'articolo, Ecclestone conferma che tutto ci\u00f2 che era stato riportato, \u00e8 stato \"effettivamente detto\" ma \"non era ci\u00f2 che intendeva veramente dire\". Sostiene che quelle frasi decontestualizzate hanno inevitabilmente travisato le sue idee e quindi \"non \u00e8 stato saggio\" esporre il suo pensiero in modo cos\u00ec maldestro."}
{"id": "63079", "revid": "123426779", "url": "https://it.wikipedia.org/wiki?curid=63079", "title": "Assemblea generale delle Nazioni Unite", "text": "L'Assemblea generale delle Nazioni Unite (United Nations General Assembly - UNGA) \u00e8 il principale e pi\u00f9 rappresentativo organo istituzionale delle Nazioni Unite. All'assemblea partecipano tutti gli Stati membri delle Nazioni Unite ed alcuni stati ed organizzazioni con lo status di osservatori dell'Assemblea generale delle Nazioni Unite; la prima sessione si tenne il 10 gennaio 1946 nella Westminster Central Hall a Londra ed era composta dai rappresentanti di cinquantuno stati.\nDescrizione.\nCompiti e poteri.\nL'assemblea generale ha principalmente funzioni consultive: esamina infatti i princ\u00ecpi generali di cooperazione per il mantenimento della pace e della sicurezza internazionale, e adotta, riguardo a tali princ\u00ecpi, raccomandazioni sia agli stati membri che al Consiglio di Sicurezza.\nDiscute ogni questione relativa al mantenimento della pace e della sicurezza internazionale che le sia sottoposta da qualsiasi stato membro e pu\u00f2 fare raccomandazioni riguardo a qualsiasi questione del genere allo stato o agli stati interessati. Qualsiasi questione per cui si renda necessaria un'azione viene deferita al Consiglio di Sicurezza prima o dopo la discussione. Tuttavia, pur essendo privata del potere esecutivo (che resta quindi in mano al Consiglio di Sicurezza), l'Assemblea generale pu\u00f2 richiamare l'attenzione del Consiglio sulle situazioni che siano suscettibili di mettere in pericolo la pace e la sicurezza internazionale. Un segretario generale, con il consenso del Consiglio di Sicurezza, informa l'Assemblea generale, ad ogni sessione, di tutte le questioni relative al mantenimento della pace e della sicurezza internazionale di cui stia trattando - o abbia cessato di trattare - il Consiglio di Sicurezza.\nL'Assemblea generale riceve ed esamina le relazioni annuali e speciali del Consiglio di Sicurezza; queste relazioni comprendono un resoconto delle misure decise o intraprese dal Consiglio per mantenere la pace e la sicurezza internazionale. L'Assemblea generale inoltre riceve ed esamina le relazioni degli altri organi delle Nazioni Unite, ed esamina e ne approva il bilancio generale.\nDal 1950, con la risoluzione \"uniting for peace\", in caso di inerzia del Consiglio di Sicurezza (ad esempio bloccato dal veto di un membro permanente su decisioni urgenti) l'Assemblea Generale dell'ONU pu\u00f2 prenderne le veci, diventando quindi un organo esecutivo in grado di imporre sanzioni o prendere decisioni anche sull'utilizzo della forza.\nComposizione e funzionamento.\nOgni stato membro pu\u00f2 avere fino a cinque rappresentanti nell'Assemblea, ma dispone di un solo voto. Le decisioni dell'Assemblea generale sulle principali questioni sono prese a maggioranza di due terzi dei membri presenti e votanti. Tali questioni comprendono: le raccomandazioni riguardo al mantenimento della pace e della sicurezza internazionale, all'elezione dei membri non permanenti del Consiglio di Sicurezza, all'elezione dei membri del Consiglio economico e sociale, all'elezione di membri del Consiglio di amministrazione fiduciaria, all'ammissione di nuovi membri, alla sospensione dei diritti e dei privilegi o all'espulsione di un membro, alle questioni relative al funzionamento del regime di amministrazione fiduciaria e alle questioni di bilancio. Le decisioni su altre questioni sono prese a maggioranza dei membri presenti e votanti.\nL'Assemblea generale si riunisce in sessioni ordinarie annuali. Una sessione ordinaria comincia il terzo gioved\u00ec di settembre e dura fino a met\u00e0 dicembre. L'assemblea si riunisce altres\u00ec in sessioni speciali ove le circostanze lo richiedano. Le sessioni speciali sono convocate dal segretario generale su richiesta del Consiglio di Sicurezza o della maggioranza dei membri delle Nazioni Unite. I delegati dell'Assemblea, prima delle sedute plenarie, lavorano in commissioni tematiche che sono:\nProgetti di riforma.\nIl 21 marzo 2005 il segretario generale delle Nazioni Unite, Kofi Annan, ha presentato un rapporto, \"In Larger Freedom\", in cui ha criticato l'attuale funzionamento dell'Assemblea generale. Essendo l'unico organo dell'Organizzazione che riunisce tutti i paesi membri tutti allo stesso livello (non ci sono disparit\u00e0 di voti), l'Assemblea dovrebbe disporre di tutti gli strumenti necessari per assumere il proprio ruolo essenziale nell'ambito della concertazione politica internazionale. Annan ritiene che i lavori dell'Assemblea dovrebbero essere razionalizzati, poich\u00e9 attualmente rimangono troppo frammentati e determinate questioni potrebbero essere trattate inserendole in temi pi\u00f9 ampi (ad esempio le numerose risoluzioni sul conflitto fra Israele e Palestina toccano vari aspetti come l'aiuto ai rifugiati, le colonie o la formazione, e andrebbero dunque discusse nell'ambito di questi temi pi\u00f9 larghi). Un provvedimento concreto \u00e8 gi\u00e0 stato comunque adottato: i presidenti dell'Assemblea generale e delle commissioni vengono ora eletti tre mesi prima dell'inizio delle sessioni ordinarie per consentire un'adeguata preparazione delle sedute."}
{"id": "63086", "revid": "16953", "url": "https://it.wikipedia.org/wiki?curid=63086", "title": "Azimuth", "text": ""}
{"id": "63088", "revid": "287204", "url": "https://it.wikipedia.org/wiki?curid=63088", "title": "Elevazione", "text": ""}
{"id": "63092", "revid": "124695593", "url": "https://it.wikipedia.org/wiki?curid=63092", "title": "Patto della Concordia", "text": "Il Patto della Concordia \u00e8 un accordo commerciale che regola la partecipazione e il trattamento economico delle che partecipano al Campionato mondiale di Formula 1 cos\u00ec come organizzato dalla societ\u00e0 Formula One Management. Il contenuto \u00e8 riservato, e perci\u00f2 si conoscono solo alcuni termini generali del testo in vigore che \u00e8 il settimo della serie seguendo quello originale firmato il 5 marzo 1981, ed i successivi del 1987, 1992, 1997, 1998, 2009. L'attuale patto, firmato nel 2020, scadr\u00e0 alla fine del 2025.\nIl nome deriva da Place de la Concorde a Parigi, dove vi \u00e8 la sede della Federazione Internazionale dell'Automobile.\nStoria.\nNel 1978 la Commissione Sportiva Internazionale della Federazione Internazionale dell'Automobile, che si occupava degli aspetti sportivi, fu trasformata da Jean-Marie Balestre nella Federazione Internazionale dello Sport Automobilistico (FISA), con un largo grado di autonomia. La relazione della FISA con la \"Formula One Constructors Association\" (FOCA) fu subito difficile, ad opera delle iniziative del direttore della FOCA Bernie Ecclestone e del suo legale Max Mosley.\nLa cosiddetta \"Guerra FISA-FOCA\" port\u00f2 anche alla cancellazione di diverse gare, e correva il rischio di distruggere il futuro della Formula 1. Per questo motivo da una riunione organizzata negli uffici della FIA di Parigi in Place de la Concorde il 19 gennaio 1981 usc\u00ec il primo \"patto\" che avrebbe regolato lo sport negli anni a venire.\nI termini del contratto sono in massima parte riservati, anche se gli aspetti conosciuti riguardano l'obbligo per i firmatari a presenziare a tutte le gare, in modo da garantire uno spettacolo certo a chi comprasse i diritti televisivi dei Gran Premi. In prospettiva futura infatti la decisione pi\u00f9 importante fu quella di cedere la vendita di questi diritti alla FOCA e a Bernie Ecclestone, prima pietra su cui verr\u00e0 costruita la struttura della societ\u00e0 Formula One Management. Il primo Patto della Concordia rimase in vigore fino al 31 dicembre 1987.\nIl patto del 1997 e la revisione del 1998.\nNel 1997 le squadre firmarono il quarto \"contratto\" che sarebbe dovuto scadere il 31 dicembre 2007. Non fu firmato da tre team (McLaren, Williams e Tyrrell) che contestavano le modalit\u00e0 con cui Bernie Ecclestone aveva ceduto i diritti TV attraverso una sua societ\u00e0. \nDopo una lunga battaglia ed un compromesso un nuovo patto venne firmato, questa volta da tutti il 27 agosto 1998 con durata sino al 31 dicembre 2007.\nIl patto del 2009.\nAlla fine della stagione 2004 le tre banche che controllano il 75% di Formula One Management (attraverso le varie \"scatole\") hanno iniziato la loro battaglia per il controllo della societ\u00e0 in opposizione a Bernie Ecclestone. Questo ha aumentato l'interesse per il progetto della Grand Prix World Championship, societ\u00e0 formata dai principali costruttori per fornire un \"campionato alternativo\" che garantisca ritorni maggiori alle squadre non appena scade il Patto della Concordia.\nPer questo motivo il 7 dicembre 2004 Ecclestone offr\u00ec un pagamento una tantum di su tre anni per un rinnovo alle stesse condizioni dell'esistente Patto della Concordia, ma le squadre preferirono restare in attesa di piani complessivi. Il 19 gennaio 2005, invece, Ferrari pur essendo parte di GPWC ha annunciato di avere firmato l'allungamento del proprio contratto sino al 31 dicembre 2012.\nNel corso della stagione 2005, altre scuderie hanno aderito al prolungamento del Patto della Concordia. In ordine di tempo hanno firmato Red Bull, Jordan/Midland, Toro Rosso e Williams.\nDopo una lunga battaglia tra la FIA e la neonata organizzazione dei costruttori, la Formula One Team Association, si \u00e8 giunti al nuovo patto firmato nel 2009 e valido sino al 2012.\nIl patto del 2013.\nIn vista della scadenza del 2012, le squadre hanno avviato in anticipo le trattative con Ecclestone. Nel week-end del Gran Premio d'Australia del 2012 sono circolate sul web le indiscrezioni in merito a una firma anticipata da parte di Ferrari e Red Bull. L'articolo, pubblicato su Sky News, \u00e8 stato rimosso e poi ripubblicato.\nIl nuovo patto fu firmato nel luglio 2013 e rimase valido sino alla fine del 2020.\nIl patto del 2020.\nIl nuovo patto fu firmato nell'agosto 2020 e rester\u00e0 valido sino alla fine del 2025.\n\"Formula One Commission\".\nUn importante organismo definito dal Patto della Concordia \u00e8 la Formula One Commission, che si dovrebbe riunire regolarmente per organizzare lo sport. Le decisioni vengono poi ratificate dagli organi della FIA, il \"World Motor Sport Council\" e l'Assemblea Generale. La Federazione pu\u00f2 decidere autonomamente solo per le necessit\u00e0 della sicurezza.\nLa commissione ha 26 membri:"}
{"id": "63093", "revid": "550667", "url": "https://it.wikipedia.org/wiki?curid=63093", "title": "Archeologia sperimentale", "text": "L'archeologia sperimentale \u00e8 una disciplina storica che tenta di verificare sperimentalmente, mettendole in pratica, le tecniche costruttive e di fabbricazione antiche, le caratteristiche dei manufatti e degli edifici cos\u00ec prodotti, l'organizzazione del lavoro e l'organizzazione sociale necessarie per arrivare a quei risultati. Essa si presenta pertanto come una disciplina complementare all'archeologia classica e in particolare della archeologia della produzione, che da una parte si appropria delle ricerche svolte da quest'ultima, dall'altra la completa, dando indicazioni sulla fattibilit\u00e0 e la coerenza delle ipotesi storico-archeologiche.\nIn linea con l'approccio delle scienze sperimentali, questa disciplina impone un rigoroso metodo di lavoro, in modo da ottenere risultati condivisibili, riproducibili e misurabili. Va specificato che il \"risultato\" non \u00e8 il manufatto riprodotto, ma l'insieme di conoscenze che si ricavano durante il lavoro di ricerca.\nL'archeologia sperimentale non \u00e8 pertanto una semplice messa in opera di spettacoli di ricostruzione storica\".\" Ciononostante questa disciplina costituisce una fonte di informazione attendibile per queste attivit\u00e0, e spesso gli archeologi si prestano come operatori nelle relative manifestazioni. Inoltre, la possibilit\u00e0 di rapportarsi nella pratica con le tecnologie antiche risulta di grande valore didattico, permettendo di avvicinare il grande pubblico e far interessare i bambini.\nMetodo di ricerca.\nIl metodo di ricerca dell'archeologia sperimentale, pu\u00f2 essere sommariamente riassunto in una serie di fasi:\nDal risultato dello studio comparativo si pu\u00f2 capire se il processo tecnologico messo in atto pu\u00f2 essere quello usato in passato per realizzare i manufatti ritrovati nei siti. Nell'impossibilit\u00e0 di avere testimonianze dirette, queste possono essere assunte come teorie plausibili.\nDallo studio della \"teoria tecnologica plausibile\" si possono ipotizzare aspetti sociali (comportamenti, composizione sociale, ecc..) altrimenti non conoscibili se non in presenza di testimonianze storiche.\nUn'importante fonte di ricerca supplementare deriva dalla possibilit\u00e0, al termine del lavoro di ricostruzione, di sperimentare in pratica dei manufatti storicamente attendibili (vista l'ovvia impossibilit\u00e0 di usare i preziosi reperti archeologici).\nCaratteristica peculiare dell'archeologia sperimentale \u00e8 l'interdisciplinarit\u00e0: il dover indagare sulle tecnologie antiche impone la necessit\u00e0 di istruirsi sulle varie tecnologie e informarsi sui relativi aspetti scientifici. Per un tale lavoro ci si deve comunque avvalere di specifiche competenze, che, se non praticamente assimilabili da parte dell'archeologo, richiedono l'ausilio di specifiche professionalit\u00e0 (tecnici o scienziati di altre discipline).\nPer esempio, indagando su come potesse essere realizzata una spada di bronzo, potrebbero essere necessari l'impegno di un fonditore professionale, di un ingegnere meccanico, di un chimico, di un geologo, di uno scalpellino, eccetera, competenze tutte supervisionate e messe in relazione dall'archeologo.\nProblemi.\nL'archeologia sperimentale soffre sostanzialmente di due grossi problemi:\nApplicazioni della disciplina.\nSi sono applicate le tecniche antiche (per quanto conosciute):"}
{"id": "63100", "revid": "339392", "url": "https://it.wikipedia.org/wiki?curid=63100", "title": "Punk '77", "text": ""}
{"id": "63101", "revid": "438678", "url": "https://it.wikipedia.org/wiki?curid=63101", "title": "Street punk", "text": "Lo street punk, chiamato anche oi!, \u00e8 un sottogenere del punk rock. Esso rappresenta un'evoluzione musicale e sociale del punk britannico, poich\u00e9 nasce in Inghilterra verso la fine degli anni settanta e viene attribuito, oltre che a parte dei punk, anche al movimento skinhead.\nStoria.\nIl genere musicale street punk affonda le proprie radici nel punk britannico anni settanta: il periodo di massima visibilit\u00e0 del genere \u00e8 compreso tra il 1978 ed il 1983. Il primo gruppo ad essere riconosciuto come Oi! fu quello degli Sham 69, con lo storico brano \"If the Kids Are United\", vero e proprio inno per gli skinheads, e che getter\u00e0 le basi per quelle che saranno poi le caratteristiche della musica Oi! (nonostante nel brano, la parola \"Oi!\" non venga ancora menzionata).\nDopo la prima ondata di band punk inglesi come Cock Sparrer e Sham 69, tra la fine degli anni settanta e l'inizio degli anni ottanta band come Cockney Rejects, Angelic Upstarts, The Exploited e The 4-Skins cercarono di riallineare lo spirito del punk rock con quello della classe operaia. Lo stile venne originariamente chiamato \"real punk rock\" (\"vero punk rock\") o \"street punk\"; Pare che Gary Bushell, un giornalista della rivista \"Sound\" coni\u00f2 il termine \"Oi!\" nel 1980. Altri sostengono che fu il batterista dei Cockney Rejects a coniare il termine.\nSecondo quest'ultima versione il nome derivava appunto dall'abitudine dei Cockney Rejects di urlare \"Oi! Oi! Oi!\" prima di ogni canzone, al posto del tradizionale \"1,2,3,4!\". I testi delle prime Oi! band cercavano di riflettere lo stile di vita nell'Inghilterra di Margaret Thatcher. Una sottocategoria dell'Oi! chiamato \"punk pathetique\", formato da Splodgenessabounds, Peter and the Test Tube Babies, e Toy Dolls cerc\u00f2 di aggiungere una nota umoristica ai testi, a volte finendo addirittura nel \"nonsense\".\nIl movimento Oi! sosteneva che molti partecipanti al primo punk rock erano, come detto dal chitarrista dei The Business Steve Kent, \"Universitari alla moda che usano parole grosse cercando di essere artistici\". Il credo dell'Oi! era che la musica dovesse essere accessibile e senza pretese.\nSebbene la buona parte delle band Oi! della prima ondata fossero apolitiche o di sinistra, molte di loro vennero attratte dal movimento degli skinhead neonazisti di Garry Bushell Questi skinhead razzisti facevano irruzione ai concerti di band Oi! cantando slogan fascisti, ed attaccando risse. Alcune band Oi! erano riluttanti a fare loro gli ideali fascisti, tra questi gli Sham 69. Ciononostante, nell'immaginario collettivo il movimento venne associato con l'estrema destra, soprattutto a causa dell'influenza mediatica.\nIl 3 luglio 1981, in un concerto a Southall con The Business, The 4-Skins, e The Last Resort, un gruppo di giovani asiatici entr\u00f2 sparando, credendo fosse un raduno neonazista. Dopo la sparatoria di Southall, ed altri avvenimenti di questo genere, la stampa ed i media in genere, da allora in poi catalogheranno definitivamente il movimento Oi! come appartenente all'estrema destra, con la conseguenza che questo perse le sue radici originarie.\nA partire da questo periodo, inizi\u00f2 un rapido declino della musica Oi!. Il genere ha poi continuato ad attrarre consensi pur su scala notevolmente ridotta rispetto al passato, ma pur sempre al di fuori della scena commerciale, al contrario di molte altre punk rock band.\nOrigine del termine.\n\"Oi\" \u00e8 un'interiezione in slang cockney (il dialetto dell'East End londinese) che significa letteralmente \"Hey!\" (o \"Hey you!\"). Pare che il primo ad usare questo termine e ad introdurlo come nome da attribuire al genere fu il batterista dei Cockney Rejects. Prima di essere ribattezzato Oi!, dal nome della traccia dei Cockney Rejects \"Oi, Oi, Oi\", questo genere veniva identificato come street punk.\nCaratteristiche musicali.\nDa un punto di vista musicale, l'Oi! presenta alcune caratteristiche proprie rispetto al classico punk rock britannico. Le basi ritmiche spesso riprendono veri cori da stadio, mentre, per il resto, almeno nella prima versione, il genere \u00e8 riconosciuto come parte del punk rock britannico.\nDue caratteristiche sono da sottolineare nell'Oi!: la prima \u00e8 l'abitudine al cosiddetto \"coro da bettola\", in cui si canta tutti assieme possibilmente pogando e bevendo alcol; la seconda \u00e8 la connotazione volutamente retorica e diretta dei testi, legati spesso ai temi dell'oppressione, alla vita di strada, portatori di istanze che, a seconda dei casi, toccano la sensibilit\u00e0 politica di entrambe le fazioni.\nTemi.\nI testi, invece, da un lato si caratterizzano su un impegno socio-economico giovanile, in certi casi possono essere schierati politicamente da entrambe le parti, criticando gli schieramenti politicamente opposti, i governi ecc., oppure, come accade nelle Oi! band apolitiche, spesso sfociano nel semplice richiamo al divertimento, alla fratellanza con i rude boy, alle origini, allo stesso Oi! o allo ska, all'alcool, all'amore per il calcio (fra gli hooligans ci sono alcuni skins) o alla violenza.\nLa violenza \u00e8 un tema molto ricorrente nei brani dei vari gruppi Oi!, violenza spesso manifestata anche dai molti skinhead al seguito delle band. A questo riguardo sono emblematiche le parole di Gary Hodges, cantante nel gruppo dei The 4-Skins: \"Non incitiamo alla violenza, cantiamo solo di quello che ci succede attorno\".\nControversie.\nIn Gran Bretagna alcuni fan di Oi! sono stati coinvolti in organizzazioni nazionaliste bianche come il National Front (FN) e il British Movement (BM), portando alcuni critici a identificare la scena Oi!, in generale, come razzista.\nTuttavia, nessuna delle bande associate con l'originale scena Oi! ha promosso il razzismo nei loro testi.\nAlcune bande Oi!, come Angelic Upstarts, The Burial e The Oppressed sono state associate con l'ala politica sinistra e anti-razzista.\nIl movimento skinhead \"White Power\" (Potere bianco) aveva sviluppato un proprio genere musicale denominato Rock Against Communism, che aveva somiglianze musicali Oi!, ma non era collegato alla scena Oi!.\nTimothy S.Brown identifica una connessione pi\u00f9 profonda: \"Oi! - scrive - ha svolto un importante ruolo simbolico nella politicizzazione della sottocultura skinhead. Prevedendo, per la prima volta, un focus per l'identit\u00e0 musicale skinhead che era \"white\" (bianca) - cio\u00e8, che non aveva niente a che fare con la presenza in occidente di immigrati indiani e ben poco collegamento con le radici musicali nere - Oi! ha fornito una focalit\u00e0 musicale per nuove prospettive della identit\u00e0 skinhead [e] un punto di inizio per l'avvio di un nuovo filone di musica rock di destra.\"\nL'associazione da parte dei mass-media tra Oi! e la politica di estrema destra ha avuto inizio a partire da un concerto di The Business, The 4-Skins, e The Last Resort tenutosi nel 4 luglio 1981 presso la Hambrough Tavern a Southall. In quell'occasione giovani asiatici locali lanciarono molotov e altri oggetti, credendo erroneamente che il concerto fosse un evento neo-nazista, anche a causa del fatto che alcuni spettatori avevano scritto slogan del \"National Front\" intorno alla zona. Anche se alcuni degli skinheads erano sostenitori di NF o BM, tra i circa 500 frequentatori del concerto c'erano anche skinheads di sinistra, skinheads neri, punk rockers, rockabillies, e giovani non affiliati a gruppi. Cinque ore di scontri lasciarono 120 persone ferite - tra cui 60 agenti di polizia - e l'osteria bruciata.\nIn seguito, molte bande Oi! condannarono il razzismo e il fascismo.\nQueste smentite, per\u00f2, vennero accolte con scetticismo a causa della uscita della compilation musicale \"Strength Thru Oi!\" (lett.: Forza attraverso OI!), pubblicata nel maggio 1981. Non solo il suo titolo era un gioco di parole riferito allo slogan nazista \"Strength Through Joy\" (Lett.: Forza attraverso la gioia), ma nella copertina vi era la presenza di Nicky Crane, un attivista skinhead BM che stava scontando una condanna a quattro anni per violenza razzista.\nIl critico Garry Bushell, responsabile della compilazione del disco, sostiene che il titolo \u00e8 stato un gioco di parole tratto dall'album dei The Skids intitolato appunto \"Strength Through Joy\", e che era ignaro dei riferimenti nazisti del titolo. Egli ha anche negato di conoscere l'identit\u00e0 dello skinhead raffigurato sulla copertina del disco fino a quando il suo volto \u00e8 stato pubblicato due mesi dopo dal Daily Mail.\nBushell, che era allora socialista, ha fatto notare l'ironia di essere bollato come un attivista di estrema destra da un giornale che \u00abin passato aveva sostenuto la camicia nera Oswald Mosley, l'invasione dell'Abissinia da parte di Mussolini e l\"'appeasement\" con Hitler fino allo scoppio della seconda guerra mondiale\u00bb.\nUn'altra fonte ulteriore per l'associazione popolare tra Oi! e il credo razzista o di estrema destra \u00e8 stata la band Skrewdriver, un gruppo punk-wave scioltosi nel 1979. Il suo cantante Ian Stuart Donaldson \u00e8 stato reclutato dal National Front - che fino ad allora non era riuscito ad arruolare alcuna banda Oi! - ricostituendo gli Skrewdriver come gruppo skinhead White Power. Seppure il gruppo condividesse attributi visivi e musicali con Oi!, afferma Bushell, \u00abessa era totalmente distinta da noi. Non avevamo nulla in comune se non una reciproca antipatia.\u00bb Donaldson e Crane sarebbero poi andati a fondare una rivista, \"Blood and Honour\" (\"sangue e onore\"), e un club skinhead \"violento e di strada\" con lo stesso nome, che organizzava concerti per Skrewdriver e altri simili gruppi razzisti come i No Remorse.\nA dimostrazione della attuale ambigua confusione tra Oi! e il movimento skinhead White Power da parte di alcuni giornalisti, l'Enciclopedia delle Organizzazioni politiche britanniche ed irlandesi si riferisce a questi gruppi definendoli \u00ab\"rumore bianco\" e bande di razzisti Oi!\u00bb."}
{"id": "63105", "revid": "1028602", "url": "https://it.wikipedia.org/wiki?curid=63105", "title": "Vittore di Fausania", "text": " \u00c8 venerato come santo dalla Chiesa cattolica.\nBiografia.\nLa localit\u00e0 \"Phausiana\" o \"Fausania\", \u00e8 legata alla storia di Olbia, distrutta dai Vandali verso il 455. In quella distruzione perirono gran parte dei cittadini; gli scampati si stabilirono nelle campagne vicine, nei pressi del fiume Pasana, dal quale si ritiene abbia preso il nome quella localit\u00e0, detta appunto Fausiana , Fausania o anche Phausania.\nChe quella gente scampata avesse avuto prima vescovi nella citt\u00e0 distrutta \u00e8 certo perch\u00e9 papa Gregorio I (san Gregorio Magno) in una sua lettera del giugno del 594 parla di \u00ab...una consuetudine di ordinarvi un vescovo, ma questa consuetudine \u00e8 cessata da lunghissimo tempo per le difficolt\u00e0 dei tempi.\u00bb La difficolt\u00e0 accennata nella lettera si riferisce senz'altro allo sfollamento dovuto alla distruzione della citt\u00e0, e al nuovo insediamento formato nella localit\u00e0 di Fausiana. \nA tale proposito il Papa esorta Gianuario, arcivescovo di Cagliari, a provvedere ad ordinare un nuovo pastore per quella chiesa. Viene eletto, appunto, Vittore, che si interess\u00f2 vivamente alla conversione dei pagani e difese i membri della sua comunit\u00e0 dalle ingiustizie che venivano commesse dai governatori bizantini. In una lettera dell'ottobre del 600, inviata dal Papa al preside della Sardegna, Spesindeo, si legge: \u00abPoich\u00e9 molti barbari e provinciali della Sardegna si affrettano ad abbracciare la fede cristiana con grande devozione, la vostra magnificenza si applichi con zelo in questa causa e concorra con impegno, insieme col nostro fratello e coepiscopo Vittore, nel convertire e battezzare quella gente\u00bb. (Ep. XI, 12).\nIn un'altra lettera dello stesso mese, il Papa esorta il prefetto d'Africa, Innocenzo ad estirpare le ingiustizie: \nVittore dunque appare ai devoti come un pastore zelante per il bene del suo popolo, ma anche padre premuroso, che corrispose pienamente alle aspettative del Papa, e lasci\u00f2 un segno presso i fedeli. Al Santo \u00e8 dedicata una chiesa campestre, nei pressi di Olbia, l'unica della zona ad aver conservato pressoch\u00e9 intatta la tipologia originaria del XVII secolo. Si trova, infatti, a pochi chilometri dalla citt\u00e0: risale all'epoca giudicale, ma fu completamente restaurata nel '600 e nell' '800.\nLa festa di \"santu Itt\u00e0ru\" (in gallurese), celebrata la domenica precedente il 15 maggio (san Simplicio) \u00e8 assai pittoresca e frequentata. \nLa chiesina era il centro di una \"curtes\", piccolo paese agricolo con altri edifici. Nell'interno si ammirano due statue del santo vescovo, una delle quali piuttosto antica. Nella basilica di San Simplicio, a Olbia, si pu\u00f2 ancora vedere un affresco con i ritratti di Simplicio e Vittore, primi titolari della diocesi di Fausania."}
{"id": "63109", "revid": "228587", "url": "https://it.wikipedia.org/wiki?curid=63109", "title": "San Vittore", "text": ""}
{"id": "63110", "revid": "1305772", "url": "https://it.wikipedia.org/wiki?curid=63110", "title": "San Roberto", "text": ""}
{"id": "63111", "revid": "1516566", "url": "https://it.wikipedia.org/wiki?curid=63111", "title": "San Marco (disambigua)", "text": ""}
{"id": "63112", "revid": "1862310", "url": "https://it.wikipedia.org/wiki?curid=63112", "title": "San Giorgio (disambigua)", "text": ""}
{"id": "63115", "revid": "287204", "url": "https://it.wikipedia.org/wiki?curid=63115", "title": "San Carlo", "text": ""}
{"id": "63116", "revid": "125936067", "url": "https://it.wikipedia.org/wiki?curid=63116", "title": "San Francesco (disambigua)", "text": ""}
{"id": "63117", "revid": "1494169", "url": "https://it.wikipedia.org/wiki?curid=63117", "title": "Sant'Enrico", "text": ""}
{"id": "63119", "revid": "1318658", "url": "https://it.wikipedia.org/wiki?curid=63119", "title": "San Michele (disambigua)", "text": ""}
{"id": "63121", "revid": "640277", "url": "https://it.wikipedia.org/wiki?curid=63121", "title": "Oradea", "text": "Oradea o anche Oradea Mare (in ungherese \"Nagyv\u00e1rad\", in tedesco \"Gro\u00dfwardein\", in latino \"Magnovaradinum\", in italiano storico \"Gran Varadino\") \u00e8 un municipio della Romania, capoluogo del distretto di Bihor e della regione storica del Cri\u0219ana (tradizionalmente inglobata nella Transilvania). La citt\u00e0 ha una popolazione di (al 2016) abitanti. Nel 2005 \u00e8 stata istituita la zona metropolitana di Oradea che comprende Oradea e 11 comuni ad essa limitrofi.\nGeografia fisica.\nLa citt\u00e0 si trova vicino al confine ungherese, sul fiume Cri\u015ful Repede, \"Cri\u015f veloce\".\nStoria.\nOradea viene menzionata per la prima volta, in latino, come \"Varadinum\" nel 1113.\nLa Cittadella di Oradea, le cui rovine sono tutt'oggi visibili, si trova menzionata per la prima volta nel 1241 per l'inizio di rapidi lavori di restauro e di consolidamento resisi necessari per difendere la citt\u00e0 dall'attacco dei Mongoli e dei Tartari. Il vescovo pugliese \"Rogerius\" descrive la distruzione della citt\u00e0 da parte dei tartari nella sua \"Carmen Miserabile\". La fortezza di Oradea fu il luogo di sepoltura della dinastia Arpadi, re di Ungheria e fu luogo di pellegrinaggio consacrato da San Ladislao, santo protettore della citt\u00e0, per la cultura romano-cattolica. Fu nel rinascimento una celebre biblioteca creata dal vescovo Andrea Scolari, dove studi\u00f2 il futuro re d'Ungheria Mattia Corvino. Sempre da questa citt\u00e0, dalla sua biblioteca e dalle sue statue di bronzo prese avvio poetico Janus Pannonius, prima di partire per l'Italia. Tuttavia fino al XVI secolo non ha inizio una vera e propria crescita urbanistica.\nQui ebbe luogo nel 1569 una celebra disputa tra il protestantesimo moderato e quello radicale - la \"disputatio di Varadino\", alla presenza del principe Giovanni Sigismondo. Il vincitore della disputa fu il protestantesimo radicale e pacifista, l'unitarianesimo, al quale aderirono dopo la disputa 3000 persone.\nNel corso del XVIII secolo, soprattutto grazie agli intraprendenti vescovi (in particolare P\u00e1l Forg\u00e1ch e Adam Pata\u010di\u0107), la citt\u00e0 fior\u00ec architettonicamente e urbanisticamente.\nL'ingegnere viennese Franz Anton Hillebrandt progett\u00f2 una citt\u00e0 in stile barocco e, a partire dal 1752, molte costruzioni degne di nota vennero costruite, quali la cattedrale cattolica e il palazzo vescovile cattolico.\nMonumenti e luoghi d'interesse.\nOradea ha edifici storici di grande interesse, maggiormente di stile art-nouveau e barocco, reminiscenze dell'epoca durante la quale la citt\u00e0 fu parte dell'Ungheria prima e dell'Impero austro-ungarico poi.\nTra gli architetti pi\u00f9 importanti che vi lavorarono vi sono K\u00e1lm\u00e1n Riman\u00f3czy, padre e figlio, che costruirono per esempio il palazzo del vescovado greco-cattolico, il centro commerciale, la sinagoga neologa, il palazzo del vescovado ortodosso, il palazzo in stile veneziano che porta il suo nome. Da ricordare anche la coppia di artisti Komor Marcell e Jakab Dezs\u0151 architetti del bellissimo complesso Aquila Nera.\nDurante il comunismo e nei primi anni della transizione della Romania del post-comunismo, molti di questi edifici storici vennero abbandonati. Dopo il 2002, quando la Romania entr\u00f2 in un periodo di boom economico, molti di questi palazzi vennero ristrutturati anche da multinazionali e da banche europee e riportati allo splendore originale.\nPrincipali attrazioni.\nLa citt\u00e0 ha molte attrazioni turistiche, come il centro benessere di B\u0103ile Felix situato appena fuori dal centro abitato, raggiungibile via treno e con la macchina.\nAltri siti di interesse sono:\nSociet\u00e0.\nEtnie.\nPopolazione di maggioranza ungherese nel passato, dopo l'unione nel 1918 con la Romania e dopo lo sterminio degli ebrei (un quarto circa della popolazione) da parte dei nazisti durante il periodo in cui la citt\u00e0 era tornata a far parte dell'Ungheria. Con la restituzione alla Romania, nel 1945, si \u00e8 incentivata una forte immigrazione interna rumena che ha cambiato la composizione etnica della citt\u00e0. I dati statistici confermano questo mutamento della composizione etnica:\nGeografia antropica.\nQuartieri.\nLa citt\u00e0 \u00e8 composta dai seguenti quartieri (\"cartiere\" in rumeno):\nInfrastrutture e trasporti.\nI collegamenti del trasporto pubblico sono effettuati dalla OTL. Si tratta di cinque linee del tram (1R, 1N, 2, 3R, 3N) ed alcune di autobus. La citt\u00e0 ha tre stazioni ferroviarie, la Centrale, la Ovest e la Est. La stazione ovest \u00e8 situata nel quartiere di Io\u015fia e la stazione centrale (chiamata 'Oradea') nel centro della citt\u00e0, vicino al quartiere di Vie. \u00c8 presente anche un aeroporto internazionale (ex aeroporto militare) appena fuori citt\u00e0.\nEconomia.\nOradea \u00e8 stata per lungo tempo una delle citt\u00e0 pi\u00f9 ricche prima dell'Ungheria e poi della Romania, soprattutto grazie alla sua posizione (al confine con l'Ungheria), che la rende un punto di passaggio obbligato verso l'Europa occidentale. Dopo il 1989, Oradea ha visto un ulteriore miglioramento economico, non tanto in termini di industrie, quanto nel settore del terziario e dei servizi, per via della presenza di un numero non trascurabile di consumatori.\nOradea ha un tasso di disoccupazione del 6,0%, sensibilmente pi\u00f9 basso della media in Romania ma pi\u00f9 alto di quello della regione del Bihor, la cui media si attesta intorno al 2%. Oradea al momento realizza circa il 63% del PIL del Bihor, pur avendo soltanto il 34,5% della popolazione. Le industrie principali sono quelle relative alla produzione di mobili, al settore tessile e dell'abbigliamento, calzature, alimentari e informatiche.\nNel 2003 \u00e8 stato aperto a Oradea il primo grande centro commerciale della citt\u00e0, il \"Lotus Market\". Sono stati aperti anche tanti supermarket e 2 magazzini all'ingrosso.\nAmministrazione.\nGemellaggi.\nOradea \u00e8 gemellata con le seguenti citt\u00e0:"}
{"id": "63124", "revid": "767487", "url": "https://it.wikipedia.org/wiki?curid=63124", "title": "Valvola aortica", "text": "La valvola semilunare aortica o valvola aortica (diametro di 20\u00a0mm) permette il flusso sanguigno dal cuore verso il sistema circolatorio.\nL'orifizio aortico \u00e8 posto antero-medialmente rispetto all'orifizio atrioventricolare, si trova sullo stesso piano orizzontale e collega l'aorta al ventricolo sinistro, la valvola ha una struttura a nido di rondine. Come l'orifizio polmonare \u00e8 provvisto di lembi valvolari semilunari, che con la parte convessa corrispondono al ventricolo, mentre la parte concava guarda la parete del vaso: seni aortici (chiamati anche seni di Valsalva) delimitano le piccole sacche formate dalle cuspidi della valvola (da qui originano le arterie coronarie).\nOgni lembo valvolare costituisce una valvola e la loro posizione sfalsata assicura la chiusura del vaso impedendo il rigurgito del sangue nel ventricolo. Hanno una caratteristica forma a semiluna, da cui deriva il nome.\nI tre lembi hanno un ispessimento fibroso, detto nodulo di Aranzio, che, a valvola chiusa, rende pi\u00f9 completa la sua chiusura.\nIl focolaio di auscultazione corrisponde al II spazio intercostale destro in vicinanza dello sterno."}
{"id": "63125", "revid": "287204", "url": "https://it.wikipedia.org/wiki?curid=63125", "title": "Valvola polmonare", "text": "La valvola semilunare polmonare o valvola polmonare (diametro di 20\u00a0mm) permette il flusso sanguigno dal cuore verso la circolazione polmonare. \u00c8 regolarmente circolare; i tre lembi che la compongono l'uno \u00e8 anteriore e gli altri due posteriori, destro e sinistro \nL'ispessimento fibroso che si trova nel margine libero prende il nome di nodulo di Morgagni: \u00e8 meno prominente e sviluppato di quello che si trova nei corrispondenti lembi della valvola aortica, chiamato in questa posizione \"Nodulo di Aranzio\".\nIl focolaio di ascoltazione della semilunare polmonare corrisponde al focolaio anatomico ed \u00e8 situato presso il II spazio intercostale sinistro nelle vicinanze dello sterno."}
{"id": "63132", "revid": "105694379", "url": "https://it.wikipedia.org/wiki?curid=63132", "title": "Morando (nome)", "text": "Origine e diffusione.\nDal nome medievale \"Morando\" (con una variante in \"Morante\"), modellato sul francese \"Morand\" o \"Morant\" ma di etimologia incerta.\nSecondo alcune fonti, la radice \"Mor-\" andrebbe accostata al latino \"maurus\" (\"moro\" in italiano) e il nome Morando, in questo senso, sarebbe affine ai pi\u00f9 noti Mauro e Maurizio. Tenendo conto della sua provenienza nordica, tuttavia, sembra pi\u00f9 probabile un'origine franca o germanica, anche se in tal caso non \u00e8 facile formulare delle ipotesi: il suffisso \"-ando\", ad ogni modo, non \u00e8 affatto raro nell'onomastica di origine franco-germanica, basti pensare ai nomi Armando, Fernando, Orlando, etc. Sulla scia di un'origine nordica, inoltre, si \u00e8 pensato anche a una derivazione celtica per il nome Morando, tratta dai termini \"mawr\" e \"and\" e dal significato di \"porta altera\".\nIn Italia, ad ogni modo, la diffusione di questo nome \u00e8 legata storicamente alla letteratura cavalleresca francese, dove appunto vi era un personaggio di nome \"Morando\" (\"Morand\" in francese): va ricordato, a questo proposito, che l'epica cavalleresca fu un genere molto popolare nel Medioevo e spesso offr\u00ec diversi spunti per i nomi di persona in uso in Italia.\nMorando \u00e8 anche un cognome italiano, diffuso per lo pi\u00f9 nel Nord Italia (soprattutto fra Piemonte, Liguria e Veneto).\nOnomastico.\nL'onomastico viene festeggiato il 3 giugno in onore di San Morando di Alsazia."}
{"id": "63133", "revid": "780783", "url": "https://it.wikipedia.org/wiki?curid=63133", "title": "Amstel Gold Race", "text": "L'Amstel Gold Race \u00e8 una corsa in linea maschile di ciclismo su strada che si tiene nella provincia del Limburgo, nei Paesi Bassi, ogni anno nel mese di aprile.\n\u00c8 una delle tre classiche delle Ardenne, insieme a Freccia Vallone e Liegi-Bastogne-Liegi, e dal 2005 fa parte del circuito UCI ProTour, sostituito, dalla stagione 2011, dall'UCI World Tour.\nStoria.\nDeve il suo nome alla Amstel, casa produttrice di birra, che la sponsorizza fin dalla sua prima edizione, disputata il 30 aprile 1966. Ha fatto parte della Coppa del mondo di ciclismo su strada fin dal 1989 e, con l'abolizione di quest'ultima, \u00e8 stata inserita nel calendario del circuito UCI ProTour prima, e di quello World Tour poi.\nPrimatista di vittorie della competizione \u00e8 l'olandese Jan Raas, con cinque vittorie, di cui quattro consecutive.\nPercorso.\nNel corso degli anni il tracciato di gara, caratterizzato dalle frequenti c\u00f4tes, brevi strappi collinari che caratterizzano il sud dei Paesi Bassi, ha subito numerosi cambiamenti. Dal 2003 la sede di arrivo \u00e8 posta a Valkenburg aan de Geul, sulla collina del Cauberg, nel Limburgo; precedentemente l'arrivo era a Maastricht che, comunque, rimane sede di partenza della classica olandese. Dal 2013 al 2016 l'arrivo \u00e8 stato posto circa 1,5\u00a0km dopo la cima del Cauberg, cos\u00ec come avvenuto per i campionati del mondo del 2012. Nell'edizione 2017, tuttavia, il percorso \u00e8 stato modificato, con l'ultimo passaggio sul Cauberg anticipato a circa 19\u00a0km dal traguardo.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021\""}
{"id": "63136", "revid": "1155", "url": "https://it.wikipedia.org/wiki?curid=63136", "title": "Cobitidae", "text": "La famiglia Cobitidae comprende oltre 250 specie di pesci ossei d'acqua dolce appartenenti all'ordine Cypriniformes.\nDistribuzione e habitat.\nI Cobitidi sono diffusi nelle acque dolci del continente euroasiatico e in nord Africa (Marocco). Sono specie bentoniche: vivono principalmente sul fondo, tra le piante acquatiche o insabbiati nel letto del corso d'acqua.\nNelle acque italiane sono presenti alcune specie: \"Cobitis bilineata\", \"Cobitis zanandreai\" e \"Sabanejewia larvata\" (autoctone) e \"Cobitis taenia\", \"Misgurnus fossilis\" e \"Misgurnus anguillicaudatus\" (alloctone).\nDescrizione.\nL'aspetto di questi pesci varia da normalmente affusolato a serpentiforme fino addirittura a vermiforme (come nel genere \"Pangio\"). La bocca \u00e8 piccola, in posizione leggermente infera (rivolta in basso) e circondata da 3 paia di barbigli, che in alcune specie possono arrivare a 6 paia. Dietro l'occhio \u00e8 presente una spina difensiva che pu\u00f2 essere eretta all'occorrenza. Le scaglie sono molto piccole. La linea laterale pu\u00f2 essere poco sviluppata in certe specie.\nLe dimensioni variano secondo la specie, con un gap importante: dai 2,2\u00a0cm di \"Lepidocephalichthys zeppelini\" ai 56\u00a0cm di \"Lepidocephalichthys manipurensis\" ma le dimensioni medie si attestano sui 10\u201312\u00a0cm.\nBiologia.\nTipica dei Cobitidae \u00e8 la \"respirazione intestinale\" che consiste nell'inghiottire aria dalla superficie, praticata in caso di scarsit\u00e0 di ossigeno disciolto nell'acqua e di conseguente insufficienza della normale respirazione branchiale. L'ossigeno viene assorbito dall'epitelio intestinale e l'aria esausta fuoriesce dall'ano sotto forma di bollicine.\nRiproduzione.\nI maschi di alcune specie nell'epoca della riproduzione presentano dei tubercoli sulle pinne simili ai tubercoli nuziali dei Cyprinidae.\nAcquariofilia.\nMolte specie sono commercializzate in acquario: tra queste numerosi esponenti dei generi \"Botia\", \"Pangio\", \"Syncrossus\", \"Yasuhikotakia\".\nIn acquario vengono usati anche per combattere la presenza troppo numerosa di piccole gasteropodi invadenti.\nLa riproduzione delle specie in vasca \u00e8 un evento abbastanza raro, anche se ci\u00f2 avviene negli allevamenti, molti fornitori preferiscono acquistarne numerose quantit\u00e0 pescate nei luoghi d'origine, a un basso costo.\nUtilizzo nella pesca.\nI cobiti di piccola taglia vengono utilizzati come esca viva dai pescatori sportivi di fiume o lago, per la cattura di pesci predatori come trote, pesci persici, black bass o lucci \nTassonomia.\nLa famiglia Cobitidae comprende 252 specie, suddivise in x generi e in 2 sottofamiglie:sottofamiglie:"}
{"id": "63137", "revid": "124709215", "url": "https://it.wikipedia.org/wiki?curid=63137", "title": "Festivit\u00e0 ebraiche", "text": "La religione ebraica prescrive numerose \"festivit\u00e0\", intese come giorni in cui si ricorda un avvenimento particolare o un particolare momento dell'anno. Il termine \"festivit\u00e0\" non deve far pensare che tutte queste ricorrenze siano felici: alcuni infatti sono giorni di lutto e Digiuno ebraici a ricordo di momenti tragici nella vita del popolo ebraico.\nEssendo riferite al calendario ebraico, di tipo calendario lunisolare e non anno solare come il comune calendario gregoriano, le feste ebraiche non corrispondono ai giorni secondo i mesi non ebraici dell'anno detto anche \"civile\": quindi le ricorrenze ebraiche non corrispondono a quelle di altre religioni, almeno non nei vari calendari, come descritto. Le festivit\u00e0 possono essere divise in vari gruppi a seconda della loro importanza.\nLe festivit\u00e0 ebraiche nella Bibbia.\nCos\u00ec come lo spazio sacro \u00e8 organizzato attraverso i santuari, il tempo sacro viene scandito dalle feste.\nLe fonti bibliche che fanno riferimento alle feste sono di due tipi diversi: esistono le prescrizioni dei libri apodittici e quanto sta scritto nei libri storici. Ma solo alcune delle feste ebraiche che si conoscono sono nominate in questi testi: la Pasqua e la festa degli Azzimi, quella delle Settimane, il Capodanno e la festa delle Capanne. Per questi tre momenti festivi, secondo il dettato di \"Deuteronomio\", 16 era prescritta la visita del santuario\nI tre periodi di festa (Pasqua, Pentecoste e feste autunnali) che menziona la Bibbia sono \"legate al ritmo annuale dell'economia agropecuaria\". La \"pesa\u1e25\" \u00e8 una festa primaverile, che celebra la ricchezza del gregge in espansione. Pentecoste \u00e8 una festa delle primizie della terra. In autunno si svolgono il Capodanno (\"festa dello squillo di tromba\" o \"festa della grande adunanza\") e la festa delle Capanne (festa del raccolto). Si tratta di feste che si svolgono in pi\u00f9 giorni e che prevedono l'astensione dal lavoro e dalle pratiche del sacrificio. La prescrizione di vivere in capanne \u00e8 comune ad altre feste di popoli mediterranei.\nNella Bibbia \u00e8 ravvisabile un tentativo di rilettura delle antiche feste tradizionali in funzione di collegamento agli episodi pi\u00f9 significativi della storia del popolo ebraico, anche se solo la Pasqua \u00e8 legata in modo esplicito alla fuga dall'Egitto. Oltre a poter presumere che lo schema delle feste pre-esiliche fosse appunto scandito dai tempi dell'agricoltura, non si pu\u00f2 definire meglio questo calendario: un documento epigrafico, detto Calendario di Gezer (probabilmente del X secolo a.C.), scoperto ai primi del XX secolo dall'irlandese Robert Alexander Stewart Macalister, non aiuta a intendere lo schema delle feste, poich\u00e9 non le menziona.\nCiclo sabbatico.\nC'\u00e8 infine da tenere conto della sacralit\u00e0 del sabato, fondata sul dettato di \"Genesi\", : anche l'uomo si asterr\u00e0 dal lavoro, cos\u00ec come accade nei periodi di festa. \u00c8 inoltre vietato accendere fuochi. Diversi sono i passi biblici che fanno riferimento al riposo settimanale. Il ciclo del sette si ripete: il settimo anno \u00e8 anno sabbatico e prevede la remissione dei debiti fra Israeliti (la terra alienata veniva riconsegnata a chi l'aveva perduta). Inoltre, i campi riposavano: poveri e animali si nutriranno dei prodotti spontanei. Infine, il settimo anno sabbatico era il giubileo.\nElenco.\nSi sono aggiunte, in epoca moderna, alcune feste non a carattere prettamente religioso ma legate all'esistenza dello Stato di Israele o di ci\u00f2 che, in epoca moderna, \u00e8 accaduto al popolo ebraico:"}
{"id": "63139", "revid": "396099", "url": "https://it.wikipedia.org/wiki?curid=63139", "title": "Ingegneria ambientale", "text": "L'ingegneria ambientale, conosciuta in Italia anche con il nome di ingegneria per l'ambiente e il territorio, \u00e8 una branca dell'ingegneria che nasce dall'esigenza di soddisfare la necessit\u00e0, propria di ogni paese industriale ed avanzato, di professionisti capaci di operare in un contesto delicato e dall'importanza ormai sempre crescente come quello ambientale. In particolare l'ingegneria ambientale fornisce metodi e strumenti per l'analisi e la gestione dei grandi rischi connessa alla salvaguardia dell'ambiente costruito e dell'ambiente naturale e delle sue componenti, per valutazioni di impatto ambientale delle opere derivanti dall'ingegnerizzazione del territorio e per il monitoraggio ambientale delle risorse naturali.\nDescrizione.\nL'ingegnere ambientale pu\u00f2 svolgere la sua attivit\u00e0 professionale come libero professionista, oppure all'interno di enti pubblici o privati, tra cui studi professionali per la progettazione, pianificazione, esecuzione e gestione di opere, sistemi di rilievo, di controllo e di monitoraggio dell'ambiente e del territorio, di difesa del suolo, di gestione dei rifiuti, delle materie prime e delle risorse ambientali, geologiche ed energetiche e per la valutazione degli impatti e della compatibilit\u00e0 ambientale di piani e di opere; pu\u00f2 inoltre collaborare alla realizzazione e alla gestione delle infrastrutture e dei servizi di trasporto.\nIn particolare, grazie alle competenze professionali acquisite, \u00e8 in grado di occuparsi delle opere connesse alla difesa dalle catastrofi naturali, alla gestione razionale ed ecocompatibile delle risorse rinnovabili o non rinnovabili, delle attivit\u00e0 antropiche finalizzate alla produzione di semilavorati, all'utilizzazione del suolo e sottosuolo, alla realizzazione degli interventi di riduzione dei rischi ambientali e di garanzia alla salute e alla qualit\u00e0 della vita, e lo sviluppo di studi d'impatto ambientale.\nAltre attivit\u00e0 riguardano la protezione, il recupero e il ripristino ambientale e le eventuali riconversioni delle attivit\u00e0 antropiche in relazione ai loro impatti negativi, al recupero di materiali e di energie non assimilati nel ciclo di utilizzazione, trasformazione e consumo antropico, alla gestione dei flussi di materia e di energia da asportare o introdurre o movimentare in modo da minimizzare gli impatti negativi sugli ecosistemi e il consumo di risorse, alla realizzazione e la gestione di sistemi informativi territoriali, reti di monitoraggio e rilevamenti metrici del territorio, alla progettazione dell'acquisizione, la gestione e l'elaborazione di dati finalizzati a indagini ambientali e territoriali, all'interpretazione e la descrizione del funzionamento delle reti di trasporto.\nCampi applicativi.\nTelerilevamento.\nIl telerilevamento si occupa dello studio della superficie terrestre a partire da immagini riprese da aerei o satelliti artificiali. La distanza dell'osservatore dalle informazioni raccolte pu\u00f2 andare da alcuni metri (\"proximal sensing\") fino a migliaia di chilometri (re\"mote sensing\"), come nel caso delle osservazioni effettuate dai satelliti. Queste immagini possono avere diverse caratteristiche ma si basano sempre sulle informazioni contenute nello spettro elettromagnetico (visibile, infrarosso, microonde). Solitamente il rilievo prevede tre fasi distinte:\nIl telerilevamento consente di realizzare le mappe tematiche del territorio, ad esempio, mappe della vegetazione, del territorio urbanizzato, delle acque, dei suoli nudi, della distribuzione della temperatura atmosferica, dell'umidit\u00e0 dei suoli e cos\u00ec via. Una caratteristica interessante \u00e8 la possibilit\u00e0 del controllo multitemporale, cio\u00e8 dell'osservazione della stessa zona in tempi diversi. A tale proposito \u00e8 da notare che dal 1972 il nostro pianeta \u00e8 visto regolarmente con cadenza circa bisettimanale da satelliti della serie Landsat.\nL'ingegnere ambientale dispone, quindi, di un mezzo di indagine per valutare in maniera quali-quantitativa il territorio sul quale \u00e8 chiamato ad operare, e controllare gli effetti prodotti sull'ambiente da interventi antropici o eventi naturali.\nPer esempio, in caso di inondazioni \u00e8 possibile conoscere la vastit\u00e0 e la distribuzione del fenomeno con osservazione in banda radar. In altri casi \u00e8 possibile valutare, prima del raccolto, la quantit\u00e0 di prodotti agricoli che si stima di poter raccogliere. In altri casi ancora vengono mappati fenomeni di inquinamento, potendo arrivare a localizzare la sorgente e l'estensione del fenomeno, operando poi a partire da tali informazioni.\nPercorso accademico.\nGli studi di base per questa disciplina sono fondamentalmente materie come: analisi matematica, fisica, chimica, geotecnica, idraulica, idrologia, costruzioni idrauliche, geologia, topografia, fisica tecnica, ingegneria sanitaria, scienza delle costruzioni, tecnica delle costruzioni, elettromagnetismo, macchine e sistemi energetici.\nL'ingegnere ambientale proseguir\u00e0 il suo percorso accademico affrontando discipline progettuali come: acquedotti e fognature, costruzioni di terra, cave, discariche, stabilit\u00e0 dei pendii, opere di sostegno, scavi, gallerie, costruzioni idrauliche, idrologia, sistemazioni idrauliche di torrenti, fiumi e versanti, impianti di potabilizzazione e depurazione delle acque, geodesia, analisi e pianificazione territoriale, tecnica del controllo ambientale, gestione e termovalorizzazione dei rifiuti, inquinamento atmosferico, bonifica dei siti inquinati, energie rinnovabili ecc...\nItalia.\nL'ingegneria ambientale in Italia, denominata anche \"ingegneria per l'ambiente e il territorio\", nasce dal precedente corso di studi universitario in ingegneria mineraria, soppresso con il Decreto del presidente della Repubblica 20 maggio 1989 nonostante la contrariet\u00e0 di molti professori e ricercatori universitari dell'ambito industriale-minerario e non solo."}
{"id": "63140", "revid": "339392", "url": "https://it.wikipedia.org/wiki?curid=63140", "title": "Popolo ebraico", "text": ""}
{"id": "63141", "revid": "174925", "url": "https://it.wikipedia.org/wiki?curid=63141", "title": "Depurazione", "text": "La depurazione \u00e8 il sistema tecnologico che, a mezzo di opportuni impianti detti impianti di depurazione, si realizza e si attiva per eliminare dai sistemi liquidi e gassosi sostanze estranee o inquinanti. Si svolge un processo composto da una serie di azioni programmate di carattere meccanico, chimico-fisico e biologico. Gli impianti di depurazione pi\u00f9 comuni si possono dividere in due grandi classi, a seconda di ci\u00f2 che si deve depurare: aria o acqua.\nEsistono anche depurazioni del suolo o sottosuolo o, pi\u00f9 in generale, di ogni altro sistema inquinato, ad esempio la depurazione dell'acciaio (detta affinazione); in ogni caso l'aria e l'acqua, riguardando la loro caratteristica di necessit\u00e0 alla vita sulla Terra, rimangono preponderanti come classi degli impianti di depurazione.\nDepurazione dell'aria.\nLa depurazione dell'aria comprende diverse operazioni di separazione gas-solido, tra cui:\nDepurazione dell'acqua.\nLa depurazione dell'acqua pu\u00f2 riguardare:\nAlcuni dei risultati ottenibili sono: abbattimento dell'ammoniaca, dell'azoto, dello zolfo, dei metalli in soluzione ed eliminazione dei fosfati.\nNella depurazione degli scarichi urbani si procede linearmente a stadi successivi, nei quali avvengono specifiche azioni e reazioni: separazione meccanica dei grossolani, sedimentazione, digestione batterica, ossidazione (fisica, meccanica e microbiologica), filtraggi, disinfezioni finali (ipoclorito di sodio, acido peracetico, ozono, raggi ultravioletti).\nTutti i processi coinvolti nel ciclo depurativo non sono altro che gli stessi che avvengono normalmente in natura, ma massimizzati in velocit\u00e0 e resa all'interno dell'impianto di depurazione."}
{"id": "63145", "revid": "2075278", "url": "https://it.wikipedia.org/wiki?curid=63145", "title": "Guinness dei primati", "text": "Il Guinness dei primati () \u00e8 un libro edito annualmente, dal 27 agosto 1955, che raccoglie tutti i primati del mondo, da quelli naturali a quelli umani, a quelli pi\u00f9 originali.\nStoria.\nL'idea di collezionare ogni possibile tipo di primato venne a Hugh Beaver (amministratore delegato delle birrerie Guinness di Dublino) il 4 maggio 1951 il quale, durante il ricevimento che segu\u00ec una battuta di caccia, osserv\u00f2 come alcuni pivieri dorati fossero riusciti a fuggire grazie alla loro velocit\u00e0; nacque cos\u00ec tra gli astanti una discussione tesa a definire se il piviere dorato fosse o meno l'uccello pi\u00f9 veloce esistente in Europa. Il nome Guinness deriva dalle birrerie Guinness di Hugh Beaver; per\u00f2 da molti anni il libro e l'industria non sono pi\u00f9 associati. I nuovi editori del libro hanno deciso di mantenere il nome per mantenere i legami col passato, mentre le birrerie non hanno protestato perch\u00e9 lo hanno visto come un modo vantaggioso di farsi pubblicit\u00e0 senza essere sponsor del libro.\nHugh pens\u00f2 che queste discussioni dovessero essere molto frequenti ed ebbe l'idea di creare un libro dove chiunque potesse soddisfare la propria curiosit\u00e0 in ambito di record. Cos\u00ec si rivolse ai gemelli Norris e Ross McWhirter, specialisti di record di atletica, e a loro affid\u00f2 la stesura della prima edizione del \"Guinness dei primati\".\nIl libro usc\u00ec il 27 agosto 1955: il successo fu istantaneo; anche dopo la scomparsa dei McWhirter, il testo \u00e8 il libro soggetto a copyright pi\u00f9 venduto al mondo (ed il terzo in assoluto dopo Bibbia e Corano), avendo venduto pi\u00f9 di 100 milioni di copie in 100 paesi diversi (il record \u00e8 esibito nello stesso libro).\nNell'edizione del 2007, vengono battuti due tra i pi\u00f9 famosi record del \"Guinness dei primati\": l'uomo vivente pi\u00f9 alto del mondo (Bao Xishun, 2,36\u00a0m, superato nel 2008 da Leonid Stadnik, 2,57\u00a0m) e l'uomo pi\u00f9 tatuato del mondo (Lucky Diamond Rich). Il primo per\u00f2 verr\u00e0 annullato dopo il rifiuto dell'ucraino di sottoporsi ad altre misurazioni.\nInoltre, dal 1955, quando fu pubblicata la prima edizione del libro, alcuni record non sono ancora cambiati; fra questi: l'eclissi solare pi\u00f9 lunga.\nEdizione.\nL'edizione principale \u00e8 in lingua inglese, ma il libro \u00e8 stato tradotto in 37 lingue diverse (le ultime lingue aggiunte sono arabo e ungherese, presenti nel libro dal 2007): arabo, azero, bulgaro, cinese, croato, ceco, danese, olandese, estone, figiano, filippino, finlandese, francese, tedesco, greco, ebraico, ungherese, islandese, italiano, giapponese, coreano, lettone, lituano, norvegese, Persiano, polacco, portoghese, rumeno, russo, slovacco, sloveno, spagnolo, svedese, tamil e turco.\nProgramma televisivo.\nIl libro ha anche una variante televisiva: in ben 35 paesi sono stati creati programmi ispirati ad esso. \nIn Italia viene mandato in onda \"Ultimate Guinness World Records\" su GXT, canale Sky, una versione italiana dello show sui record, mentre Canale 5 nella primavera 2008, dopo il successo della puntata pilota, ha trasmesso 3 puntate de \"Lo show dei record\" (un format di Europroduzione esportato in diversi paesi) dedicate ad alcuni Guinness, e visto lo straordinario successo, \u00e8 stato ripetuto ogni anno.\nVideogioco.\nNel 2008 \u00e8 uscito il videogioco ufficiale chiamato \"Guinness World Record - Il videogioco\" per Wii, Nintendo DS, PlayStation 3 e iPhone e Android."}
{"id": "63147", "revid": "1005847", "url": "https://it.wikipedia.org/wiki?curid=63147", "title": "Statuto delle Nazioni Unite", "text": "Lo Statuto (o Carta) delle Nazioni Unite \u00e8 l'accordo istitutivo dell'\"Organizzazione delle Nazioni Unite\" (ONU). \u00c8 un trattato e quindi, secondo le normative di diritto internazionale \u00e8 vincolante per tutti gli Stati che lo hanno ratificato. Tuttavia, quasi tutti i paesi del mondo hanno ormai aderito all'ONU, per cui la sua validit\u00e0 \u00e8 pressoch\u00e9 universale.\nStoria.\nFu firmato a San Francisco il 26 giugno 1945 da 50 dei 51 paesi membri (la Polonia, non presente alla conferenza, firma ad ottobre del 1945) a conclusione della Conferenza delle Nazioni Unite sull'Organizzazione Internazionale. Entr\u00f2 in vigore il 24 ottobre 1945, dopo la ratifica da parte dei 5 membri permanenti del Consiglio di Sicurezza (Cina, Francia, Unione Sovietica, Regno Unito e Stati Uniti) e della maggioranza degli altri Stati firmatari.\nStruttura dello Statuto.\nLo statuto comincia con un preambolo, vagamente somigliante al preambolo della Costituzione degli Stati Uniti.\n\u00c8 composto da 111 articoli suddivisi in capitoli.\n\u00c8 integrato dallo Statuto della Corte Internazionale di Giustizia, il cui funzionamento e organizzazione sono disciplinati dal capitolo XIV.\nUso della forza.\nNella Carta bisogna distinguere le disposizioni relative all'uso della forza, che riguardano gli Stati individualmente considerati, da quelle relative al sistema di sicurezza collettiva che fa capo al Consiglio di sicurezza.\nAl primo gruppo appartengono le disposizioni che stabiliscono un divieto generale di usare la forza nelle relazioni internazionali e le relative eccezioni. Il divieto \u00e8 stabilito dall'art. 2, par. 4, mentre le eccezioni hanno per oggetto la legittima difesa individuale e collettiva (art. 51), e le azioni contro Stati ex nemici, di cui all'art. 107 della Carta.\nIl sistema di sicurezza collettiva, di cui al Capitolo VII della Carta, fa perno sugli artt. 39 e ss., incluso il ricorso alla forza esercitato direttamente dal Consiglio di sicurezza (art. 42). Questa categoria di azioni coercitive presuppone, per\u00f2, l'operativit\u00e0 di alcune disposizioni che non hanno mai trovato attuazione. A ci\u00f2 si aggiungono alcune disposizioni del Capitolo VIII, relative alle azioni coercitive intraprese dalle organizzazioni regionali o in virt\u00f9 di accordi regionali, azioni devono essere autorizzate dal Consiglio di sicurezza.\nLo Statuto afferma principi di base del diritto internazionale quali il rispetto reciproco tra Stati, l'integrit\u00e0 territoriale, la sovranit\u00e0 degli altri paesi, la non ingerenza negli affari interni altrui.\nRatifiche da parte degli stati nazionali.\nItalia.\nLa Repubblica Italiana ratific\u00f2 il trattato internazionale con la legge 17 agosto 1957, n. 848."}
{"id": "63148", "revid": "5", "url": "https://it.wikipedia.org/wiki?curid=63148", "title": "Emorragia nasale", "text": ""}
{"id": "63152", "revid": "2184720", "url": "https://it.wikipedia.org/wiki?curid=63152", "title": "Acido acetilsalicilico", "text": "L'acido acetilsalicilico o ASA (comunemente noto con il nome commerciale di Aspirina, italianizzato da Aspirin, il primo nome commerciale di larga diffusione tedesco) \u00e8 un farmaco antinfiammatorio non-steroideo (FANS) della famiglia dei salicilati.\nStoria.\nErodoto nelle \"Storie\" narrava che esisteva un popolo stranamente pi\u00f9 resistente di altri alle comuni malattie, che era solito mangiare le foglie di salice. Ippocrate, considerato il padre della medicina, descrisse nel V secolo a.C. una polvere amara estratta dalla corteccia del salice che era utile per alleviare il dolore e abbassare la febbre. Un rimedio simile \u00e8 citato anche dai sumeri, dagli antichi egizi e dagli assiri. Anche i nativi americani lo conoscevano e lo usavano per curare mal di testa, febbre, dolori muscolari, reumatismi e brividi.\nNell'era moderna \u00e8 stato il reverendo Edward Stone, nel 1757, a scoprire gli effetti benefici della corteccia di salice, da lui assaggiata, oltre al suo sapore amaro. Sei anni dopo scrisse una famosa lettera alla Royal Society in cui giustificava in modo razionale l'utilizzo della sostanza contro le febbri.\nLa sostanza attiva dell'estratto di corteccia del salice bianco (\"Salix alba\"), chiamato salicina, fu isolata in cristalli nel 1828 da Johann A. Buchner e in seguito da Henri Leroux, un farmacista francese, e da Raffaele Piria, un chimico calabrese emigrato a Parigi, che diede al composto il nome attuale (\"acide salicylique\"). La salicina \u00e8 abbastanza acida quando viene sciolta in acqua (una sua soluzione satura ha pH 2,4), per questo venne ribattezzata acido salicilico. Il composto fu isolato anche dai fiori di olmaria (\"Spiraea ulmaria\") da alcuni ricercatori tedeschi, come Karl Jakob L\u00f6wig, nel 1839.Nel 1860 Hermann Kolbe e i suoi studenti dell'Universit\u00e0 di Marburgo riuscirono a sintetizzare l'acido salicilico, immettendolo poi sul mercato nel 1874 a un prezzo dieci volte inferiore all'acido estratto dalla salicina e gi\u00e0 nel 1876 un gruppo di scienziati tedeschi, tra cui Franz Stricker e Ludwig Riess, pubblicarono su \"The Lancet\" gli esiti delle loro terapie basate sulla somministrazione di sei grammi di salicilati al giorno.\nSecondo la storia maggiormente nota, nel 1897 Felix Hoffmann, seguendo l'idea del suo superiore Arthur Eichengr\u00fcn, entrambi chimici impiegati presso la Friedrich Bayer &amp; Co. esterific\u00f2 il gruppo fenolico (-OH) dell'acido salicilico con un gruppo acetile utilizzando anidride acetica. Ottenne cos\u00ec l'acido acetil-salicilico e acido acetico come sottoprodotto. Questo composto presentava gli stessi effetti terapeutici dell'acido salicilico, ma con minori effetti collaterali. Soltanto alla fine del XX secolo si conobbero le controversie sulla paternit\u00e0 della molecola: il primato in ambito tedesco di Eichengr\u00fcn e la precedente sintesi di Gerhardt in Francia. Nacquero cos\u00ec il primo farmaco sintetico, una molecola nuova e non una copia di una molecola gi\u00e0 esistente in natura, e la moderna industria farmaceutica.\nIl meccanismo di azione dell'aspirina fu conosciuto in dettaglio solamente nel 1970.\nCaratteristiche strutturali e fisiche.\nL'acido acetilsalicilico puro si presenta a temperatura ambiente come un solido dai cristalli incolori. Il composto \u00e8 assai scarsamente solubile in acqua (3\u00a0g/L ovvero 0,3% circa) e molto solubile in etanolo. Proprio per ovviare alla scarsa solubilit\u00e0 in acqua l'industria farmaceutica ha sintetizzato alcuni sali maggiormente idrosolubili, tra cui l'acetilsalicilato di lisina la cui solubilit\u00e0 raggiunge e supera il 40%.\nSintesi.\nLa scoperta dell'acido acetilsalicilico, composto principalmente di sintesi scarsamente presente in natura, \u00e8 dovuta al chimico francese Charles Fr\u00e9d\u00e9ric Gerhardt. Invece la sintesi industriale \u00e8 tuttora fonte di controversie e vi \u00e8 una polemica irrisolta tra Felix Hoffmann e Arthur Eichengr\u00fcn sulla paternit\u00e0 della procedura di sintesi della molecola registrata commercialmente dalla Bayer. Charles Fr\u00e9d\u00e9ric Gerhardt aveva sintetizzato questo composto gi\u00e0 nel 1853 e ne aveva registrato in Francia il brevetto. La reazione prevedeva l'impiego di salicilato di sodio, di origine vegetale, e cloruro di acetile, sintetico; nel 1859, Von Gilm sintetizz\u00f2 l'acido acetilsalicilico con acido salicilico e cloruro di acetile e nel 1869 vennero variamente ripetute entrambe le sintesi dimostrando l'identit\u00e0 del prodotto di reazione.\nL'acido acetilsalicilico pu\u00f2 essere prodotto anche mediante sintesi di Kolbe: il fenolo viene deprotonato trattando con base forte, poi viene sottoposto a carbossilazione e acidificando forma l'acido salicilico che reagisce con anidride acetica formando cos\u00ec l'acido acetilsalicilico.\nFarmacodinamica.\nIn una ricerca che gli valse il premio Nobel 1982 per la medicina, insieme a Sune K. Bergstr\u00f6m e Bengt I. Samuelsson \"for their discoveries concerning prostaglandins and related biologically active substances\", il londinese John Vane dimostr\u00f2 i meccanismi dell'organismo umano che bloccano la produzione delle prostaglandine e dei trombossani a opera di un'inibizione enzimatica. L'inibizione avviene perch\u00e9 l'enzima cicloossigenasi, coinvolto nella loro sintesi, viene irreversibilmente acetilato a opera di una reazione coinvolgente l'acido acetilsalicilico, rendendolo non pi\u00f9 funzionale.\nLe prostaglandine sono ormoni locali prodotti dal corpo e assolvono a svariate funzioni, tra cui vi sono la trasmissione del segnale del dolore al cervello e la modulazione della temperatura corporea a livello dell'ipotalamo.\nRicerche pi\u00f9 recenti hanno dimostrato che esistono due tipi di cicloossigenasi, COX-1 e COX-2: la COX-1 \u00e8 presente nelle piastrine e, venendo acetilata, subisce un'inattivazione irreversibile; la COX-2 si trova principalmente nelle cellule endoteliali e, essendo queste ultime provviste di nucleo, la neosintesi \u00e8 possibile. L'uso di aspirina inibisce la formazione di trombossani da parte della COX-1, invece la sintesi di prostaglandine e prostacicline si ristabilisce abbastanza rapidamente, spostando la bilancia trombotica verso l'antiaggregazione piastrinica. Quindi l'aspirina \u00e8 normalmente usata nelle patologie trombotiche come antiaggregante e viene chiamata Cardioaspirin.\nFarmacocinetica.\nIl processo di detossificazione avviene, come per la maggior parte dei farmaci e delle sostanze xenobiotiche, nel fegato. La principale via con cui l'aspirina viene eliminata \u00e8 costituita dalla reazione di coniugazione con acido glucuronico, un acido costituito da una molecola di D-glucosio con un gruppo carbossilico in C-6. L'aspirina (acido acetilsalicico) reagisce con l'acido uridin-difosfo-glucuronico (UDP-GlcUA) formando UDP (uridina difosfato) e Aspirina-\u03b2-glucuronide, che viene poi filtrata a livello renale ed eliminata per mezzo delle urine.\nImpiego clinico.\nIl composto trova impiego solo, o associato ad altri principi e a moderatori degli effetti collaterali, come analgesico per dolori lievi, come antipiretico (per ridurre la febbre) e come antinfiammatorio. \u00c8 classificato come farmaco antiaggregante; per il suo effetto fluidificante sul sangue, \u00e8 utilizzato a piccole dosi e a lungo termine contro gli attacchi cardiaci sia in via preventiva, sia come terapia antiaggregante a seguito di evento ischemico non emorragico di non particolare gravit\u00e0.\nIn passato questi farmaci hanno trovato largo impiego nel combattere i sintomi dell'influenza; oggi si tende a ricorrere al paracetamolo in quanto non presenta gastrotossicit\u00e0, oppure ad altri FANS, come per esempio l'ibuprofene, che in alcuni casi hanno effetti epato-tossici pi\u00f9 pronunciati.\nUn basso dosaggio di acetilsalicilati a lungo termine blocca irreversibilmente la formazione del \"trombossano A2\" nelle piastrine, con un conseguente effetto inibitore sull'aggregazione delle piastrine, che si traduce in una fluidificazione del sangue. Questa propriet\u00e0 la rende utile per ridurre l'incidenza degli infarti. Farmaci prodotti a questo scopo sono solitamente confezionati in compresse da 100\u00a0mg di principio attivo, e forti dosi sono spesso prescritte immediatamente dopo attacchi cardiaci acuti.\nUna ricerca della Oxford University su pazienti ha mostrato nel 2010 che una bassa dose di acido acetilsalicilico - 75\u00a0mg - assunta quotidianamente per un periodo tra i quattro e gli otto anni riduce sostanzialmente il tasso di morte di almeno un quinto per comuni forme di tumore indipendentemente dal sesso. Scendendo nel dettaglio la riduzione \u00e8 del 40% per il cancro all'intestino, del 30% per quello ai polmoni, 10% per la prostata e 60% per il cancro all'esofago, mentre le riduzioni nel cancro al pancreas, stomaco, cervello, seno e ovaie sono state difficili da quantificare a causa dell'insufficienza dei dati, sebbene si stiano effettuando ulteriori studi al riguardo.\nI trombossani sono coinvolti nel processo di coagulazione del sangue, essenziali quindi per l'emostasi. Gli attacchi cardiaci sono principalmente dovuti all'ostruzione dei vasi sanguigni da parte di grumi di sangue coagulato. L'uso di una piccola quantit\u00e0 di aspirina quotidianamente porta a una riduzione del numero dei coaguli: infatti molti farmaci costituiti da pasticche da 100\u00a0mg di aspirina (Cardioaspirin) sono somministrati a una parte delle persone anziane, soprattutto cardiopatici, con lo scopo di prevenire un'ostruzione arteriosa dovuta a formazione di trombi e in prevenzione secondaria, cio\u00e8 dopo un evento come infarto del miocardio o sindrome coronarica acuta.\nNella prevenzione primaria, cio\u00e8 in persone che non hanno avuto eventi cardiovascolari, non \u00e8 al momento consigliata, poich\u00e9 a fronte di una riduzione di infarto miocardico non fatale, l'assunzione non porta a una riduzione della morte cardiovascolare totale, ma incrementa invece i sanguinamenti clinicamente importanti.\nEffetti collaterali.\nL'effetto collaterale pi\u00f9 importante \u00e8 una minore capacit\u00e0 del sangue di coagularsi, che si traduce in un'emorragia pi\u00f9 abbondante in determinate situazioni (emorragia perioperatoria, mestruazioni, epistassi recidivante, eccetera). In Italia la donazione del sangue \u00e8 consentita solo se sono passati almeno 5-7 giorni dall'ultima assunzione del farmaco.\nEffetti collaterali indesiderati, specialmente ad alti dosaggi per assunzione a stomaco vuoto, riguardano il tratto gastro-intestinale, dove si possono avere ulcere ed emorragie. Il meccanismo di azione coinvolge la riduzione della sintesi di sostanze che proteggono la mucosa gastrica. Per ridurre questi effetti spesso vengono aggiunti composti di natura basica, o a effetto tampone, nonch\u00e9 associati farmaci a effetto gastro protettivo o/e inibitori della pompa idrogenionica cellulare, o simili inibitori della secrezione cloridrica.\nNel corso degli anni sono stati messi a punto nuovi farmaci antinfiammatori non steroidei (FANS), chiamati inibitori selettivi della COX-2 (come i Coxib), caratterizzati da una marcata riduzione degli effetti collaterali a carico del sistema gastro-intestinale. D'altro canto, con la COX-2 inibita, aumenta la sintesi di trombossani da parte delle piastrine, tramite la COX-1 ancora attiva. Questo sposta la bilancia trombotica verso l'aggregazione piastrinica, favorendo il formarsi di coaguli e l'instaurarsi di patologie cardiovascolari gravi. Questa \u00e8 la motivazione per cui molti Coxib, come Rofecoxib e Valdecoxib, sono stati ritirati dal commercio. Questo tipo di farmaco viene utilizzato in terapia solo dietro prescrizione medica e solo qualora il medico curante lo ritenga strettamente necessario (vedi Etoricoxib e Celecoxib).\nIl nome \"Aspirin\".\nIl nome \"aspirin\", a indicare la propria produzione industriale di acido acetilsalicilico, fu brevettato dalla Bayer il 6 marzo 1899, componendo il prefisso \"a-\" (per il gruppo acetile) con \"-spir-\" (dal fiore \"Spiraea ulmaria\", da cui si ricava l\"'acido spireico\", ovvero l'acido salicilico) e col suffisso \"-in\", generalmente usato per i farmaci all'epoca.\nTuttavia la Bayer perse il diritto a usare il proprio marchio in molte nazioni dopo che gli Alleati occuparono e rivendettero le sue propriet\u00e0 dopo la prima guerra mondiale. Il diritto a usare il marchio \"Aspirin\" negli Stati Uniti fu acquistato nel 1918 dalla Sterling Drug Inc. Gi\u00e0 nel 1917, prima ancora che il brevetto scadesse, la Bayer non riusc\u00ec a impedire che il nome e la formula del farmaco fossero impiegati da altri. Sul mercato apparvero quindi \"Aspirine\" prodotte da numerose e diverse case farmaceutiche, finch\u00e9 nel 1921 una sentenza della corte federale degli Stati Uniti fece di \"aspirin\" un nome generico non pi\u00f9 soggetto a brevetto. L'aspirina, cos\u00ec come l'eroina, non fu quindi un marchio registrato.\nIn altre nazioni, tra cui l'Italia e il Canada, il nome \"Aspirina\" \u00e8 invece ancora un marchio registrato. Acido acetilsalicilico e acetilsalicilati, puri o in combinazione con eccipienti, sinergici e/o moderatori degli effetti collaterali si trovano sotto diversi nomi commerciali come analgesici antipiretici e antiaggreganti: secondo il prontuario farmaceutico nazionale, con i nomi di Ascriptin, CardioAspirin, Aspegic, Aspidol, Flectadol, e diversi altri tra i parafarmaci non censiti dal prontuario.\nSecondo un'altra teoria, il nome \"Aspirina\" deriva da \"Aspreno\", uno dei santi protettori della citt\u00e0 partenopea, il cui culto \u00e8 rimasto in voga fino agli anni '20 del secolo XX. Infatti, prima dell'uso tradizionale della compressa, buona parte della popolazione afflitta da mal di testa si recava nella chiesa omonima, sita nei pressi di Piazza della Borsa, ove inseriva il cranio ben rasato in una piccola teca in cui erano conservate le reliquie del Santo. Si narra che l'allora amministratore delegato dell'azienda Bayer, in visita nel capoluogo partenopeo, ud\u00ec questa storia e al rientro in Germania diede alla molecola brevettata il nome che derivava da \"Aspreno\", Aspirina, appunto."}
{"id": "63153", "revid": "287204", "url": "https://it.wikipedia.org/wiki?curid=63153", "title": "Centenionale", "text": "Il centenionale (lat. \"centenionalis\" ) era una moneta di bronzo emessa a Roma durante l'Impero romano; fu introdotto nel 346, a causa della forte svalutazione del \"follis\".\nIl suo valore non \u00e8 sicuro; dal nome si pu\u00f2 pensare ad un centesimo di siliqua o di miliarense.\nGi\u00e0 dopo 8 anni dopo la sua introduzione il valore del centenionale dovette essere ridotto.\nSpesso il centenionale raffigurava al dritto il busto corazzato di un imperatore voltato verso destra con lancia e scudo e don diadema sormontato da una croce o da un elmo con crine. \nSi veda nella pagina Monetazione di Costantino e dei Costantinidi"}
{"id": "63155", "revid": "9", "url": "https://it.wikipedia.org/wiki?curid=63155", "title": "San Vittore di Fausiana", "text": ""}
{"id": "63157", "revid": "73843", "url": "https://it.wikipedia.org/wiki?curid=63157", "title": "Lega", "text": ""}
{"id": "63158", "revid": "1318658", "url": "https://it.wikipedia.org/wiki?curid=63158", "title": "Catena del freddo", "text": "L'espressione catena del freddo indica il mantenimento dei prodotti surgelati ad una temperatura costante e comunque inferiore ai -18 \u00b0C lungo tutto il percorso dalla produzione alla vendita, comprese le fasi di trasporto, stoccaggio ed esposizione. Tale mantenimento \u00e8 necessario per evitare processi di scongelamento, anche parziale; il successivo ricongelamento, avvenendo con modalit\u00e0 molto diverse dalla surgelazione iniziale, provoca in primo luogo un deterioramento delle propriet\u00e0 nutrizionali ed organolettiche dell'alimento. Inoltre, ogni rottura della catena del freddo favorisce lo sviluppo di microrganismi, in modo pi\u00f9 o meno grave a seconda della temperatura e della durata. La catena del freddo viene applicata a tutti quei prodotti che necessitano una temperatura costante per non intaccare le qualit\u00e0 organolettiche e non favorire lo sviluppo di batteri. Viene utilizzata per quei prodotti che hanno una data di scadenza breve, in inglese viene chiamata shelf life.\nIn modo analogo, l'espressione \"catena del freddo\" viene applicata anche a prodotti farmaceutici, che devono essere mantenuti a temperature costanti bench\u00e9 superiori allo zero (p.es. molti vaccini devono essere conservati a 2/8 \u00b0C), e ad altri prodotti alimentari non surgelati. La catena del freddo per gli alimenti \u00e8 regolamentata dal DL n.110 del 1992, mentre il trasporto dei farmaci a temperatura controllata \u00e8 regolamentato dalla direttiva comunitaria 2001/83/CE.\nRidurre l'intensit\u00e0 degli shock termici vuol dire difendere e preservare la qualit\u00e0 degli alimenti.\nLa catena del freddo inizia dal produttore che deve assicurare la giusta temperatura di conservazione dei prodotti nella fase di produzione e trasporto, passa attraverso la fase di stoccaggio in piattaforme refrigerate, arriva nei magazzini di vendita e prosegue fino ai congelatori e frigoriferi dei clienti finali.\nLa rottura della catena del freddo riduce la durata del prodotto e quindi rende non veritiera la data di scadenza indicata nell'etichetta, provocando il deterioramento del prodotto. "}
{"id": "63160", "revid": "1971044", "url": "https://it.wikipedia.org/wiki?curid=63160", "title": "Lalli (cantante)", "text": "Astigiana d'origine ma torinese d'adozione, non molto nota al grande pubblico, \u00e8 considerata dalla critica una delle migliori voci della scena rock alternativa italiana.\nBiografia.\nCoi Franti.\nCalca le scene fin dalla seconda met\u00e0 degli anni '70 come voce del gruppo torinese dei Franti in cui militano anche Stefano Giaccone, Marco Ciari, Massimo d'Ambrosio e Vanni Picciuolo. Anche se apparentemente misconosciuti, i Franti costituiscono il seminale punto di partenza del movimento dark-punk anarchico italiano. Precursori del movimento del no-copyright, da loro definito \"una legge fascista che limita la diffusione delle idee\", hanno autoprodotto i loro dischi incitandone la libera distribuzione. Lalli \u00e8 fin quasi dall'inizio la voce del progetto Franti ed oggi porta avanti con indiscutibile coerenza il prosieguo di quel filo iniziato trent'anni fa.\nPrime collaborazioni e l'inizio dell'attivit\u00e0 solista.\nDopo lo scioglimento dei Franti, Lalli ha dato vita assieme a Stefano Giaccone, a numerosi progetti tra i quali vale la pena ricordare gli \"Environs\", \"Orsi Lucille\", \"Howth Castle\", \"Ishi\" oltre alla riunione dei Franti, nel 1991, per incidere le canzoni del gruppo-progetto collaterale \"Il lungo addio\".\nPer l'esordio solista bisogna per\u00f2 aspettare il 1998 quanto incide un album - \"Tempo di vento\" - prodotto da Mario Congiu e pubblicato dalle edizioni Il manifesto, che ottiene un buon successo di pubblico e di critica; \u00e8 infatti considerato da \"Rockerilla\" il miglior disco di rock italiano del 1998, mentre \"Il Mucchio Selvaggio\" le assegna il Premio \"Fuori dal Mucchio\" come miglior disco d'esordio italiano.\nNel 1999, sempre con la produzione di Congiu, \u00e8 la volta di un mini cd intitolato \"Tra le dune di qui\". Cinque canzoni che le fruttano il Premio speciale della Giuria nella quinta Edizione del Concorso nazionale di musica d'autore Piero Ciampi.\nGli anni 2000.\nNel 2000, insieme al chitarrista Pietro Salizzoni scrive un nuovo brano, \"Testastorta\", per la colonna sonora del film \"Preferisco il rumore del mare\" diretto da Mimmo Calopresti.\nNel frattempo, Lalli \u00e8 interprete, assieme al chitarrista argentino Miguel Angel Acosta, di uno spettacolo tributo alla musica sudamericana, intitolato \"Vengo a ofrecer mi coraz\u00f3n\".\nNel 2002, sempre per le edizioni \"Il manifesto\" esce il suo terzo lavoro: \"All'improvviso, nella mia stanza\" che contiene anche il brano \"Testastorta\". L'album \u00e8 scritto a quattro mani con Pietro Salizzoni che, insieme a Carlo Ubaldo Rossi, ne \u00e8 anche produttore. Anche questo lavoro \u00e8 stato valutato ottimamente dalla critica, come Gabriele Ferraris de La Stampa che l'ha definito un capolavoro.\nPartecipa nel 2003 ad un album-tributo a Fabrizio De Andr\u00e9 - \"Mille papaveri rossi\" pubblicato da \"A/Rivista Anarchica\" - interpretando \"Ave Maria\" incisa dal cantautore genovese nell'album \"La buona novella\". Nel 2004 \u00e8 la volta di una collaborazione di prestigio. Lalli \u00e8 infatti - insieme a Nada, Marina Parente e Fiamma - una delle voci soliste dell'apprezzato primo album dell'ex chitarrista dei CCCP e dei C.S.I., Massimo Zamboni: \"Sorella sconfitta\". Bisogna per\u00f2 aspettare il 2006 per trovare un nuovo lavoro a suo nome: \"\u00c8l\u00eca\" che non \u00e8 solo il titolo dell'album ma quello di un progetto artistico di Lalli e di Pietro Salizzoni (che non a caso firma l'album) che coinvolge anche una serie di musicisti (Stefano Risso, Matteo Castellan, Donato Stolfi) che avevano gi\u00e0 collaborato alla realizzazione del precedente \"All'improvviso, nella mia stanza\".\nNel 2004 ha esordito come attrice nel film \"Nemmeno il destino\" di Daniele Gaglianone, interpretando la parte di Adele, la madre malata di mente di Alessandro.\nNel 2006 ha partecipato alla riunione dei Franti per due concerti in occasione dell'uscita della raccolta completa delle loro registrazioni.\nNel 2012 pubblica sempre con Pietro Salizzoni il secondo lavoro del progetto El\u00eca, l'album dal vivo \"El\u00eca in concerto\""}
{"id": "63161", "revid": "104485", "url": "https://it.wikipedia.org/wiki?curid=63161", "title": "Lega (metallurgia)", "text": "Una lega \u00e8 una combinazione in soluzione o in miscela di due o pi\u00f9 elementi di cui almeno uno \u00e8 un metallo, e il cui materiale risultante ha propriet\u00e0 metalliche differenti da quelle dei relativi componenti.\nUna lega con due componenti \u00e8 denominata \"binaria\"; una con tre \u00e8 una lega ternaria e una con quattro \u00e8 una lega quaternaria.\nLe leghe sono ideate solitamente per avere propriet\u00e0 pi\u00f9 desiderabili di quelle dei loro componenti. Per esempio l'acciaio (lega ferro-carbonio) ha una resistenza meccanica maggiore del ferro, il suo componente principale, e l'ottone (lega rame-zinco) \u00e8 pi\u00f9 duro del rame e pi\u00f9 lucente dello zinco.\nDiversamente dai metalli puri, molte leghe non hanno un singolo punto di fusione ma attraversano un intervallo di fusione in cui il materiale \u00e8 una miscela di fase solida e liquida. La temperatura in cui comincia la fusione \u00e8 denominata solidus e quella in cui la fusione \u00e8 completa \u00e8 denominata liquidus. Leghe speciali possono tuttavia essere progettate con un singolo punto di fusione: queste sono definite eutettiche.\nA volte una lega \u00e8 designata con il nome del metallo pi\u00f9 importante: l'oro a 14 carati \u00e8 una lega di oro con altri elementi; lo stesso accade per l'argento usato in gioielleria e per l'alluminio usato nelle strutture.\nIn una lega si possono avere casi diversi in base alle azioni mutue fra gli atomi:\nSoluzione solida.\nIn analogia con le soluzioni liquide si hanno le soluzioni solide metalliche, esse sono formate da una matrice di atomi (solvente) in cui sono presenti, in posizioni sostituzionali o interstiziali, atomi differenti di un secondo elemento (soluto).\nLa quantit\u00e0 massima di soluto che pu\u00f2 essere presente nel solvente in condizioni di equilibrio, \u00e8 detta \"limite di solubilit\u00e0\".\nAffinch\u00e9 un dato elemento possieda elevata solubilit\u00e0 nel reticolo di un altro metallo, \u00e8 necessario che si presentino contemporaneamente alcune condizioni (Regole di Hume-Rothery):\nLe soluzioni solide si differenziano dalle leghe eutettiche in quanto sono omogenee e si differenziano dai composti in quanto i loro costituenti possono essere presenti in un determinato intervallo di composizione (anzich\u00e9 essere presenti in percentuali fisse).\nDal diagramma di stato \u00e8 possibile prevedere la struttura cristallina nella quale si solidifica una soluzione. La divergenza tra curva del liquidus e del solidus porta ad avere un locale arricchimento nel componente bassofondente in corrispondenza dell'interfaccia solido-liquido; la temperatura del liquidus dell'interfaccia, che dipende dalla sua composizione, pu\u00f2 quindi assumere valori minori o maggiori di quelli effettivi del fluido metallico, dipendenti invece dal gradiente termico: sono queste le condizioni per le quali si ha un sottoraffreddamento costituzionale o di composizione.\nLe strutture che si possono osservare sono:\nLega eutettica.\nQuando i componenti non sono solubili fra loro, oppure superano la massima solubilit\u00e0, si forma un aggregato di fasi solide, ciascuna costituita da un elemento chimico, un composto o una soluzione solida: questa \u00e8 la \"lega eutettica\". La maggior parte degli acciai e delle ghise sono costituiti da leghe eutettiche\nDi solito la matrice \u00e8 costituita da una soluzione solida, costituente il primo componente della lega, con all'interno il secondo componente, spesso un composto intermetallico, presente in minore quantit\u00e0 ma la cui forma e distribuzione influenza notevolmente le propriet\u00e0 della lega.\nLe distribuzioni pi\u00f9 comuni sono quelle \"lamellari, globulari, aciculari\" e \"fibrose\", la cui formazione dipende dalla composizione, dalla velocit\u00e0 di nucleazione e dall'accrescimento dei grani cristallini.\nParticolarmente importante \u00e8 la \"cristallizzazione ritmica\": se una delle due fasi solidifica prima, il liquido si arricchisce del secondo componente ed \u00e8 cos\u00ec favorita la solidificazione dell'altra fase, spesso secondo definite orientazioni cristallografiche che riducano l'energia di accomodamento; si raggiunge cos\u00ec la disposizione lamellare. Condizione necessaria \u00e8 che le percentuali volumetriche delle due fasi non siano troppo diverse.\nVariando il gradiente termico, la velocit\u00e0 di solidificazione e le composizioni, si possono creare le altre distribuzioni.\nLa trasformazione eutettica \u00e8 chiamata \"trasformazione invariante\" perch\u00e9 avviene in condizioni di equilibrio ad una specifica temperatura e composizione di lega, che non possono essere variate.\nSolidificazione delle leghe metalliche.\nRelativamente alla solidificazione delle leghe si distinguono tre casi fondamentali:\nMetalli completamente solubili allo stato solido.\nAggiungendo ad un metallo A quantit\u00e0 crescenti di un metallo B i punti di inizio e di fine solidificazione si abbassano gradualmente se i due metalli sono completamente miscibili l'uno nell'altro.\nOvviamente avviene il contrario aumentando la quantit\u00e0 di A in B.\nDal diagramma di stato, costruito a partire dalle curve di raffreddamento, si vede che quando si raffredda una miscela liquida contenente ad esempio il 34% di A e 66% di B, giunti al punto in cui inizia la solidificazione, se si separano le prime frazioni di solido che si forma, la sua composizione (del solido) \u00e8 assai diversa da quella del liquido: tale solido contiene infatti il 60% di A e il 40% di B. Il liquido rimanente si arricchisce pertanto di B e la sua composizione si sposta lungo la curva liquidus verso destra; di conseguenza anche la composizione del solido che via via si forma da un liquido di composizione variabile si sposta verso destra seguendo la curva solidus.\nLa solidificazione termina quando il solido raggiunge la concentrazione del liquido di partenza.\nSolubilit\u00e0 parziale allo stato solido.\nIn alcuni casi le curve di liquidus e solidus si toccano in un punto di minimo e, a pi\u00f9 bassa temperatura vi \u00e8 una curva di miscibilit\u00e0 dovuta al fatto che non sono verificate le condizioni gi\u00e0 indicate: le miscele liquide solidificando formano dei cristalli misti alfa, ma a temperature inferiori ad una data temperatura (funzione della lega considerata) tali cristalli contengono una quantit\u00e0 eccessiva di uno dei due metalli, il quale uscir\u00e0 dal reticolo assieme ad una certa quantit\u00e0 dell'altro metallo, per formare dei nuovi cristalli beta.\nCompleta insolubilit\u00e0 allo stato solido.\nSe la lacuna di miscibilit\u00e0 si espande fino a toccare gli assi delle coordinate si ha completa insolubilit\u00e0 allo stato solido.\nDalle miscele liquide, al punto di solidificazione, si formano pertanto germi cristallini dei metalli puri e le leghe solide saranno costituite dai grani dei due metalli separati. Se le leghe sono di composizione eutettica i grani saranno costituiti da un fitto intreccio dei due metalli; per le altre miscele vi sar\u00e0 una certa percentuale di eutettico e il resto del solido \u00e8 costituito da grani dei due metalli non si separano mai\nAlliganti.\nGli alliganti sono elementi utilizzati in metallurgia per modificare le caratteristiche di un materiale in modo da renderlo adatto alle esigenze richieste.\nQuesti elementi vengono aggiunti in quantit\u00e0 stabilite nel momento in cui il materiale \u00e8 allo stato liquido.\nAd esempio all'acciaio possono essere aggiunti nichel, cromo e molibdeno (acciaio 42NiCrMo4); altri alliganti aggiunti all'acciaio sono: titanio, rame, alluminio, tungsteno e piombo."}
{"id": "63162", "revid": "228587", "url": "https://it.wikipedia.org/wiki?curid=63162", "title": "San Mauro", "text": "Geografia.\nComuni.\nEsistono anche diversi comuni italiani il cui nome contiene San Mauro:"}
{"id": "63163", "revid": "1543377", "url": "https://it.wikipedia.org/wiki?curid=63163", "title": "Vincenzo D'Amico", "text": "Ha vinto uno scudetto nel 1974 con la maglia della , squadra di cui \u00e8 considerato una \"bandiera\".\nCaratteristiche tecniche.\nGiocatore.\nCentrocampista di spiccate attitudini offensive, veniva impiegato in appoggio agli attaccanti, come mezzapunta oppure ala. Grazie alle proprie qualit\u00e0 tecniche, era un abile uomo-assist e tiratore di calci di punizione.\nCarriera.\nGiocatore.\nClub.\nGli esordi e l'arrivo alla Lazio.\nDopo gli esordi nel Cos Latina e nelle giovanili dell'Almas Roma, nel 1970 passa alla , portato dall'osservatore Carlo Galli. Utilizzato come mezzala nella Primavera, partecipa anche al Campionato De Martino segnalandosi tra i migliori elementi delle giovanili. Nella stessa annata entra saltuariamente nel giro della prima squadra, allenata da Juan Carlos Lorenzo.\nNella stagione successiva fa il suo esordio con i biancocelesti, non ancora diciottenne, il 21 maggio 1972 nella vittoria interna sul , giocando come ala sinistra. Il 5 ottobre successivo, nel corso di un'amichevole a Rieti, subisce un infortunio ai legamenti del ginocchio, che lo costringe a saltare l'intero campionato 1972-1973.\nUna volta ristabilito, debutta in Serie A il 14 ottobre 1973 in Lazio-Sampdoria (1-0), diventando titolare nella formazione allenata da Tommaso Maestrelli che lo preferisce a Pierpaolo Manservisi, con il compito di assistere il centravanti Giorgio Chinaglia. Nel contesto di una squadra divisa in clan, D'Amico mantiene una posizione neutrale, sotto la diretta tutela di Maestrelli e del capitano Giuseppe Wilson dovuta alla giovane et\u00e0. Alla sua prima stagione completa tra i titolari totalizza 27 presenze con due reti (tra cui una nel derby di ritorno, contro la ); vince lo scudetto e viene premiato come miglior giovane del campionato.\nNelle annate successive offre un rendimento discontinuo, anche a causa di uno stile di vita poco professionale, e perde il posto a favore di Roberto Badiani; nel settembre 1977 subisce un nuovo infortunio, questa volta di tipo muscolare, nella partita di Coppa UEFA contro il Boavista, e le presenze in campionato sono in tutto 9. Torna stabilmente titolare a partire dall'anno successivo, sotto la guida di Bob Lovati, e sul finire del campionato 1979-1980 diventa capitano della squadra, dopo le vicende legate al calcioscommesse che privano la Lazio di quattro titolari; nel contesto di una formazione composta prevalentemente da giovani del vivaio contribuisce alla salvezza dei \"biancocelesti\", poi vanificata dalla sentenza del giudice sportivo.\nLa parentesi al Torino.\nNel giugno 1980 D'Amico viene ceduto dalla Lazio, contro la volont\u00e0 dello stesso giocatore; l'operazione, avallata dal nuovo allenatore laziale Ilario Castagner, era dettata dalle difficolt\u00e0 finanziarie della societ\u00e0. Si trasferisce al , in cambio di 300 milioni e della compropriet\u00e0 di Giuseppe Greco; nella formazione granata, allenata da Ercole Rabitti, eredita il ruolo di fantasista di fascia appartenuto a Claudio Sala.\nDisputa un campionato altalenante e inferiore alle attese; dopo la sostituzione di Rabitti con Romano Cazzaniga viene talvolta escluso dalla squadra, a favore di un assetto pi\u00f9 coperto, e sul finire di stagione chiede di tornare alla Lazio. Con la maglia del Torino totalizza 26 presenze e una rete in campionato, a cui si aggiungono 9 presenze e 4 reti in Coppa Italia (competizione nella quale i granata vengono sconfitti in finale dalla ) e 6 presenze con 2 reti in Coppa UEFA.\nIl ritorno alla Lazio, gli ultimi anni alla Ternana.\nNel 1981 ritorna alla Lazio, per 600 milioni di lire, accettando di giocare in Serie B. I biancocelesti, partiti con l'obiettivo della promozione, ottengono la salvezza solo nelle ultime giornate; D'Amico contribuisce con 10 reti in 30 partite (miglior marcatore della squadra), tra cui la tripletta realizzata alla penultima giornata contro il , decisiva ai fini della salvezza.\nNella stagione successiva, grazie anche al rientro di Bruno Giordano e Lionello Manfredonia, ottiene con la Lazio il ritorno in Serie A, cui fa seguito la salvezza nel campionato 1983-1984: a causa dell'infortunio di Giordano, viene utilizzato come finto centravanti formando con Michael Laudrup la coppia d'attacco, e segna 7 reti, con una doppietta nel derby contro la Roma del 26 febbraio 1984. Rimarr\u00e0 alla Lazio fino al campionato di Serie B 1985-1986, nel quale disputa 10 partite, limitato da problemi fisici e dall'impiego del giovane Francesco Dell'Anno nel suo ruolo; chiude la propria esperienza con i capitolini con 276 presenze e 40 reti in campionato, e 338 presenze complessive tra campionato e coppe, terzo giocatore pi\u00f9 presente in assoluto dopo Giuseppe Wilson e Aldo Puccinelli.\nNel 1986 passa alla in Serie C2. Con gli umbri, di cui diventa capitano, gioca le sue due ultime stagioni: nella prima, allenato dall'ex laziale Mario Facco, D'Amico mette a segno 13 gol che non bastano alla formazione rossoverde per ottenere la promozione (nonostante i favori della vigilia); nella seconda, invece, la squadra si salva, nel contesto di una grave crisi societaria, e D'Amico realizza altre 7 reti.\nIn carriera ha totalizzato complessivamente 227 presenze e 26 reti in Serie A e 75 presenze e 15 reti in Serie B.\nNazionale.\nConvocato nella nazionale Juniores gi\u00e0 a partire dal 1971, colleziona in seguito una presenza nella nazionale Under-23, nel 1973, e 7 nella nazionale B.\nNon riuscir\u00e0 mai a indossare la maglia della nazionale maggiore, anche a causa di incomprensioni di natura tattica con il commissario tecnico Enzo Bearzot e per la concorrenza di Franco Causio e Claudio Sala. Viene convocato per la prima e unica volta nel settembre 1980, in vista delle partite contro il Lussemburgo e la Danimarca, senza scendere in campo; a causa di ci\u00f2, nel dicembre successivo attacca il CT, reo di averlo escluso senza spiegazioni.\nAllenatore e dirigente.\nPer alcuni anni allena a livello giovanile, nella Pantheon Travel (squadra minore romana) e poi nella Lazio, di cui nel 1999 diventa osservatore.\nDal 2007 al 2009 guida la rinascita del calcio nella sua citt\u00e0 natale ricoprendo l'incarico di Presidente della Virtus Latina. Lascia nel 2009, con la fusione delle due compagini latinensi, che portano alla nascita del , per andare a ricoprire l'incarico di direttore generale dell'Adrano, compagine siciliana militante nel campionato di Serie D.\nDopo il ritiro.\nParallelamente all'attivit\u00e0 di dirigente, inizia quella di commentatore sportivo in varie emittenti locali fino a quando, nel 1999, passa alla Rai come commentatore tecnico; partecipa a diverse trasmissioni tra cui \"Stadio Sprint\", \"La grande giostra del gol\" (su RAI International), \"90\u00ba minuto\" e \"Maxinho do Brazil\". Interviene inoltre nel programma televisivo \"Goal di Notte\", in onda su T9 e interviene varie volte nel corso della settimana, come opinionista, nelle programmazioni radiofoniche delle radio romane Radiosei e Radio Incontro Olympia. In entrambe le trasmissioni, commenta le prestazioni della Lazio."}
{"id": "63165", "revid": "367445", "url": "https://it.wikipedia.org/wiki?curid=63165", "title": "Osmosi", "text": "In chimica, il termine osmosi indica la diffusione del solvente (ad esempio acqua) attraverso una membrana semipermeabile (che fa passare solvente e non soluto). Il movimento del solvente avviene in modo da equilibrare la concentrazione nei due compartimenti, ovvero il solvente passa dal compartimento a minore concentrazione di soluto verso una regione a maggior concentrazione di soluto, quindi a differenza di quanto accade nel processo di osmosi inversa, dove invece il solvente passa dal compartimento a maggiore concentrazione di soluto verso una regione a minore concentrazione di soluto.\nL'osmosi \u00e8 un processo fisico spontaneo, vale a dire senza apporto esterno di energia, che tende a diluire la soluzione pi\u00f9 concentrata, e a ridurre la differenza di particelle. Si tratta di un fenomeno importante in sitografia, dove interviene in alcuni processi di trasporto passivo attraverso membrane biologiche.\nPressione osmotica.\nOgni soluzione possiede una pressione osmotica che \u00e8 direttamente proporzionale alla sua molarit\u00e0.\nQuando sui due lati della membrana si trovano soluzioni a diversa concentrazione, le molecole di solvente si muovono in senso opposto alla differenza di pressione osmotica, dalla soluzione a concentrazione di soluto minore (ipotonica) verso la soluzione con concentrazione di soluto maggiore (ipertonica), fino a quando le concentrazioni di soluto nelle due soluzioni diventano identiche (isotoniche) e i due potenziali chimici si equivalgono. Il meccanismo attraverso cui avviene \u00e8 ritenuto legato alle interazioni delle molecole del soluto con la membrana, i cui urti trasferirebbero momento di allontanamento dalla membrana alle molecole chiamate aropidi.\nOsmosi inversa.\nL'osmosi inversa \u00e8 invece il fenomeno che si verifica quando si applica, alla superficie di una membrana semipermeabile che separa due soluzioni di concentrazione diversa, una differenza di pressione contraria alla pressione osmotica e a essa superiore, per cui il flusso del solvente avviene dalla soluzione pi\u00f9 concentrata a quella pi\u00f9 diluita, aumentando cos\u00ec ulteriormente la differenza di concentrazione tra i due compartimenti. L'osmosi inversa \u00e8 una delle tecnologie usate per rendere potabile l'acqua marina e purificare le acque degli acquedotti dal rubinetto di casa.\nElettrosmosi.\nSi parla di elettrosmosi quando l'osmosi \u00e8 ottenuta artificialmente utilizzando il passaggio di corrente elettrica, che aumenta il flusso di ioni e quindi la pressione osmotica.\nConservazione degli alimenti.\nL'osmosi costituisce un importante fattore di protezione degli alimenti contro le alterazioni microbiche. Infatti, in un ambiente ad alta pressione osmotica, \u00e8 bassa la quantit\u00e0 di acqua biodisponibile e pochi microorganismi sono in grado di crescervi. Spesso l'osmosi interviene anche nella preparazione di questi alimenti.\nAlcuni metodi di conservazione dei cibi che sfruttano l'effetto osmotico, sia a livello industriale che in ambito casalingo, sono la salatura, la salamoia.\nAnche le marmellate e gli alimenti canditi, per la loro alta concentrazione di zucchero, presentano un'alta pressione osmotica che protegge questi alimenti dalla maggior parte delle degradazioni microbiche.\nNegli alimenti essiccati o affumicati, si ottiene un ambiente con un'alta pressione osmotica facendo evaporare l'acqua originariamente presente."}
{"id": "63170", "revid": "1929898", "url": "https://it.wikipedia.org/wiki?curid=63170", "title": "Parabola (geometria)", "text": "La parabola \u00e8 una particolare figura piana. \nSi tratta di una particolare sezione conica, come l'ellisse e l'iperbole. \nPu\u00f2 essere definita come il luogo geometrico dei punti equidistanti da una retta (detta \"direttrice\") e da un punto fisso (detto \"fuoco\").\nLa parabola \u00e8 una curva matematica molto importante ed ha numerose applicazioni in fisica ed in ingegneria.\nDefinizione.\nLa parabola \u00e8 il luogo geometrico dei punti di un piano equidistanti da un punto fisso formula_1, detto fuoco, e da una retta data formula_2, detta direttrice.\nLa sezione conica.\nUna parabola \u00e8 una sezione conica, cio\u00e8 una figura che si ottiene come intersezione fra un cono circolare ed un piano. \nIl tipo di sezione conica dipende dalla inclinazione del piano rispetto al cono. \nUna \"retta generatrice\" del cono \u00e8 una retta contenuta nella superficie del cono.\nUna parabola \u00e8 una curva ottenuta come intersezione di un cono circolare e un piano parallelo ad una retta generatrice del cono.\nSe il piano non \u00e8 parallelo ad una retta generatrice, si ottengono altre sezioni coniche, quali ad esempio l'ellisse o l'iperbole.\nLuogo geometrico.\nUna parabola pu\u00f2 anche essere definita come luogo geometrico nel modo seguente.\nUna parabola \u00e8 l'insieme dei punti del piano equidistanti da una retta formula_2 (detta direttrice) e da un punto formula_1 (detto fuoco) non contenuto in formula_2. \nIn altre parole, una parabola \u00e8 l'insieme dei punti formula_6 tali che, indicata con formula_7 la proiezione ortogonale di formula_6 sulla retta formula_2, sono uguali tra loro le lunghezze dei segmenti \nLa parabola, in geometria descrittiva, \u00e8 anche il luogo geometrico dei centri delle circonferenze tangenti una circonferenza ed una retta.\nEquazione cartesiana della parabola.\nIn geometria analitica, il piano \u00e8 dotato di coordinate cartesiane ortogonali, e una parabola pu\u00f2 essere descritta come luogo di punti che soddisfa un'equazione di un certo tipo.\nUna parabola \u00e8 l'insieme dei punti formula_12 del piano cartesiano che soddisfano una equazione quadratica del tipo\nOperando una rotazione che trasforma l'asse della parabola in una retta parallela all'asse delle ordinate si pu\u00f2 ottenere una espressione pi\u00f9 semplice, del tipo:\ncon formula_15.\nSe invece la rotazione trasforma l'asse in una retta parallela all'asse delle ascisse l'equazione diventa:\nEquazione generale della parabola.\nSia data una retta in forma implicita formula_17 ed un punto formula_18 nel piano, non appartenente alla retta, la parabola che ha come direttrice la suddetta retta e come fuoco il punto formula_6 ha equazione:\nDove i parametri sono trovati dai valori seguenti:\nQueste equazioni si ricavano dalla definizione metrica della parabola:\nDalla precedente equazione si elimina la radice elevando al quadrato e infine si uguagliano i coefficienti a quelli dell'equazione generale delle coniche.\nSi pu\u00f2 trasformare facilmente dalla direttrice in forma implicita alla direttrice in forma esplicita dividendo tutto per formula_23 e semplificando ricordando anche che formula_24.\nEquazione della parabola con vertice nell'origine e asse di simmetria coincidente con l'asse y.\nSia formula_25 la distanza fuoco-direttrice. \nIl fuoco ha coordinate formula_26. \nLa direttrice formula_2 ha equazione formula_28. \nIl punto formula_29 \u00e8 la proiezione ortogonale di formula_1 su formula_2. \nIl punto medio di formula_32 \u00e8 formula_33 ed esso appartiene alla parabola essendo equidistante dal fuoco e dalla direttrice. \nTale punto \u00e8 detto vertice della parabola.\nPer la definizione di parabola il punto formula_34 appartiene alla parabola se e solo se la distanza dal fuoco formula_35 \u00e8 uguale alla distanza dalla direttice formula_36 e dunque formula_37 dove formula_7 \u00e8 la proiezione ortogonale di formula_6 sulla direttrice:\nElevando al quadrato e dopo opportune semplificazioni si ottiene formula_41 da cui formula_42.\nPosto formula_43 si ottiene la nota equazione elementare della parabola \nQuesta parabola ha vertice nell'origine degli assi cartesiani e asse di simmetria coincidente con l'asse delle ordinate (asse formula_45). \nRispetto al parametro a il fuoco ha coordinate formula_46 e la direttrice ha equazione formula_47.\nEquazione della parabola traslata.\nSi vuole traslare la parabola formula_48 di un vettore formula_49.\nLe equazioni di traslazione sono:\nformula_50\nQuindi la parabola traslata ha equazione formula_51.\nIl nuovo vertice ha coordinate formula_52.\nCaratteristiche della parabola con asse di simmetria parallelo ad uno degli assi cartesiani.\nParabola con asse di simmetria verticale (parallelo all'asse y delle ordinate).\nL'equazione di questa parabola \u00e8 formula_53\nParabola con asse di simmetria orizzontale (parallelo all'asse x delle ascisse).\nOgni parabola con asse parallelo all'asse x si pu\u00f2 ottenere come corrispondente, nella simmetria assiale rispetto alla bisettrice del primo e terzo quadrante, di una parabola con asse parallelo all'asse y. Per ricavare la sua equazione, applicando all'equazione generale della parabola con asse parallelo all'asse delle ordinate, formula_59 , le equazioni di simmetria\nformula_60\nne risulta che bisogna scambiare la variabile x con la variabile y, ottenendo\nformula_61 .\nLo stesso procedimento pu\u00f2 essere attuato per ottenere gli altri elementi della parabola:\nParabola e funzioni.\nAl contrario di formula_67 l'equazione formula_61 non fa corrispondere a ogni formula_69 uno e un solo valore di formula_70 pertanto una parabola con asse parallelo all'asse delle ascisse non \u00e8 il grafico di una funzione. Tuttavia, alcune equazioni di rami di parabole tra cui formula_71 possono esprimere una funzione.\nCoefficienti dell'espressione polinomiale.\nCiascuno dei coefficienti nell'espressione\nha un ruolo particolare.\nIl coefficiente a.\nIl coefficiente formula_73 determina la convessit\u00e0 della parabola:\nIl suo significato risulta evidente nel caso particolare (formula_79, formula_80) in cui l'equazione si riduce alla \nIl coefficiente b.\nIl coefficiente formula_82 determina la pendenza con cui la parabola interseca l'asse delle ordinate. In altre parole, la retta tangente alla parabola nel punto di incontro con l'asse delle ordinate, ha pendenza pari a formula_83 Questo significa che se formula_82 vale zero, il vertice della parabola appartiene all'asse formula_45 e quindi l'asse della parabola coincide con l'asse delle ordinate.\nIl coefficiente formula_82 \u00e8 legato alla posizione dell\"'asse\" della parabola (la retta verticale passante per il vertice), che ha equazione \nLo si pu\u00f2 dimostrare sia trovando il punto medio di due punti della parabola che hanno uguale ordinata, sia trovando lo zero della derivata (infatti se la derivata prima \u00e8 uguale a zero otteniamo un punto stazionario, in questo caso il vertice).\nMentre la derivata prima, potr\u00e0 essere facilmente individuata essendo una retta che interseca l'asse delle ascisse nel punto formula_88 e l'asse delle ordinate in formula_83\nConsiderando il vertice della parabola si pu\u00f2 notare (anche dall'animazione a destra) che questo, al variare di formula_82, compie un movimento formando un'altra parabola. Infatti si prendano in considerazione le equazioni che esprimono le coordinate del vertice, considerando come incognite la formula_69 e la formula_45\nRiscrivendo, tramite alcune manipolazioni algebriche, l'equazione della formula_70 possiamo individuare l'espressione della formula_69 in quest'equazione\nSostituendo con la formula_97 si ottiene la parabola \nche \u00e8 l'equazione della parabola formata dai vertici delle parabole iniziali ottenute al variare di formula_99 con formula_73 e formula_101 fissati.\nIl coefficiente c.\nIl coefficiente formula_101, termine noto dell'equazione della parabola, determina il punto di intersezione della parabola con l'asse delle ordinate. \nCi\u00f2 \u00e8 facilmente verificabile mettendo a sistema l'equazione dell'asse formula_45 con quella di una parabola:\nSe il termine formula_101 \u00e8 nullo, la parabola passa per l'origine degli assi.\nProblemi classici della parabola.\nParabola passante per tre punti.\nDati tre punti formula_106 di coordinate note, si possono trovare i coefficienti formula_107 dell'equazione che rappresenta la parabola passante per tali punti attraverso un sistema di tre equazioni, andando a sostituire le incognite formula_69 e formula_45 con le coordinate dei punti.\nParabola passante per un punto e il vertice.\n1\u00b0 modo (sostituendo le coordinate di formula_110 e del punto)\nSi vogliono determinare i coefficienti di una parabola con asse parallelo all'asse formula_45 del tipo: formula_59.\n\u00c8 noto che tale parabola ha vertice nel punto formula_113 e passa per il punto formula_114.\nSi sfrutta la condizione di passaggio per formula_6 e per formula_110 e il fatto che il vertice sta sull'asse di simmetria della parabola e dunque formula_117.\n\u00c8 necessario costruire un sistema di tre equazioni nelle incognite formula_118 \nSi tratta di un sistema fratto, ma lineare facilmente risolvibile mediante sostituzione di b ricavata dalla terza equazione.\n2\u00b0 modo (usando il concetto di fascio di parabole o quello di traslazione)\nPoich\u00e9 qualunque parabola (ad asse verticale) \u00e8 riconducibile alla parabola formula_48, opportunamente traslata, si pu\u00f2 scrivere la generica parabola passante per formula_113 come:\nformula_51\nRimane cos\u00ec da determinare un solo parametro (formula_73), che pu\u00f2 essere trovato imponendo il passaggio per il punto formula_114, sostituendo le coordinate di formula_6 alle variabili formula_69, formula_45.\nformula_128\nProblemi retta parabola.\nRetta tangente a una parabola in un suo punto.\nData l'equazione della parabola formula_59 e considerato un suo generico punto formula_130 di coordinate formula_131 l'equazione della retta tangente alla parabola nel punto formula_6 \u00e8 data da:\nDimostrazione.\nRicordando che il coefficiente angolare della tangente a una funzione in un suo punto \u00e8 dato dalla derivata della funzione calcolata in tale punto, cominciamo col ricavare la derivata della parabola:\nIl coefficiente angolare formula_135 della tangente in formula_6 sar\u00e0 quindi dato dal valore della derivata in tale punto:\nSostituendo nella formula generale del fascio di rette avente per centro il punto formula_138\ni valori formula_135 e formula_141 sopra riportati otteniamo:\nRette tangenti a una parabola condotte da un punto esterno.\nData l'equazione generale della parabola:\ne un punto formula_18 esterno alla parabola, si vogliono trovare le rette tangenti alla parabola passanti per formula_6. \nIl problema viene risolto attraverso la costruzione della cosiddetta condizione di tangenza. \nSi costruisce il fascio proprio di rette centrato nel punto formula_6, la cui equazione \u00e8\nQuindi si costruisce il sistema delle equazioni retta-parabola:\nIl sistema non va risolto in quanto si tratta di un sistema parametrico (oltre alle incognite formula_69 e formula_45 c'\u00e8 il parametro formula_154), ma, dopo opportuna sostituzione, si ottiene l'equazione di 2\u00ba grado in formula_69 di parametro formula_154 associata al sistema:\nDall'equazione di 2\u00ba grado si ricava il discriminante che dipende dal parametro formula_154 e si impone la condizione di tangenza\nLe soluzioni di questa equazione, di incognita formula_154, sono i coefficienti angolari delle due rette tangenti alla parabola che vanno sostituiti nell'equazione del fascio proprio per determinare le equazioni di tali rette.\nAltro metodo per le tangenti condotte da un punto esterno.\nUn altro metodo per trovare le tangenti alla parabola \u00e8 quello di usare la derivata, si consideri infatti la parabola di equazione:\ne la sua derivata prima:\nPer trovare le tangenti alla parabola passanti per il punto formula_165 bisogna considerare l'equazione della retta passante per quel punto che \u00e8:\nTrovando formula_154 si ha:\nAbbiamo posto la condizione di tangenza e quindi il coefficiente angolare deve essere uguale alla derivata:\nEsistono quindi due punti appartenenti alla parabola in cui la derivata \u00e8 uguale al coefficiente angolare della retta tangente passante per il punto formula_6, quei punti sono da determinare dall'equazione sopra posta. Sostituendo a formula_45 l'equazione della parabola si ottiene:\nRisolvendo l'equazione si ottengono due soluzioni per formula_69, sostituendo queste soluzioni (sotto indicate con formula_178) nella derivata prima si ottiene poi il coefficiente angolare delle due rette passanti per il punto formula_6 e tangenti alla parabola. Le rette hanno quindi equazione:\nFascio di parabole.\nIn geometria analitica, un fascio di parabole si ottiene mediante una combinazione lineare, vale a dire effettuando la somma di due equazioni (in forma implicita) entrambe rappresentanti parabole (che saranno le generatrici del fascio) e moltiplicando una di esse per un parametro (in questo caso formula_181):\nIn questo caso, le due parabole presentano l'asse parallelo all'asse formula_183 Una delle due parabole generatrici, ed esattamente quella moltiplicata per il parametro, sar\u00e0 esclusa dal fascio, perch\u00e9 non si otterr\u00e0 per nessun valore di formula_181. Essa viene quindi definita la \"parabola esclusa\" del fascio, e si ottiene solo se formula_181 assume un valore infinito, che per\u00f2 non \u00e8 un numero reale. Effettuando i calcoli, il fascio si presenta in questa forma, la forma canonica di un fascio di parabole:\nUn fascio di parabole pu\u00f2 presentare o meno punti base, ovvero punti attraverso i quali passano tutte le parabole del suo fascio. I punti base di un fascio si ottengono mettendo a sistema le equazioni delle due parabole generatrici. Eguagliando le formula_45 delle due equazioni si otterr\u00e0 la seguente equazione:\nA questo punto possono presentarsi tre possibilit\u00e0:\nRiassumendo:\nPu\u00f2 capitare che il fascio presenti un solo punto base, di molteplicit\u00e0 1, attraverso il quale passano tutte le parabole del fascio. Ci\u00f2 accade solo quando queste presentano lo stesso valore, non solo in modulo, del coefficiente del termine di primo grado formula_73.\nIl fascio pu\u00f2 contenere rette o coppie di rette. Se formula_181 assume valori tali che il coefficiente del termine di secondo grado si annulli, l'equazione del fascio di parabole si riduce all'equazione di una retta, del tipo:formula_194. Nel caso le equazioni in cui i punti base sono reali e distinti, \u00e8 la retta passante per questi, nel caso in cui sono reali e coincidenti. \u00c8 la retta tangente a tutte le parabole del fascio, nel caso in cui non esistono, \u00e8 una retta qualunque del fascio.\nSe formula_181 assume valori tali che il coefficiente della formula_45 si annulli, l'equazione del fascio di parabole si riduce ad un'equazione di secondo grado in formula_69, del tipo formula_198, equazione che rappresenta una coppia di rette, parallele all'asse formula_45 (nel caso di questo fascio) e passanti per le ascisse dei due punti base del fascio. Se questi non esisteranno, il fascio non conterr\u00e0 coppie di rette, se saranno coincidenti, le rette della coppia saranno anch'esse coincidenti.\nSe formula_181 non assume valori per cui si possano ottenere rette o coppie di rette, o le une o le altre non sono presenti nel fascio.\nSi noti che in molti casi le due generatrici del fascio sono proprio una retta e una coppia di rette e che solitamente \u00e8 la coppia di rette a venire moltiplicata per il parametro e ad essere quindi esclusa dal fascio.\nDisequazione di secondo grado.\nLa parabola pu\u00f2 anche essere utilizzata nella risoluzione delle disequazioni di secondo grado, tramite delle semplici verifiche. Bisogna innanzitutto tener presente il verso della parabola attraverso il coefficiente dell'incognita elevata al quadrato. Se tale coefficiente \u00e8 positivo la parabola sar\u00e0 rivolta verso l'alto, verso il basso altrimenti.\nOccorre poi capire se la parabola intersechi o meno l'asse delle ascisse attraverso il discriminante. Se esso \u00e8 positivo, la parabola avr\u00e0 due intersezioni con l'asse delle formula_69 che \u00e8 possibile scoprire risolvendo l'equazione di secondo grado associata. Se \u00e8 nullo, la parabola sar\u00e0 tangente all'asse in un punto le cui coordinate si possono scoprire in modo analogo al precedente. Se negativo, la parabola non avr\u00e0 intersezioni con l'asse e sar\u00e0 totalmente sopra o totalmente sotto di esso, rispettivamente se formula_74 o se formula_76. A questo punto potendo disegnare approssimativamente la parabola, si pu\u00f2 verificare facilmente per quali valori di formula_69 la parabola assuma valori positivi, negativi o nulli.\nParabola come luogo geometrico.\nLa parabola, in descrittiva pu\u00f2 essere definita anche come luogo geometrico dei centri delle ellissi (inclusa la circonferenza) tangenti una retta formula_205 ed un'ellisse formula_206 assegnati. La retta formula_205 viene detta direttrice e la retta polare del punto improprio, che ha la direzione di formula_205, viene detta asse della parabola.\nNel caso in cui l'asse di simmetria di formula_206 \u00e8 perpendicolare a formula_205, si ha una parabola simmetrica.\nApprossimazioni.\nDati il fuoco e la direttrice, \u00e8 possibile disegnare una linea spezzata che approssimi la parabola con riga e compasso."}
{"id": "63173", "revid": "1155", "url": "https://it.wikipedia.org/wiki?curid=63173", "title": "Lega (unit\u00e0 di misura)", "text": "La Lega \u00e8 stata un'unit\u00e0 di misura della distanza, e in particolare di percorsi terrestri o marittimi a lungo diffusa in Europa ed in America Latina, originatasi nella Roma antica.\nDefinizione.\nOggi non \u00e8 pi\u00f9 un'unit\u00e0 ufficiale in nessuna nazione, ma viene sporadicamente usata in parallelo a quelle ufficiali, particolarmente in ambito rurale. La lega era un'unit\u00e0 di lunghezza, variante da luogo a luogo, ed esprimeva originariamente la distanza che una persona, o un cavallo, poteva percorrere al passo in un'ora di tempo (a seconda dei luoghi una grandezza variabile tra i 4 e i 6 chilometri).\nDifferenti definizioni.\nLa Lega aveva valori diversi da paese a paese\nUso nella narrativa.\nGli Stivali delle sette leghe sono la base di un racconto magico nelle favole popolari europee. Il romanziere Jules Verne intitol\u00f2 un suo famoso romanzo fantascientifico 20.000 Leghe sotto i mari."}
{"id": "63174", "revid": "767487", "url": "https://it.wikipedia.org/wiki?curid=63174", "title": "Tempo di vento", "text": "Tempo di vento (1998) \u00e8 il primo album di Lalli.\nTracce.\n\"Famous Blue Raincoat\" \u00e8 la traduzione dell'omonima canzone di Leonard Cohen.\nI brani \"La mia faccia\"e \"L'uomo col braccio spezzato\" sono presenti anche nell'unico album degli Ishi."}
{"id": "63175", "revid": "110157", "url": "https://it.wikipedia.org/wiki?curid=63175", "title": "Formula One Group", "text": "Il Formula One Group \u00e8 un'entit\u00e0 corporativistica privata in stretta relazione con i media e le questioni organizzative riguardanti la Formula 1 tramite varie sussidiarie tra cui la Formula One Management e la Formula One Promotions and Admininstration. \u00c8 stata fondata il 13 febbraio 1981, \u2013 numero di registrazione 01545332\u00a0\u2013 con sede operativa in Gran Bretagna, a Londra e finanziaria a Jersey. Ha un valore, stimato all'anno 2004, di 39,855 milioni di sterline inglesi. Al 2005 ha 209 filiali nel mondo. Si occupa di organizzare eventi sportivi in arene e stadi e della produzione di filmati e distribuzione video. (Fonte: ICC Directory of UK Companies). Dal marzo 2020 pubblica la rivista ufficiale della Formula 1, il Formula One Magazine, e lanci\u00f2 inoltre nella met\u00e0 degli anni '90 la televisione digitale sulla F1, chiusa alla fine del 2002 per problemi finanziari.\nIntroduzione.\nIl presidente e amministratore delegato del Formula one Group \u00e8 attualmente Stefano Domenicali che \u00e8 succeduto a Chase Carey dal gennaio 2021. Quest\u2019ultimo, dopo l'acquisizione dell'azienda da parte di Liberty Media dal 2017, aveva infatti sostituito Bernie Ecclestone che aveva sempre mantenuto l'incarico sin dall'inizio dell'esistenza della compagnia nella forma corrente. Per osservatori e media la compagnia controlla l'organizzazione delle gare sui circuiti di Formula 1, nonch\u00e9 la produzione del filmato ufficiale annuale e delle riprese delle dirette televisive. Anche il contenuto del sito ufficiale della Formula 1 \u00e8 controllato dalla Formula One Management. La FOM stessa, naturalmente, non ha un suo particolare sito definito. Finanziariamente, la FOM provvede agli investimenti parziali su circuiti e scuderie per portare la Formula 1 a una popolarit\u00e0 in quei paesi che ancora non ospitano una gara o che la detengono da poco tempo. La FOM mantiene i diritti commerciali sui nomi delle scuderie, il logo ufficiale della Formula 1, e tutti i contenuti dei media che riguardano la massima serie automobilistica. La coordinazione degli eventi di gara avviene tramite la Federazione Internazionale dell'Automobile o FIA. Molti contenuti sul sito ufficiale della Formula 1 controllati dalla FOM riguardano i regolamenti delle corse, stabiliti dalla FIA.\nFOM ottiene un BAe 146, registrato come G-OFOM, simile alla Formula One Administration (registrata come G-OFOA).\nOrigini.\nNel 1974 venne fondata la Formula One Constructors Association, o FOCA, per incrementare l'organizzazione commerciale della Formula 1 per il beneficio dei team partecipanti. Nel 1978 Bernie Ecclestone entr\u00f2 nel Consiglio esecutivo della FOCA e inizi\u00f2 una celebre battaglia con la F\u00e9d\u00e9ration Internationale du Sport Automobile o FISA, comandata da Jean Marie Balestre su almeno tre questioni: il controllo dei diritti commerciali e sui diritti televisivi, nonch\u00e9 le questioni tecniche. Le dispute\u00a0\u2013 che raggiunsero punte di asprezza assolute agli inizi di giugno del 1980, con la cancellazione del Gran Premio di Spagna gi\u00e0 disputato e dichiarato non valido per il titolo\u00a0\u2013 vennero sedate il 5 marzo 1981 a Parigi, con la mediazione determinante di Enzo Ferrari, quasi un mese dopo l'annullamento di un altro Gran Premio, disputato il 7 febbraio in Sudafrica. Venne firmato il \u201cPatto della Concordia\u201d un contratto che dava alla FOCA di Ecclestone i diritti di negoziare i contratti televisivi, spartendo i proventi con tutte le squadre. Fino alla fine della stagione precedente, i contratti TV non erano molto lucrativi ed erano persino rischiosi. L'Eurovisione, che deteneva i diritti delle riprese, a un certo punto fu costretta a rinunciare poich\u00e9 la televisione tedesca non voleva continuare a finanziare uno sport nel quale non erano impiegati, in quel momento, n\u00e9 costruttori n\u00e9 piloti del suo paese. Quando i termini del primo Patto finirono nel 1987, Bernie Ecclestone cess\u00f2 di essere un proprietario di scuderia e stabil\u00ec la Formula One Promotions and Administration, abbreviata in FOPA, dedicata ad amministrare i diritti televisivi per le scuderie. La FOPA pi\u00f9 avanti \u00e8 meglio conosciuta come Formula One Management. La FOPA riceveva il 23% dei proventi TV, il 47% andava alle scuderie, e il 30% alla FIA. La FOPA, naturalmente, riceveva tutti i proventi pagati dai promotori dell'evento. In cambio di questo, la FOPA elargiva premi in denaro ai vari teams.\nPassato.\nNel 1995 la FIA decise di estendere i diritti commerciali della Formula 1 alla Formula One Administration (controllata dalla FOM) per un periodo di 14 anni (e dunque fino al 2009). In cambio, Ecclestone provvede a un pagamento annuale. Quando la FOM ottiene i diritti commerciali esclusivi dalle scuderie pi\u00f9 popolari (McLaren, Williams, e la Tyrrell) gli altri team protestarono con decisione minacciando di rigettare il seguente Patto della Concordia da siglare per il 1997. La McLaren, la Williams, la Ferrari e la Renault formarono la GPWC Holdings e iniziarono a stabilire di competere in un campionato diverso dalla F1 dal 2008 quando i loro contratti, all'epoca, avevano scadenza nel 2007. Nel 1999 l'assistenza finanziaria alla FOM venne cancellata a causa di un'investigazione ordinata dalla Commissione Europea di Controllo. La mossa di Ecclestone fu quella di assicurare 1.4 milioni di azioni in Eurobond garantendo alla compagnia profitti futuri.\nLa Formula 1, dal 1981 in avanti, ha incrementato l'appeal internazionale del pubblico, e molte corporazioni hanno spinto la serie in un mercato sempre pi\u00f9 globale, rivaleggiando soltanto con il Campionato del mondo di calcio e le Olimpiadi. Nei primi mesi del 2004 la FOM provvede a versare alla British Racing Drivers' Club 20 milioni di dollari per lavori da effettuare sul circuito per assicurare lo svolgimento del Gran Premio di Gran Bretagna almeno fino al 2015.\nControllo.\nDalla fine del 2000 la famiglia di Ecclestone ridusse il possesso del gruppo al 25% del loro fondo personale, denominato Bambino Holdings. Bernie Ecclestone, naturalmente, rimane ancora stretto controllore della FOM.\nTre banche, inoltre (una tedesca, la Bayerische Landesbank e due americane, la Lehman Brothers e la JP Morgan Chase) acquistano all'inizio del 2005 il 75% della SLEC Holdings, che in quel momento era la holding di controllo principale per tutte le compagnie gestori della F1 (denominata Formula One Group e composta dalla Formula One Holdings, Formula One Administration, la Petara Limited, la stessa FOM e diverse altre). La cordata di banche era sorta a seguito del collasso del Kirch Media Company. Kirch invest\u00ec ingenti capitali sui diritti della Formula 1 e della Coppa del Mondo\u00a0\u2013 prima dell'avvento di Rupert Murdoch \u2013 causando una larga perdita che lo port\u00f2 naturalmente presto alla bancarotta. Queste banche, attivandosi come creditrici, presero il controllo delle azioni che Kirch deteneva sulla SLEC Holdings come una via di recupero di una parte del denaro che doveva a loro. Naturalmente questo controllo non poteva essere trasferito attraverso un simile possesso della Formula One Holdings e delle sue compagnie sussidiarie e operative; in particolare la Formula One Management, che fino alla fine del 2005 \u00e8 stata responsabile del lato commerciale della Formula 1, prima del passaggio alla CVC Capital Partners.\nDopo la presa di possesso della catena di holding le tre banche (riunite con la Speed Investments) instaurarono una causa presso la High Court of England and Wales dove la Formula One Holdings era chiamata a difendersi. Queste sostenevano di avere il diritto di nominare la maggioranza dei membri dei vari consigli di amministrazione, poich\u00e9 la divisione di competenze tra queste societ\u00e0 diverse non era ben chiara e i componenti erano spesso identici. Il caso venne discusso nella londinese High Court of Justice of England and Wales 59 che il 23 marzo 2005 conferm\u00f2 Bernie Ecclestone ancora in pieno possesso della F1, con i suoi alti guadagni annuali, calcolati in centinaia di milioni di dollari, per almeno oltre 20 anni. Si parl\u00f2 di risoluzione della causa grazie a un accordo extra giudiziario, anche se i termini dell'accordo non sono mai stati ufficialmente divulgati. Per un osservatore esterno questo accordo poteva risultare ampiamente sfavorevole a Ecclestone, ma il suo status di manager ne usciva praticamente intatto. Secondo una dichiarazione di un portavoce delle banche, queste ultime avevano ottenuto il controllo desiderato.\nTale previsione si rivel\u00f2 fondata nel novembre del 2005, quando la SLEC Holdings viene venduta da Ecclestone tramite le banche riunite nella Speed Investments. Dopo cinque mesi di trattative e controlli, la CVC Capital Partners annuncia nel marzo 2006 il controllo acquisito sui diritti finanziari e commerciali della Formula 1. La Commissione Europea di Controllo approva la complessa transazione finanziaria, a condizione ulteriore che la CVC acquisisca anche il controllo sulla spagnola Dorna Sports, detentrice dei diritti della MotoGP. Ecclestone investir\u00e0 il capitale rimasto dentro una nuova compagnia da lui fondata, la Alpha Prema, passando alla condizione di socio di minoranza ma restando al comando dei diritti promozionali e organizzativi della massima serie.\nL'attuale proprietario \u00e8 Liberty Media che nel tardo 2016 aveva concordato nell'assumere il controllo del gruppo per 4.4 miliardi di dollari. L'acquisizione \u00e8 stata completata il 23 gennaio 2017.\nIl Formula One Group \u00e8 quotato al NASDAQ.\nPremi della FOM.\nLa Formula One Management attribuisce annualmente alcuni premi: il \"Television Trophy\" per la miglior produzione televisiva di un gran premio, il \"Race Promoter's Trophy\" per la miglior organizzazione di un gp e l\"ASN Trophy\" (chiamato anche \"Bernie Ecclestone Trophy\") per l'automobile club i cui piloti colgono pi\u00f9 punti iridati. Il \"Race Promoter's\" viene attribuito dal 1975. Dal 2007 vengono attribuiti solo il \"Race Promoter's\" e l\"ASN Trophy\". Il \"TV Trophy\" non viene pi\u00f9 attribuito in quanto la produzione televisiva viene organizzata dalla stessa FOM.\nIn precedenza il \"Race Promoter's Trophy\" veniva attribuito dalla Formula One Constructors Association (FOCA) col nome di \"FOCA Award\". Ancora oggi il termine FOCA \u00e8 iscritto sul trofeo assegnato."}
{"id": "63180", "revid": "396099", "url": "https://it.wikipedia.org/wiki?curid=63180", "title": "Investimento", "text": "Con investimento, in economia, si intende l'attivit\u00e0 finanziaria di un soggetto economico detto \"investitore\" atta all'incremento di beni capitali mediante l'acquisizione o creazione di nuove risorse economiche da usare nel processo produttivo.\nPu\u00f2 riguardare sia un soggetto imprenditoriale nell'ambito della sua attivit\u00e0 di impresa, sia in senso esteso un privato cittadino nell'incremento della sua qualit\u00e0 della vita.\nGeneralit\u00e0.\nNelle imprese private e nel settore pubblico l'investimento serve ad acquistare o produrre in proprio (nella terminologia aziendale si dice \"in economia\") uno o pi\u00f9 dei seguenti:\nVi sono poi investimenti che non rientrano nel bilancio d'esercizio di una impresa privata, ma, quando previsto, nel bilancio sociale, come gli investimenti in formazione del personale o in sistemi produttivi meno inquinanti. In questo caso si parla di investimento in senso lato, dal momento che i costi corrispondenti rientrano nelle spese correnti.\nLa finanza aziendale considera l'investimento dal punto di vista dei capitali che esso richiede, del costo delle diverse fonti di capitale, delle scelte tra diversi piani di ammortamento dei debiti contratti per realizzare l'investimento e tra diversi investimenti che generano flussi finanziari diversi.\nElementi tipici.\nCaratteristiche tipiche di un investimento sono l'impiego di un capitale iniziale per raggiungere gli obiettivi finali, ottenuto a sua volta ricorrendo a risparmi propri oppure a richieste di credito (prestito) presso un istituto di credito il tempo di recupero del capitale iniziale (\"payback period\"), il guadagno, il rendimento e il rischio associato di fallimento ovvero il mancato raggiungimento, parziale o totale, degli obiettivi finanziari inizialmente proposti.\nNell'economia politica.\nLa macroeconomia considera l'investimento come una componente della domanda aggregata per l'effetto moltiplicativo del prodotto che esso produce. L'economia politica prende in considerazione due tipi di funzione di investimento.\nNella prima si mette in relazione inversa l'investimento con il tasso di interesse:\nformula_1\ndove:\nNella seconda, detta dell'acceleratore, si considera l'investimento dipendente dall'incremento atteso del prodotto:\nformula_2\ndove:\nIl rischio finanziario.\nL'investimento comporta di per s\u00e9 un rischio connesso alla possibilit\u00e0 che il bene o lo strumento finanziario acquisito diminuisca il suo valore nel tempo. Quindi l'atto stesso di investire equivale ad un'assunzione di rischio. \nQuesto \u00e8 connesso all'acquisto o alla vendita di una serie di beni o strumenti finanziari legati a proprie intrinseche variabili, a loro volta funzioni di una serie di elementi aleatori (andamento dei titoli, andamento dei tassi di cambio, rischi di un esito diverso da quello previsto dell'investimento o per il sopraggiungere di elementi negativi imprevisti come attentati terroristici, speculazioni di mercato, mode improvvise, ecc.)\nPremio di rischio.\nLa presenza del rischio induce gli investitori a diversificare gli investimenti per ridurre il rischio a parit\u00e0 di rendimento atteso.\nIn un'ottica finanziaria, il tasso d'interesse deve essere pari a quello \"risk-free\" aumentato di un premio di rischio che deve essere crescente col rischio d'investimento. Il rendimento di riferimento assunto per il tasso \"risk-free\" \u00e8 quello dei titoli di Stato, che tipicamente garantiscono l'intero capitale investito e l'interesse. Altrimenti, il riferimento del tasso \"risk-free\" \u00e8 scelto fra gli strumenti aventi rating pari ad A, o maggiore.\nDiversificazione di portafoglio.\nLa diversificazione del rischio e dell'investimento avviene per tutte le componenti del rischio di investimento: durata, rischio di liquidit\u00e0 (legato alla societ\u00e0, al comparto, settore e alla congiuntura economica/mercato di appartenenza), rischio valutario. Perci\u00f2, si diversifica investendo in tipologie di titoli differenti (opzioni, azioni, obbligazioni), in titoli differenti per societ\u00e0 e settore di afferenza, moneta di denominazione e mercato di appartenenza (ad esempio quotati alla Borsa Italiana e in un altro Paese dell'area UE), durata (obbligazioni a 6 mesi e a 5 anni) e combinazioni di questi fattori.\nLa riduzione del rischio \u00e8 maggiore e la diversificazione pi\u00f9 efficace se avviene tra investimenti a correlazione zero, indipendenti. \u00c8 ancora pi\u00f9 alta se avviene tra investimenti in comparti o settori, o tipologie di titoli correlati negativamente (ad esempio energetico e manifatturiero, azioni e obbligazioni), ma in questo caso la scelta \u00e8 pi\u00f9 critica perch\u00e9 comporta anche una riduzione di profitti.\nLa riduzione del rischio \u00e8 maggiore e la diversificazione pi\u00f9 efficace se avviene tra investimenti a correlazione zero, indipendenti. \u00c8 ancora pi\u00f9 alta se avviene tra investimenti in comparti o settori, o tipologie di titoli correlati negativamente (ad esempio energetico e manifatturiero, azioni e obbligazioni); in questo caso il coefficiente di correlazione investimenti \u00e8 negativo (e al limite pari a formula_4), il rischio complessivo dell'investimento \u00e8 minore, ma scende anche il profitto atteso.\nIl rischio complessivo di un portafoglio di due investimenti 1 e 2 \u00e8 pari a:\nformula_5\nScegliendo investimenti con indice di correlazione formula_6 negativo, si abbassa il rischio complessivo del portafoglio di investimenti."}
{"id": "63183", "revid": "339392", "url": "https://it.wikipedia.org/wiki?curid=63183", "title": "I-Ching", "text": ""}
{"id": "63184", "revid": "1652635", "url": "https://it.wikipedia.org/wiki?curid=63184", "title": "Antonio Salieri", "text": "Cittadino della Repubblica di Venezia, trascorse la maggior parte della sua vita alla corte imperiale asburgica di Vienna per la quale fu compositore e maestro di cappella. Salieri ebbe come allievi molti musicisti famosi: Beethoven, Schubert, Liszt, Czerny e Hummel, a dimostrare la validit\u00e0 della sua scuola di composizione.\nFu un musicista eccezionale e un ottimo insegnante; tuttavia, il suo nome \u00e8 rimasto legato nell'immaginario collettivo ad una presunta rivalit\u00e0 con Wolfgang Amadeus Mozart, che aliment\u00f2 voci su accuse di plagio e perfino di aver causato la morte del compositore salisburghese, supposizione priva di qualunque fondamento storico ma riproposta da Peter Shaffer nel dramma \"Amadeus\" nel 1979 e poi dal regista Milo\u0161 Forman nel film omonimo.\nLa pretesa invidia alla base della sceneggiatura del film e la conseguente inimicizia tra i due compositori \u00e8 del tutto improbabile, anche perch\u00e9 Salieri riscosse grande celebrit\u00e0 nel corso della sua lunga carriera (Mozart, invece, raggiunse l'apice della fama dopo la morte); inoltre, tra i suoi pupilli vi fu uno dei figli dello stesso Mozart, Franz Xaver Wolfgang.\nBiografia.\nAntonio Salieri nacque a Legnago, una cittadina in provincia di Verona, da una famiglia di ricchi commercianti, Antonio Salieri (1702-1764) ed Anna Maria Scacchi (1722-1763), il 18 agosto 1750. Si avvicin\u00f2 alla musica studiando violino con il fratello Francesco (allievo di Giuseppe Tartini) e clavicembalo con un organista della sua citt\u00e0 natale, Giuseppe Simoni. Alla morte dei genitori, intorno al 1764, si trasfer\u00ec assieme al fratello a Venezia, dove continu\u00f2 i suoi studi. Nel 1766 attir\u00f2 l'attenzione del \"Kapellmeister\" (maestro di cappella) viennese Florian Leopold Gassmann, che si trovava a Venezia per sovrintendere alla messa in scena della sua opera basata sull'episodio di Achille a Sciro e intitolata, appunto, \"Achille in Sciro\".\nIl musicista austriaco, che rimase colpito dal talento di Salieri, si affezion\u00f2 sinceramente al giovane e lo prese con s\u00e9. Portatolo a Vienna alla corte di Giuseppe II d'Asburgo, presso cui era dipendente, ne cur\u00f2 personalmente l'istruzione, insegnandogli contrappunto, composizione, latino, tedesco e francese. A corte, Salieri attrasse anche la benevolenza di altri personaggi, tra cui lo stesso imperatore che, alla morte di Gassmann nel 1774, lo nomin\u00f2 successore del maestro defunto, istituendolo, a soli 24 anni, sia \"Kammerkomponist\" che direttore musicale dell'opera italiana a Vienna.\nEbbe cos\u00ec inizio una carriera brillante che lo avrebbe portato a diventare maestro di cappella alla corte asburgica, compositore e insegnante di corte. Protetto dell'imperatore e in ottimi rapporti con Gluck, Metastasio e Haydn, Salieri fu uno fra pi\u00f9 prolifici autori di musica da camera e musica sacra, ma soprattutto di opere liriche \"all'italiana\" del suo tempo.\nSalieri esord\u00ec nel 1770 con un'opera buffa, \"Le donne letterate\", cui fece seguito, l'anno successivo, \"Armida\" (seria) e alcuni anni dopo l'opera che lo avrebbe consacrato nel panorama musicale dell'epoca, \"L'Europa riconosciuta\", commissionatagli dall'imperatrice Maria Teresa d'Austria per l'inaugurazione, il 3 agosto del 1778, del \"Nuovo Regio Ducal Teatro\" (l'attuale Teatro alla Scala) fatto erigere a Milano (la medesima opera salut\u00f2 il 7 dicembre 2004 la riapertura del teatro scaligero dopo un radicale lavoro di restauro).\nMa la predilezione per il dramma parlato e la riorganizzazione dei teatri di corte, voluta dall'imperatore nel 1776, lasciavano poche opportunit\u00e0 a Salieri per comporre nuove opere a Vienna, e pertanto il musicista rivolse la sua attenzione all'Italia. Tra il 1778 e il 1780 scrisse cinque opere per i teatri di Milano, Venezia e Roma, tutte di argomento comico, a eccezione dell\"'Europa riconosciuta\". Tra le opere buffe di gran lunga pi\u00f9 popolari compose \"La scuola de' gelosi\", su libretto di Caterino Mazzol\u00e0 (scritta per il carnevale di Venezia del 1779), opera che pi\u00f9 di ogni altra diffuse la fama di Salieri in tutta Europa. Nel 1780 Giuseppe II lo incaric\u00f2 di scrivere un \"singspiel\" eseguito da cantanti e musicisti del proprio teatro nazionale, una delle uniche due opere in tedesco di Salieri, \"Der Rauchfangkehrer\" (1781), che ebbe un notevole successo fino a quando non fu oscurata dal \"Ratto dal serraglio\" di Mozart.\nNel febbraio del 1788 l'imperatore concesse a Salieri la carica di \"Hofkapellmeister\", ruolo che gi\u00e0 dal 1775 aveva assolto spesso, sostituendo il titolare Giuseppe Bonno quando era malato.\nDopo la morte di Giuseppe II (il 20 febbraio 1790) e con l'ascesa al trono di Leopoldo II, circolarono voci secondo le quali Salieri doveva essere licenziato, oppure che aveva presentato le sue dimissioni da \"Hofkapellmeister\". In realt\u00e0, sembra che Salieri abbia chiesto, e ottenuto, di essere esentato dall'obbligo delle prove quotidiane e della direzione delle opere, in cambio del quale accett\u00f2 di comporre ogni anno una nuova opera per il teatro di corte. I compiti dai quali fu sollevato furono assegnati al suo allievo e protetto Joseph Weigl.\nNegli anni '90 del Settecento Salieri, rimasto privo del sostegno di Giuseppe II, non ebbe nemmeno pi\u00f9 l'opportunit\u00e0 di scrivere opere per Parigi (tagliato fuori dagli esiti della Rivoluzione), n\u00e9 di usufruire del talento teatrale di Lorenzo Da Ponte (caduto in disgrazia presso la corte) e senza la stimolante rivalit\u00e0 di Mozart (morto nel '91). Nel 1794 rinnov\u00f2 il contatto con De Gamerra e insieme scrissero tre opere per i teatri di corte: \"Eraclito e Democrito\", \"Palmira regina di Persia\" e \"Il moro\". La prima e la terza ebbero un discreto apprezzamento (con meno di 20 rappresentazioni nei teatri di corte), mentre \"Palmira\" riscosse il maggior successo di tutte le altre sue opere tarde. L'ultimo collaboratore italiano di Salieri, Carlo Prospero De Franceschi, gli forn\u00ec libretti per tre opere eseguite nel 1799 e nel 1800, tra cui \"Falstaff\" (1799). L'ultima opera completa di Salieri, \"Die Neger\", ricevette scarsi applausi nel 1804.\nCome \"Hofkapellmeister\", Salieri cur\u00f2 la scelta dei nuovi strumentisti e cantanti di corte, supervision\u00f2 l'acquisto degli strumenti e mantenne la biblioteca musicale in buone condizioni. I registri della cappella reale per il periodo dal 1820 sino al suo pensionamento nel 1824 mostrano che per i servizi regolari scelse pi\u00f9 frequentemente le messe di Albrechtsberger, Joseph e Michael Haydn, Georg Reutter \"il giovane\", Eybler, Leopold Hofmann e Mozart.\nOpere.\nFra le sue trentanove composizioni per il teatro si ricordano: \"Armida\" (1771), \"La scuola de' gelosi\" (1778), \"Der Rauchfangkehrer\" (1781), \"Les Dana\u00efdes\" (1784), attribuita in un primo tempo allo stesso Gluck, \"Prima la musica e poi le parole\" (1786), \"Tarare\" (1787), \"La grotta di Trofonio\", \"Eraclito e Democrito\", \"Axur, Re d'Ormus\" (1788) che contiene l'intermezzo \"Arlecchinata\", \"Palmira, regina di Persia\" (1795), \"Falstaff, ossia le tre burle\" (1799), tema tratto da \"Le allegre comari di Windsor\" di Shakespeare che sarebbe stato poi ripreso da Giuseppe Verdi per il suo \"Falstaff\".\nDa segnalare anche il dramma giocoso in due atti \"Il mondo alla rovescia\", rappresentato per la prima volta in tempi moderni il 14 novembre 2009 al Teatro Salieri di Legnago (Verona). \nFra le composizioni strumentali spiccano due concerti per pianoforte e orchestra e un concerto per organo scritti nel 1773, un concerto per flauto, oboe e orchestra del 1774, un insieme di ventisei variazioni su \"La Follia di Spagna\" (1815) e le numerose serenate. Salieri ha scritto anche alcuni deliziosi concertini (della durata di circa dieci minuti) e una pregevole fuga.\nGli ultimi anni.\nNegli ultimi anni della sua vita, Salieri divent\u00f2 cieco e fu ricoverato in ospedale; in tale periodo il compositore si sarebbe accusato della morte di Mozart, come lui membro della Massoneria.\nSalieri mor\u00ec a Vienna il 7 maggio 1825, a 74 anni; il suo corpo fu sepolto nel Matzleinsdorfer Friedhof e le sue spoglie vennero poi trasferite al \"Zentralfriedhof\" (cimitero maggiore) di Vienna. Al suo funerale, Schubert, suo allievo prediletto, diresse il \"Requiem\" in do minore che lo stesso Salieri aveva scritto nel 1804 per la propria morte. Il suo monumento funebre \u00e8 ornato da un'iscrizione composta dal suo allievo Joseph Weigl:\n\"Riposa in pace! Non coperta di polvere\"\n\"l'eternit\u00e0 ti \u00e8 riservata.\"\n\"Riposa in pace! In eterne armonie\"\n\"si \u00e8 dissolto il tuo spirito.\"\n\"Egli ha espresso s\u00e9 stesso in note incantevoli\"\n\"ora \u00e8 salpato verso l'eterna bellezza.\"\nNei primi anni del duemila diverse associazioni culturali hanno richiesto alle autorit\u00e0 viennesi di trasferire il feretro del noto compositore in Italia, possibilmente a Legnago, sua citt\u00e0 natale, tuttavia tali richieste si sono subito arenate al no delle istituzioni austriache.\nEredit\u00e0 artistica.\nGli anni duemila hanno visto una rivalutazione della figura artistica di Salieri. Presso il Teatro Salieri di Legnago (VR), sua citt\u00e0 natale, nella quale \u00e8 attiva una fondazione culturale anch'essa intitolata al compositore, si svolge il \"Salieri Opera Festival\". Il teatro Salieri \u00e8 stato inaugurato il 19 aprile 2000 dalla prima esecuzione in tempi moderni dell'oratorio su testo di Pietro Metastasio \"La Passione di Ges\u00f9 Cristo\". Nella medesima occasione si \u00e8 svolto il Convegno Internazionale di Studi (Legnago 18 - 19 aprile 2000) \"Antonio Salieri (1750-1825) e il teatro musicale a Vienna: convenzioni, innovazioni, contaminazioni stilistiche\". Nell'ambito della manifestazione, nell'autunno 2004 si \u00e8 tenuta la prima rappresentazione in epoca moderna di \"Il ricco d'un giorno\", su testo di Lorenzo Da Ponte. Nel 2009 la Fondazione Culturale Antonio Salieri, in collaborazione con la Fondazione Arena di Verona, nell'ambito del festival ha prodotto per la prima volta in tempi moderni \"Il mondo alla rovescia\" su libretto di Caterino Mazzol\u00e0. Nel 2009 e 2010 il \"Salieri Opera Festival\" ha prodotto un concerto-pi\u00e8ce intitolato \"Ringraziamento all'Arte ch'io professo\" nel quale Ugo Pagliai ha interpretato il ruolo di Salieri accompagnato dall'orchestra Accademia Secolo XXI con la partecipazione del soprano Fiorella Burato; nel 2010 e 2011 lo spettacolo di danza \"Varietas Delectat\", con la regia di Antonio Giarola eseguito da RBR Dance Company su musiche interamente tratte dal repertorio salieriano e rappresentato nella primavera del 2012 a San Pietroburgo nel Teatro dell'Ermitage. Il mezzosoprano Cecilia Bartoli ha registrato un album di arie delle opere di Salieri.\nParte della sua produzione strumentale \u00e8 stata pubblicata su compact disc: due sinfonie in re maggiore (la \"Veneziana\" e il \"Giorno Onomastico\"), due concerti per pianoforte e le \"Variazioni sulla Folia di Spagna\".\nLa presunta rivalit\u00e0 con Mozart.\nLa musica di Salieri e di Mozart, dal punto di vista tecnico-compositivo, si presenta con caratteri molto simili. In alcuni casi, nemmeno un orecchio esperto saprebbe distinguere con certezza la musica dell'italiano da quella del salisburghese. All'epoca ebbe sicuramente peso il desiderio di valorizzare i teatri musicali nazionali, ancora in gran parte sotto l'influenza della musica italiana (la presenza di Salieri a corte era la conferma del persistere di questa autorevolezza), esigenza fortemente sentita, legata anche alla volont\u00e0 di affermazione della sovranit\u00e0 delle corti locali.\nNel 1783 Mozart aveva covato sospetti verso Salieri, secondo una lettera del 2 luglio al padre Leopold. Lo storico Alexander Wheelock Thayer, ipotizza che tali sospetti potrebbero essere stati determinati da un episodio accaduto una decina di anni prima, quando Salieri gli fu preferito nel ruolo di insegnante di musica della principessa del W\u00fcrttemberg. L'anno seguente Mozart non fu nominato neppure insegnante di pianoforte della principessa.\nNel 1786 la prima rappresentazione delle \"Nozze di Figaro\" registr\u00f2 il giudizio negativo sia del pubblico che dell'imperatore; il compositore accus\u00f2 Salieri del fallimento, reo di averne boicottato l'esecuzione (\u00abSalieri e i suoi accoliti muoverebbero cielo e terra pur di farlo cadere\u00bb, comment\u00f2 il padre di Mozart, Leopold, riferendosi all'insuccesso del figlio in quella occasione). Va rilevato che per\u00f2 a quell'epoca Salieri era impegnato per la messa in scena della sua opera \"Les Horaces\", ed \u00e8 difficile che abbia potuto ordire e manovrare il tutto dalla Francia, dove si trovava.\nMolto pi\u00f9 probabilmente, sempre stando a Thayer, ad istigare Mozart contro Salieri potrebbe essere stato il poeta Giovanni Battista Casti, rivale del poeta di corte Lorenzo Da Ponte, autore del libretto di \"Figaro\". Una conferma indiretta di quanto la diatriba Mozart-Salieri possa essere stata montata ad arte viene dal fatto che, quando nel 1788 Salieri fu chiamato in carica come \"Kapellmeister\", anzich\u00e9 proporre per l'occasione un'opera propria, prefer\u00ec curare l'allestimento di una riedizione delle stesse \"nozze di Figaro\".\nLa leggenda dell'avvelenamento.\nLa leggenda secondo la quale Mozart sarebbe stato avvelenato da Salieri, pur essendo priva di fondamento, ha ispirato diversi artisti nel corso dei secoli.\nIl poeta e scrittore russo Aleksandr Sergeevi\u010d Pu\u0161kin nel 1830 scrisse \"Mozart e Salieri\" (precedentemente intitolato \"Invidia\"), un brevissimo dramma in versi facente parte di \"Malenkie tragedii\" (\"\u041c\u0430\u043b\u0435\u043d\u044c\u043a\u0438\u0435 \u0442\u0440\u0430\u0433\u0435\u0434\u0438\u0438\", \"Piccole tragedie\"), in cui Salieri, distrutto dalla raggiunta consapevolezza di non possedere il genio cristallino di Mozart, uccide quest'ultimo avvelenandolo. Nel 1979 la televisione sovietica ne fece un film TV dal titolo \"Piccole tragedie\", diretto da Mikhail Shveitser. Il ruolo di Salieri fu interpretato da Innokentij Michajlovi\u010d Smoktunovskij. In merito all'opera di Pu\u0161kin si \u00e8 detto: \u00abSe Salieri non ha ucciso Mozart, di sicuro Pu\u0161kin ha ucciso Salieri\u00bb.\nNel 1898, al Teatro Solodovnikov di Mosca, and\u00f2 in scena la prima dell'opera \"Mozart e Salieri\" del compositore russo Nikolaj Andreevi\u010d Rimskij-Korsakov. La musica \u00e8 ispirata e dedicata al compositore Aleksandr Sergeevi\u010d Dargomy\u017eskij, mentre il libretto \u00e8 tratto, con alcuni lievi tagli, dalla \"piccola tragedia\" di Pu\u0161kin; l'opera si divide in due sole scene. La sera della prima, le variazioni sulla musica di Mozart furono eseguite da Sergej Vasil'evi\u010d Rachmaninov.\n\u00c8 del 1978 un successivo adattamento della vicenda mozartiana: con \"Amadeus\", infatti, il drammaturgo Peter Shaffer conquista i teatri di Londra. La vicenda prende le mosse del lavoro di Pu\u0161kin e ne amplia la portata. Rimane l'invidia di Salieri e il \"Requiem\" commissionato da un uomo vestito di nero (Salieri mascherato), ma il tutto viene approfondito e, soprattutto, la narrazione avviene ad opera di Salieri stesso. Il testo subisce diverse modifiche, fino alla versione definitiva del 1981.\nNel 1984 il dramma di Shaffer viene portato al cinema da Milo\u0161 Forman con \"Amadeus\", dove per\u00f2 sono ammorbiditi i lati negativi del personaggio di Salieri. Anche se nella versione rimasterizzata del film del 2002 sono state ripristinate alcune scene \"forti\", il Salieri cinematografico (interpretato da F. Murray Abraham) \u00e8 decisamente meno negativo di quello del dramma di Shaffer.\nPubblicazioni.\nDue sono le opere di Salieri di recente pubblicazione, per i tipi della casa editrice lucchese OTOS: \"Falstaff\" e \"La grotta di Trofonio\", entrambe preparate dal musicologo e compositore Filiberto Pierami."}
{"id": "63189", "revid": "767487", "url": "https://it.wikipedia.org/wiki?curid=63189", "title": "Kees van Dongen", "text": "Biografia.\nNato nel 1877 a Delfshaven, vicino a Rotterdam, Kees Van Dongen studi\u00f2 prima in una scuola di disegno industriale, poi all'Accademia di Belle Arti.\nNel 1897 si stabil\u00ec a Parigi, dove sub\u00ec l'influenza di \u00c9douard Vuillard e di Paul Gauguin e dove collabor\u00f2 a varie riviste satiriche.\nNel 1904 venne allestita la sua prima mostra personale, grazie alla quale conobbe Andr\u00e9 Derain, che lo indirizz\u00f2 verso la pittura fauve.\nNel 1905 partecip\u00f2 al Salon d'Automne e i suoi quadri vennero messi nella famosa \"cage aux fauves\", la \"gabbia delle belve feroci\", come venne definita la sala dei fauves: le sue tele si distinguono per le tinte cromaticamente accese ed il disegno elegante e sensuale.\nNello stesso anno divent\u00f2 amico di Pablo Picasso, con cui dipinse tra il 1905 e il 1910, la cui forte personalit\u00e0 lo avvicin\u00f2 al cubismo; in questo periodo rimase colpito anche dall'espressionismo.\nLa sua indole di viaggiatore lo port\u00f2 a compiere numerosi viaggi; attratto in modo particolare dalle culture mediterranee, dal 1910 al 1912 comp\u00ec numerosi viaggi in Spagna, Italia, Marocco, Tunisia ed Egitto, che lo resero pi\u00f9 colto e raffinato.\nNelle opere di questi anni Van Dongen ritrae la societ\u00e0 del suo tempo con occhio critico e ironico e con uno stile brillante ed aggressivo, che tiene conto sia dei colori accesi e vivaci dei fauves, sia delle semplificazioni formali del cubismo, sia delle esperienze emotive dell'espressionismo: nasce cos\u00ec uno stile particolare, una fusione di diverse esperienze che porta verso una pittura diretta ed aggressiva.\nLa sua tavolozza particolarmente ricca esprime una potente vitalit\u00e0, passionale e sensuale, indipendentemente dai soggetti scelti: la vita del circo e dei cabaret, le ricche dame dell'alta borghesia (che si contesero i suoi ritratti), la sfrontatezza di nudi provocanti e lussuriosi, la purezza e l'innocenza dei bambini, i ricordi dei suoi viaggi, le nature morte.\nQuesti temi ricorrenti vengono trasportati nel suo spazio pittorico, in una dimensione pi\u00f9 vicina alla fantasia che alla realt\u00e0, dove lo sfondo scompare, i contorni si fanno netti e i colori si infiammano di vita propria.\nSi notano la libert\u00e0 nelle linee, la vivacit\u00e0 nei colori e l'attenzione agli aspetti decorativi tipiche dei fauves, in particolare di Henri Matisse e di Andr\u00e9 Derain: i rapidi tocchi di colore intenso, in cui sono abilmente dosate le tinte calde e quelle fredde, danno movimento e incisivit\u00e0 alla scena, la brillantissima luce evidenzia forti contrasti di tono, il disegno \u00e8 volutamente trascurato, il rifiuto delle tradizionali regole della prospettiva e del chiaroscuro porta a piani schiacciati e senza profondit\u00e0, in cui l'ambientazione \u00e8 ridotta ai minimi termini, con personaggi che fluttuano in uno spazio privo di gravit\u00e0.\nVan Dongen accetta inoltre la semplificazione geometrica dei primi paesaggi cubisti di Pablo Picasso; queste soluzioni stilistiche gli permettono di variare il ritmo della composizione, giocando sul contrasto tra curve sinuose.\nNello stesso tempo compaiono alcuni elementi pi\u00f9 vicini all'espressionismo: mentre i fauves trattano i loro soggetti da un punto di vista puramente descrittivo, con poche allusioni di natura psicologica o sociale, i ritratti di Van Dongen vanno al di l\u00e0 della semplice rappresentazione e ricercano valori emotivi e simbolici attraverso un'analisi impietosa della societ\u00e0 in cui vive, proprio come stavano facendo negli stessi anni gli espressionisti tedeschi.\nDopo la prima guerra mondiale Van Dongen trascorse gran parte dell'anno in Costa Azzurra e a Parigi: furono gli anni pi\u00f9 fecondi della sua maturit\u00e0 artistica, che lo portarono a essere insignito della Legion d'Onore nel 1926.\nDopo la seconda guerra mondiale abbandon\u00f2 le opere di grande formato, si dedic\u00f2 ai ritratti e rallent\u00f2 la sua attivit\u00e0.\nNel 1959 si stabil\u00ec a Monte Carlo, dove mor\u00ec il 28 maggio 1968."}
{"id": "63192", "revid": "316629", "url": "https://it.wikipedia.org/wiki?curid=63192", "title": "L'Europa riconosciuta", "text": "Europa riconosciuta \u00e8 un'opera lirica in due atti musicata da Antonio Salieri su libretto di Mattia Verazi.\nStoria.\nVenne rappresentata per la prima volta in occasione dell'inaugurazione del Teatro alla Scala di Milano il 3 agosto 1778.\nQuando la compose, Salieri aveva ventotto anni. Il suo debutto quale compositore alla corte viennese dell'impero asburgico risaliva a otto anni prima. Nonostante la presunta (ma molto dubbia) rivalit\u00e0 con Mozart, avrebbe lasciato un repertorio operistico di tutto riguardo.\n\"Europa riconosciuta\" \u00e8 sicuramente la prima prova \"matura\" di Salieri anche se in certi passaggi risente dell'appesantimento dovuto al fatto di essere un'\u00abopera di circostanza\u00bb (la circostanza, appunto, dell'inaugurazione della Scala). Recuperata - dopo un lungo oblio - il 7 dicembre 2004 per l'apertura della stagione lirica scaligera nel rinnovato teatro milanese, va annoverata nel genere \"serio\", sebbene non nel senso metastasiano del termine, naturalmente sotto l'aspetto della poetica puramente intesa e secondo i canoni ancora in auge nel XVIII secolo. Lo stesso tema dell\"'agnizione\" (cio\u00e8 del riconoscimento, in questo caso di \"Europa\", che protagonista nell'economia dell'opera in realt\u00e0 non \u00e8) \u00e8 trattato in modo inconsueto, se non improprio, poich\u00e9 avviene attraverso una \"autodelazione\".\nIntanto, \u00e8 da notare subito come la distribuzione dei ruoli si accentri nettamente su voci bianche con registro da soprano (quattro su cinque personaggi). Le coppie sul palco in realt\u00e0 sono due - \"Semele\" ed \"Isseo\" (ruolo quest'ultimo creato da un soprano castrato) ed \"Europa\" e \"Asterio\" (anch'esso destinato a un soprano castrato); l'unica figura in scena non attribuita ad una voce bianca \u00e8 quella di \"Egisto\", che impersona il \"cattivo\" della situazione o, se si preferisce, il \"terzo incomodo\" nella vicenda (ma in questo caso, come si vedr\u00e0 pi\u00f9 avanti, si dovrebbe parlare del \"quinto incomodo\").\nLa presenza contemporanea e massiccia di soprani lascia presagire fin dalle prime battute susseguenti l'ariosa sinfonia di apertura ed il \"recitativo\" iniziale l'abbondanza (e l'inevitabile occasione anche) per la serie senza soluzione di continuit\u00e0 di vocalizzi e gorgheggi che seguir\u00e0, e che la mano ispirata di Salieri - drammaturgicamente carica di tensione ma leggera al tempo stesso - non poteva evidentemente lasciarsi scappare.\n\u00c8 stata ritrovata la partitura del Ballo originale, parte integrante dell'opera \"Europa riconosciuta\" considerato perso e non eseguito nella rappresentazione per la riapertura del Teatro alla Scala, al posto del quale sono stati danzati alcuni balli di Salieri provenienti da un'opera di genere buffo, \"Don Chisciotte alle nozze di Gamace\". Il Ballo primo di \"Europa riconosciuta\", diversamente da quanto accadeva di norma in Italia, fu composto dallo stesso autore dell'opera Antonio Salieri. \u00c8 stato pubblicato un articolo in lingua inglese nella Rivista di studi musicologici \u00abRecercare\u00bb (Elena Biggi Parodi, Preliminary observations on the Ballo Primo of Europa Riconosciuta by Antonio Salieri: Milan, The Scala Theatre, 1778) in cui sono fornite le prove di questa identificazione: tra esse alcune indicazioni di pugno di Salieri che dimostrano come Salieri lo intendesse riutilizzare molti anni pi\u00f9 tardi a Parigi.\nLa trama del Ballo racconta un combattimento con le fiere. Questo si rende necessario per adempiere al voto contratto negli antefatti dell'opera, di sacrificare il primo straniero approdato sull'isola, tematica che precede quella pi\u00f9 celebre di Idomeneo di Mozart.\nPer sciogliere questo voto il prode Pafio si offre di combattere da solo nell'arena per salvare i propri compagni. Mentre questi si reca ad affrontare da solo un feroce leone si slancia in suo aiuto Mirra, sua fedele compagna. Alla vista di questo eroico comportamento il popolo si solleva e li salva. Per questo motivo all'inizio del secondo atto si rende ancora necessario il sacrificio di Asterio (altro straniero approdato sull'isola), particolare incomprensibile dell'opera se non viene rappresentato il ballo.\nIl ballo, costituito da sette splendide danze per orchestra, rende evidente la capacit\u00e0 di Salieri di \"creare\" con la musica il dramma e costituisce un fenomeno artistico di particolare importanza collocandosi dopo il Ballo di Gluck Don Juan e immediatamente dopo il soggiorno milanese di Noverre tra il luglio 1774 e la fine del febbraio del 1776, attestando un momento significativo di trasformazione di questo genere, da puro divertimento coreutico a ballo pantomimico, secondo le pi\u00f9 moderne tendenze, interessate ad esprimere la verit\u00e0 dei sentimenti.\nLa riscoperta del Ballo primo di Europa Riconosciuta \u00e8 di rilevante interesse anche perch\u00e9 il suo coreografo (protagonista nei panni di Pafio) fu Claudio Legrand, che tre anni pi\u00f9 tardi, a Monaco di Baviera, realizz\u00f2 le danze per Idomeneo di Mozart, nelle quali pot\u00e9 avvalersi della precedente esperienza milanese.\nPersonaggi principali.\nAltri personaggi:\nPersonaggi e interpreti della prima rappresentazione (Teatro alla Scala di Milano, 3 agosto 1778):\nTrama.\nL'azione si finge nella citt\u00e0 di Tiro, capitale della Fenicia, e nelle sue vicinanze. L'opera si apre con una vivace sinfonia che rappresenta una scena di temporale ed intende illustrare musicalmente l'antefatto che ha dato origine alla vicenda.\nAntefatto.\n\"Europa\", principessa di Tiro, promessa sposa al principe Isseo, \u00e8 rapita e fatta sua sposa dal re di Creta \"Asterio\". Il re di Tiro e padre di \"Europa\", \"Agenore\", dispone invano una ricerca della giovane da parte degli altri figli e, quando si convince che questi sono dispersi, decide di cedere il trono alla nipote \"Semele\" stabilendo per\u00f2 che vada sposa a colui il quale, per vendicare il rapimento di \"Europa\", uccida il primo straniero che approdi a Tiro. Quando \"Asterio\" apprende della morte dell'anziano sovrano decide di recarsi da Creta a Tiro per insediare la sua sposa \"Europa\" sul trono che fu di \"Agenore\".\nAtto I.\nLa scena si apre su una spiaggia deserta. \"Asterio\", \"Europa\" e il loro figlioletto sono appena scampati ad un rovinoso naufragio quando vengono assaliti, fatti prigionieri e condotti alla reggia di Tiro da \"Egisto\" (nobile del regno di Fenicia, anch'egli aspirante al trono di \"Agenore\").\nIn un \"magnifico padiglione\" \"Semele\" intende far conoscere il nome dello sposo prescelto, che sar\u00e0 il nuovo re. \u00c8 innamorata di \"Isseo\", che \u00e8 appena tornato vittorioso da una spedizione contro i ribelli ciprioti, ed \"Egisto\" - vedendo sfumare il suo progetto - progetta di sfidare in campo aperto il rivale. \"Isseo\", per\u00f2, confessa dal canto suo a \"Semele\" di essere ancora innamorato di \"Europa\" e di non sentirsi preparato a legare nuovamente il suo cuore.\nNel frattempo, nella stanza del Supremo Consiglio, i grandi del regno invocano gli d\u00e8i. \"Egisto\" ricorda a \"Semele\" il decreto di \"Agenore\" e chiede che venga versato il sangue dello straniero fatto prigioniero dopo essere naufragato sulle spiagge di Tiro.\n\"Asterio\" viene quindi condotto in catene alla presenza di \"Semele\" ma tuttavia si rifiuta di rispondere ad ogni domanda. Differentemente da lui, \"Europa\" si fa riconoscere come l'antica principessa di Tiro e la legittima pretendente al trono. Ancora una volta, \"Egisto\" vede svanire le sue speranze mentre Isseo \u00e8 profondamente turbato dalla ricomparsa della donna di cui \u00e8 ancora innamorato. \"Semele\", sconcertata, \u00e8 preda della gelosia e dell'ira.\nL'atto si conclude su una serie di musiche cosiddette \"ballabili\".\nAtto II.\nL'atto II - maggiormente articolato rispetto al primo - \u00e8 ambientato in quattro differenti scenari e si apre nell'antro di un oscuro carcere: mentre si attende la pronuncia del Supremo Consiglio, \"Europa\" reprime al cospetto di \"Isseo\" i suoi antichi sentimenti dichiarando di essere intenzionata a restare fedele ai doveri di moglie e madre lasciando il trono a \"Semele\" in cambio della vita del marito \"Asterio\" e del loro figlioletto.\nIn una elegante sala della reggia intanto \"Semele\", ancora in preda alla massima gelosia, comunica ad \"Isseo\" la decisione del Supremo Consiglio di giustiziare \"Asterio\" e imprigionare \"Europa\". Quando \"Isseo\" dice a \"Semele\" che quest'ultima ha deciso di rinunciare al trono, la giovane lo prega di correre a far sospendere l'esecuzione. Rinchiuso nel tempio della vendetta, di fronte al sepolcro del vecchio sovrano \"Agenore\", \"Asterio\" \u00e8 pronto al sacrificio. Sopraggiunge \"Egisto\" con \"Europa\": con fare torbido le offre la libert\u00e0 in cambio della fuga con lui; sdegnata, \"Europa\" rifiuta, rifugiandosi fra le braccia del consorte.\nLa situazione sembra precipitare quando si ode in lontananza l'arrivo dei soldati cretesi scampati al naufragio ed accorsi assieme ad \"Isseo\" a difendere il loro sovrano. Nel vasto cortile antistante la sala viene ingaggiata una lotta furibonda: i soldati al comando di \"Egisto\" vengono messi in fuga e il perfido rivale viene affrontato dallo stesso \"Isseo\" che, dopo un aspro combattimento, lo uccide. Mentre il popolo di Tiro acclama \"Europa\" erede legittima del trono sopraggiunge \"Semele\" che viene prontamente messa al corrente delle decisioni di \"Europa\" e tranquillizzata dallo stesso \"Isseo\".\nLa sontuosa scena finale - ambientata, e non poteva essere diversamente, nella sala del trono - \u00e8 salutata dal suono di strumenti militari e dalle acclamazioni della popolazione: \"Europa\" unisce le mani di \"Semele\" ed \"Isseo\", benedicendo la loro unione e la loro salita al trono di Tiro."}
{"id": "63194", "revid": "125642068", "url": "https://it.wikipedia.org/wiki?curid=63194", "title": "Ottaviano (Italia)", "text": "Ottaviano (\"Uttajano\" in napoletano e in parlata locale, raramente \"Ottahan\" in qualche localit\u00e0 vicina) \u00e8 un comune italiano di abitanti della citt\u00e0 metropolitana di Napoli in Campania. In epoca romana e fino al secolo XI era chiamata \"Octavianum\". Dopo l'anno 1000 e fino al 1933 il suo nome fu \"Ottaiano\" (o anche \"Ottajano\"), quando fu modificato in Ottaviano con Regio Decreto di Vittorio Emanuele III.\n\u00c8 sede del parco nazionale del Vesuvio e si fregia del titolo di \"citt\u00e0 di pace\".\nGeografia fisica.\nSituato nella zona vesuviana interna a 22\u00a0km da Napoli centro, sorge lungo le pendici orientali del massiccio montuoso vulcanico del Somma-Vesuvio. Nel territorio del comune \u00e8 ricompreso in larga parte il cratere del Vesuvio e anche la sua cima pi\u00f9 alta.\nLa sua altezza sul livello del mare varia notevolmente. Infatti va dai 50\u00a0m del quartiere Raggi ai 1.281\u00a0m che \u00e8 la cima pi\u00f9 alta del Vesuvio. La sede municipale \u00e8 a 210 m s.l.m.\nIl comune si estende su una superficie di 20,02\u00a0km\u00b2 (valore aggiornato dall'Istat in occasione dei censimenti 2011), con due isole amministrative nel comune di Nola, le masserie \"Cacciabella\" e \"Nocerino\".\nStoria.\nOttaviano era in epoca romana un borgo di case all'interno di un vastissimo possedimento (\"praedium Octaviorum\") appartenente alla \"gens Octavia\", la famiglia dell'imperatore Augusto.\nIl territorio ottavianese (che ha sempre avuto un'importanza strategico-militare in quanto dalla sua dominante posizione fortificata collinare si poteva controllare la via Popilia), fu teatro di diverse battaglie. Una di queste battaglie fu combattuta nel corso della guerra sociale, tra Lucio Cornelio Silla e l'italico Lucio Cluenzio, nel 90 a.C. Altre due battaglie (rovinose per l'esercito romano) si combatterono durante la prima guerra servile. Nel corso della prima battaglia, nel 73 a.C., Spartaco vi sconfisse prima il pretore Gaio Claudio Glabro (nella famosa battaglia del Vesuvio) e, dopo pochi mesi, vi sconfisse il pretore Publio Varinio che gli erano stati inviati contro dal Senato di Roma.\nIl borgo (\"Octavianum\") crebbe di importanza divenendo Municipio. Secondo alcuni storici in una grande villa rustico-residenziale appartenente alla sua famiglia, vi sarebbe morto lo stesso imperatore Augusto, e poi, in seguito, fu trasportato a Nola. I resti dell'epoca romana furono sepolti dalle successive eruzioni del Vesuvio, ma ruderi e tombe sono stati rinvenuti negli scavi in varie parti del paese.\nPoco prima dell'anno 1000 Octavianum mut\u00f2 nome e fu chiamato Ottajano (e questo nome dur\u00f2 fino al 1933 quando nel bimillenario di Ottaviano Augusto fu modificato in Ottaviano). Nel 1085, ospite del barone locale, vi fu in visita papa Gregorio VII, che vi celebr\u00f2 la messa in una chiesetta (chiesa del Vaglio) situata presso il castello baronale (oggi palazzo Mediceo). Vari Signori e Baroni ebbero in possesso la citt\u00e0. Nel XIII secolo fu in possesso di Tommaso d'Aquino, nonno di san Tommaso d'Aquino, da cui pass\u00f2, a varie riprese, alle famiglie degli Orsini e dei Cola. Durante il dominio angioino nel 1304 il borgo fu messo a ferro e fuoco da Carlo di Lagonessa per ordine di Carlo II d'Angi\u00f2, a causa dell'uccisione di un funzionario regio (\"sovrintendente dei boschi\") e della sua scorta da parte dei fratelli Giovanni e Roberto de' Marrone insieme a un gruppo di ottajanesi.\nTra il 1532 e il 1551 fu feudo di Fabrizio Maramaldo, che l'aveva ottenuto per i servigi prestati a Carlo V. Ottajano, infatti, era un feudo militare. Il feudo venne quindi ceduto ai Gonzaga di Molfetta e da questi, dietro pagamento di 50.000 ducati, venne venduto nel 1567 a Bernardetto de' Medici, cugino del granduca Cosimo I e fratello del papa Leone XI. Il feudo, prima signoria e quindi principato, rimase in possesso di questa famiglia fino al 1860 (anno in cui fu abolito il feudalesimo) e comprendeva anche gli attuali comuni di Terzigno e di San Giuseppe Vesuviano; tra il 1690 e il 1815 il feudo si allarg\u00f2 fino a comprendere anche gli attuali comuni di Sarno, Striano e Poggiomarino dopo che Giuseppe I de' Medici acquist\u00f2 dai Barberino il ducato di Sarno diventando cos\u00ec Principe di Ottajano e Duca di Sarno.\nDella famiglia dei Medici di Ottajano, in cui sono annoverati anche un Papa (Leone XI - 232\u00ba Papa della Chiesa cattolica - 1535-1605) e un Cardinale (Francesco de' Medici di Ottajano 1808-1857), fece parte anche il potentissimo cav. Luigi de' Medici di Ottajano (fratello di Giuseppe III principe di Ottajano), che fu pi\u00f9 volte primo ministro del re Ferdinando IV di Napoli (che era anche Re di Sicilia col titolo di Ferdinando III) e fu anche rappresentante plenipotenziario del Regno di Napoli presso il Congresso di Vienna. Al termine del congresso fu determinata la nascita del Regno delle Due Sicilie (nato dall'unione del Regno di Napoli e del Regno di Sicilia) e Luigi de' Medici di Ottajano occup\u00f2 ancora la carica di primo ministro del Regno. Nel luglio del 1820 alcuni cittadini ottajanesi parteciparono ai moti carbonari associandosi a Morelli e Silvati.\nLa citt\u00e0, inoltre, da sempre ha subito danni dalle eruzioni vesuviane: in modo particolare fu quasi completamente sepolta dalle ceneri delle eruzioni del Vesuvio del 1631, 1779 e 1906. Secondo William Hamilton, durante la prima e la seconda eruzione poco manc\u00f2 che Ottaviano \"venisse sepolta come Pompei\"; e cos\u00ec anche nella terza eruzione, come testimoni\u00f2 Matilde Serao chiamandola proprio \"la nuova Pompei\": la opulenta Ottajano fu quasi completamente distrutta dalla cenere e dal lapillo e anche il tetto della Chiesa Madre di San Michele Arcangelo croll\u00f2, fortunatamente senza uccidere nessuno. Durante quei terribili giorni fu visitata dal generale Armando Diaz e dalla Famiglia Reale. Anche il terribile terremoto del novembre 1980 colp\u00ec la citt\u00e0, facendo rovinare molti edifici religiosi e privati ed inoltre provoc\u00f2 numerosi decessi.\nSimboli.\nLo stemma del Comune di Ottaviano \u00e8 stato concesso con decreto del presidente della Repubblica del 19 settembre 2012.\nMonumenti e luoghi d'interesse.\nArchitetture religiose.\nChiesa Madre di San Michele Arcangelo.\n\u00c8 un maestoso edificio sacro risalente agli anni a cavallo dei secoli XV e XVI. Fu edificato, secondo una tradizione storica locale e testimonianze di opere Settecentesche di Gianstefano Remondini, a pochi metri da una preesistente Chiesa (o Cappella) intitolata a San Giacomo il Maggiore che, a sua volta, fu costruita sul luogo dove era un tempio romano dedicato a Castore e Polluce. Il tempio dei Dioscuri poteva appartenere al complesso della villa rustico/residenziale principale della Gens Octavia in cui si ipotizza che nell'agosto del 14 d.C. mor\u00ec l'imperatore romano Ottaviano Augusto. Le prime testimonianze certe dell'esistenza in loco di una Chiesa risalgono al XIV secolo. Infatti i documenti della Camera Apostolica segnalano che gi\u00e0 nel 1308 esisteva a Ottajano una importante Chiesa Collegiata dedicata a \"Sant'Angelo\" con un collegio di otto chierici prebendati con a capo un arciprete. L'intitolazione della Chiesa e l'introduzione del culto micaelico deve essere collegata alla vicinanza dei Longobardi del ducato di Benevento nei secoli VII e VIII, che com'\u00e8 noto avevano una forte venerazione per l'Arcangelo Michele. In effetti, in quei secoli i Longobardi scacciarono le forze bizantine dai territori italiani e conquistarono anche Octavianum, trasformandolo in borgo militare (castrum). Stante la loro devozione per l'Arcangelo Michele, edificarono una nuova Chiesa dedicata al Principe delle Milizie Celesti, utilizzando elementi di spoglio di preesistenti edifici romani, una villa e/o un tempio dedicato a Castore e Polluce, da cui proverrebbero i marmi murati nella cappella del SS.Sacramento e le colonne tortili che reggono ancora oggi il pulpito. La bellissima Chiesa Collegiata di San Michele Arcangelo, descritta dal Remondini nel XVIII secolo, era costituita da tre navate con artistici e sontuosi altari laterali, era corredata da sacri paramenti e conservava reliquie donate da Bernardetto de' Medici e da altri principi della dinastia medicea di Ottajano. Essa sub\u00ec gravissimi danni per il terremoto del giugno 1688, ma la \"Universitas Octajani\" (il parlamento cittadino riunito in seduta congiunta nobili-popolo) subito si tass\u00f2 per ristrutturare la Chiesa e ne affid\u00f2 il progetto e i lavori all'ing. Antonio Galluccio della terra di Ottajano e all'ing. Mario Bondino. L'attuale Chiesa, che ha ancora il titolo onorifico di Collegiata, \u00e8 stata in parte ricostruita dopo l'eruzione del 1906, durante la quale, per le scosse che si verificarono per la detta eruzione, si ebbe la perdita totale e irreparabile non solo dello splendido soffitto impreziosito da cassonetti lignei dorati in oro zecchino con al centro dei rosoni ma anche del coro ligneo e dell'ipogeo. Il progetto e i lavori del 1906 di restauro e ricostruzione furono affidati all'ing. Saverio Scudieri che previde per la ristrutturazione la creazione della cupola sul transetto e la costruzione del tetto a \"botte\". Altre ristrutturazioni furono eseguite dopo i danni provocati dal terremoto del 1980. Attualmente all'interno si possono ammirare varie opere di Angelo Mozzillo (sec. XVIII), una Stauroteca contenente autentiche e documentate Reliquie della Vera Croce di nostro Signore Ges\u00f9, un tondo raffigurante un \"San Giovannino\" attribuito a Guido Reni (sec. XVII), un altro tondo raffigurante \"l'Estasi di Santa Maria Egiziaca\" di Carlo Cignani (sec. XVII), il \"Crocifisso ligneo\" di Gennaro Franzese (1749), tre pregiate statue lignee di San Michele Arcangelo, una piccola lapide marmorea riportante caratteri sinistrorsi precedenti l'alfabeto romano non ancora decifrati, infine ulteriori opere pittoriche al vaglio della Soprintendenza Beni Culturali ma probabilmente attribuibili a grandi artisti. La Chiesa Madre di San Michele Arcangelo in Ottaviano continua a essere, da secoli, centro di un fervente e attivo culto micaelico diffuso in tutta l'area vesuviana, sarnese e nolana e l'8 maggio, il giorno dell'Apparizione di San Michele a Monte Sant'Angelo, vi affluiscono migliaia di fedeli, desiderosi di vedere l'importante Parrocchia elevata al rango di Santuario.\nChiesa del Santissimo Rosario.\nCostruita sui ruderi di una cappella dedicata a San Nicola di Bari con il totale contributo di Giulia de' Medici e di Bernardetto de' Medici pochi anni dopo che essi presero possesso del feudo. La Chiesa fu edificata per ospitare i Padri Domenicani e la prima pietra fu posta nell'agosto del 1578. Forse \u00e8 la Chiesa di Ottaviano in cui vi sono pi\u00f9 opere artistiche. Si possono ammirare tra le tante opere una tela a olio di Antonio Sarnelli raffigurante San Domenico e San Vincenzo Ferreri, un \"Cenacolo\" di autore ignoto del '600 che ricalca il Cenacolo di Leonardo, un \"Coro ligneo\" a una sola fila di stalli, un \"Cenotafio\" del 1680 dedicato ad Andreana d'Avalos de Guevara moglie del principe mediceo Giuseppe. Vi sono ancora opere di Angelo Mozzillo (un \"Cristo morto\"), di Andrea Boscoli (una \"Adorazione dei Magi\") e di Ferra\u00f9 Fenzoni (una \"Deposizione\"). Vi sono inoltre opere di Francesco De Angelis, Iannelli e Liguoro. In questa Chiesa, nell'ultimo secolo sottoposta a vari furti di opere d'arte commessi da ignoti, sono sepolti quasi tutti i componenti della famiglia medicea di Ottajano compreso il summenzionato cav. Luigi de' Medici di Ottajano che, pur essendo morto in Spagna nel corso di un suo viaggio politico presso il governo borbonico iberico, volle, per sua espressa volont\u00e0, essere sepolto nella sua terra di Ottajano.\nChiesa di San Giovanni Battista.\nAnch'essa costruita su una preesistente cappella abbattuta dall'eruzione del 1631, fu ampliata con il concorso di tutto il popolo e con il contributo dei principi Medici di Ottajano, proprietari del feudo. Infatti sulla facciata sono incastonati dei grossi stemmi in pietra lavica rappresentanti i simboli civici e feudali. \u00c8 inoltre bella opera il portale della Chiesa in pietra lavica. Architettonicamente \u00e8 composta da un'unica larga navata con quattro cappelle per lato e un ampio presbiterio. Come dimensioni, dopo la Chiesa Madre di San Michele Arcangelo, \u00e8 la pi\u00f9 grande Chiesa ottavianese. All'interno vi sono parecchie opere artistiche. Tra queste c'\u00e8 una scultura in legno raffigurante la SS Trinit\u00e0 da poco restaurata e riportata all'antico splendore, c'\u00e8 ancora una tela raffigurante S. Lazzaro di Gennaro Franzese, una grande tela di circa 260\u00a0m\u00b2 del 1759, di Crescenzio Gamba a soffitto raffigurante colonnati e volute con angeli con al centro la Madonna e santi. Questa tela nel 1932 si stacc\u00f2 dal soffitto e cadde nella Chiesa provocando anche alcuni piccoli danni a fedeli presenti. Il restauro della tela fu affidato a un tale Eberardo Perrone che fece un lavoro immondo. Infine \u00e8 da menzionare un pregevole organo a mantice del settecento napoletano che \u00e8 da restaurare.\nChiesa di San Francesco di Paola.\nQuesta Chiesa era in origine la Chiesa conventuale dei Padri Minimi che era ed \u00e8 un istituto religioso maschile di diritto pontificio. I frati di quest'ordine mendicante, chiamati anche Paolotti, aggiungono al loro nome la sigla O.M. (\"Ordo Minimorum\"). Nel 1609, un pio chierico ottajanese di nome Don Paolo Jovino mor\u00ec prima di diventare sacerdote. Egli per\u00f2 durante la malattia che poi lo port\u00f2 alla tomba, essendo conscio della gravit\u00e0 del suo stato fisico, lasci\u00f2 la sua cospicua eredit\u00e0 ai suddetti Padri Minimi di San Francesco di Paola con l'obbligo, per\u00f2, di \"fabbricar una Chiesa ed un convento sotto il titolo del loro gran Patriarca e di mettere su l'Altar Maggiore una immagine di Nostra Signora di Costantinopoli\". E cos\u00ec fecero i frati Paolotti. I lavori della costruzione della Chiesa e dell'annesso convento iniziarono nel 1609 e terminarono verso il 1612 ed \u00e8 situata in un luogo che era ai margini della antica \"Terra di Ottajano\". Nel 1743 a causa di un terremoto la Chiesa sub\u00ec gravi danni prontamente riparati con il concorso del fedele popolo ottajanese. Nel 1809 per leggi emanate da Gioacchino Murat (generale di Napoleone Bonaparte che lo nomin\u00f2 Re di Napoli), cos\u00ec come avvenne per tantissimi altri conventi, i frati dovettero lasciare il convento che divenne sede del Comune di Ottajano. Dopo essere stata Chiesa coadiutoria con diritti parrocchiali, dal 1920 \u00e8 diventata sede parrocchiale autonoma. All'interno della Chiesa vi sono tele di \"Santa Lucia\" del Cenatiempo - 1740-, e di Sant'Aniello abate probabilmente dello stesso Cenatiempo. C'\u00e8 inoltre una statua lignea di Sant'Anna di scuola napoletana. All'esterno sul portale della Chiesa \u00e8 installato lo stemma dei frati Minimi con al centro la consueta scritta \"Charitas\". La Chiesa fu chiusa per lavori di restauro e ammodernamento nel 2003 e riaperta al culto il 23 settembre 2006. Nel 2012 \u00e8 stato installato sulla bussola un ottimo organo a canne emanante un limpido suono.\nChiesa di San Gennaro Vescovo e Martire.\nLa Chiesa fu edificata \"a fundamentis\" nel 1716 nei pressi di una preesistente piccola cappella per munificenza di mons. Francesco Montella, Protonotario Apostolico e Sagrista Maggiore del Duomo di Napoli per soddisfare i bisogni spirituali della locale popolazione ottavianese. Mons. Montella, per la sua costruzione, ottenne senza difficolt\u00e0 il beneplacito di don Giuseppe II de' Medici, principe di Ottajano e duca di Sarno. Fu proprio per la sua devozione a San Gennaro che volle dedicare e intitolare la nuova Chiesa al Santo Patrono di Napoli. Peraltro in quell'area ottajanese era gi\u00e0 diffusa la venerazione per San Gennaro. Dopo la costruzione della Chiesa si inizi\u00f2 a chiamare quella localit\u00e0 San Gennarello (e non San Gennaro) probabilmente per distinguerla dalla limitrofa San Gennaro di Palma. Nel 1755, con decreto del re Carlo di Borbone, fu eretta a Parrocchia e, per permetterle autonomia economica, fu dotata di un ampio territorio (all'epoca scarsamente popolato e spesso molto distante dalla Chiesa) staccato dalle parrocchie di San Giuseppe e di San Michele Arcangelo. Fu poi ampliata e abbellita da eredi di monsignor Montella (don Giuseppe Maffettone, suo nipote, e da don Felice e don Aniello Cianci, suoi pronipoti). Dopo i lavori degli eredi di mons.Montella la Chiesa assunse l'attuale forma a croce latina costituita da un'unica navata sormontata da una luminosa cupola. Anche recentemente la Chiesa \u00e8 stata oggetto di notevoli lavori di restauro, grazie ai contributi economici della CEI, dei fondi dell'8xmille, della Diocesi di Nola e della generosit\u00e0 dei fedeli. Dopo 30 mesi di lavori, \u00e8 stata riaperta al culto il 21 aprile 2013. Nella Chiesa si venera una statua lignea del XVIII secolo dell'Immacolata Concezione restaurata nel 2013, incoronata dal Capitolo Vaticano il 15 settembre 1904. La nuova corona \u00e8 stata benedetta dal Santo Padre Francesco il 28 maggio 2014. Degno di nota \u00e8 il busto ligneo di San Gennaro del XVIII secolo recentemente restaurato (2014). Detto Busto ligneo fu anch'esso donato alla Chiesa, insieme a una reliquia, da mons. Montella.\nChiesa di San Leonardo di Noblac.\nFu fondata nel 1560 e affidata a Don Criscillo D'Ambrosio, al quale si attribuisce anche la fondazione dell'edificio. Venne distrutta dopo l'eruzione del 1906 e poi ricostruita. Divenne Parrocchia il 6 giugno 1954; primo parroco fu nominato Don Francesco Aniello Ambrosio. La Chiesa di San Leonardo ha subito nel corso degli anni (particolarmente dopo il terremoto del 1980) diverse ristrutturazioni, tra cui l'ultima pi\u00f9 recente conclusasi nel 2007. Fa parte della dotazione parrocchiale una tela attribuita ad Angelo Mozzillo raffigurante la Madonna con Bambino tra San Leonardo di Noblac e San Remigio di Reims. Caratteristica di questa Parrocchia \u00e8 che, pur essendo la Chiesa di San Leonardo sita nel territorio comunale di Ottaviano, la comunit\u00e0 dei suoi parrocchiani \u00e8 formata da fedeli cittadini che fanno parte non solo del comune di Ottaviano (in modo prevalente) ma anche del vicino comune di San Giuseppe Vesuviano.\nChiesa di Montevergine.\n\u00c8 una chiesetta immersa nel verde del monte Somma sita nella parte pi\u00f9 alta di Ottaviano a circa 360 metri sul livello del mare. Fa parte della parrocchia di San Michele Arcangelo. Fu edificata alla fine del 1800 quando, per caso, il giorno 8 settembre 1883 fu ritrovato in un deposito di un'antica famiglia locale (la famiglia Bifulco) un quadro rappresentante la Madonna detta \"la Bruna\". Quindi per volont\u00e0 del popolo ottajanese (all'epoca facevano parte del popolo di Ottajano, oltre l'attuale Ottaviano, anche quello di San Giuseppe Vesuviano e Terzigno) e con il contributo dei fedeli , della famiglia Bifulco del Vaglio e di Giuseppe V, ultimo principe in linea diretta, della famiglia dei de' Medici di Ottajano, fu costruita la chiesetta che fu popolarmente intitolata alla Madonna di Montevergine. Il quadro ritrovato fu posto sull\u2019altare.\nChiesa di Santa Maria Visita Poveri.\nL'oratorio pubblico fu edificato nel 1660 e destinato a sede della Congrega laicale tuttora esistente. \u00c8 l'unica chiesa cittadina a essere completamente affrescata (il pittore che realizz\u00f2 l'impresa decorativa \u00e8 ignoto). Di particolare interesse \u00e8 la tela dell'altare maggiore, opera ignota del XVII sec., raffigurante la Madonna in trono con Bambino e con San Matteo e San Francesco d'Assisi.\n\u00c8 una congrega nella cui cripta sottostante vi sono dei sedili in muratura detti scolatoi, dove venivano sistemati i morti per il periodo dello scolo, da qui scaturisce forse il detto: \u201cpuozz scul\u00e0\u201d.\nCastello Mediceo.\nIl Castello Mediceo di Ottaviano (detto anche \"Palazzo del Principe\") \u00e8 un antico castello eretto a difesa del borgo risalente circa all'anno 1000. \u00c8 situato oggi nella parte alta di Ottaviano. Nella seconda met\u00e0 del 1500, per potervi entrare comodamente in carrozza, furono aboliti sia il fossato sia il ponte levatoio e fu quindi trasformato in residenza signorile da Bernardetto de' Medici e dalla moglie Giulia de' Medici, che ne fecero anche affrescare le sale (XVI secolo). Il maniero rest\u00f2 nelle mani della potente famiglia dei Medici di Ottaviano fino 1874 quando l'ultimo principe mediceo in linea retta (Giuseppe IV, principe di Ottajano e duca di Sarno) mor\u00ec senza eredi maschi e il possesso del Palazzo pass\u00f2 alla linea femminile medicea e, per i matrimoni da essa contratti, alla famiglia dei principi Lancellotti di Lauro. Successivamente, dopo che la camorra capeggiata da Raffaele Cutolo riusc\u00ec a impadronirsene, negli anni tra il 1985 e 1990, fu confiscato dallo Stato nel 1991 e poi acquisito al patrimonio del Comune di Ottaviano che ne ha concesso il piano terra in comodato d'uso al Parco Nazionale del Vesuvio. Il suddetto Parco Nazionale del Vesuvio, dopo il restauro delle stanze a piano terra e della scuderia, dall'aprile 2008 vi ha fissato la sua Sede.\nStatua di San Gennaro Vescovo e Martire.\nDopo l'eruzione del 1737, mons.Francesco Montella fece scolpire, nel 1739, la statua marmorea per protezione della popolazione ottavianese. La statua \u00e8 stata attribuita dalla Soprintendenza a Matteo Bottiglieri. Nell'ottobre 2003 furono completati i lavori di restauro della statua promossi e organizzati dal Comitato Civico di Ottaviano \"A. Cifariello \" Onlus e finanziati da sponsor.\nArcheologia.\nRecenti ritrovamenti archeologici di ville romane, sia rustiche sia residenziali, sono state rinvenuti in varie parti della citt\u00e0 e in particolare nelle localit\u00e0 dei Seggiari, della Zabatta, della Toppa di San Cristoforo, di Montevergine, del Cantariello, dei Raggi, di San Michele, del Papiglione. Un mosaico che era il pavimento dell'atrio della villa rustico-residenziale rinvenuta nella zona dei Seggiari ora \u00e8 esposto, per maggior decoro e protezione, negli scavi di Ercolano. Queste ville contenevano molti oggetti di uso quotidiano e utensili per il lavoro agricolo. Da poco sono iniziati gli scavi e gli studi degli archeologi per definire la datazione e la funzione di questi siti che si presumono importanti e che probabilmente (fondi permettendo) saranno portati alla luce.\nSentiero di Spartaco.\nSi ipotizza che il gladiatore Spartaco, in fuga da Capua insieme ad altri ribelli nel 73 a.C., trov\u00f2 rifugio nei pressi della Carcava di Ottaviano, voragine di un antico e spento cratere. Il percorso che conduce alla Carcava \u00e8 oggi noto come Sentiero di Spartaco.\nSociet\u00e0.\nIstituzioni, enti e associazioni.\n\u00c8 sede del Parco Nazionale del Vesuvio. \u00c8 stato anche sede dell'Ufficio del Giudice di Pace fino al 31 ottobre 2014 quando, in seguito al Decreto legislativo 156/2012 e al successivo Decreto Ministeriale Giustizia del 7/3/2014, l'Ufficio del GdP \u00e8 stato chiuso.\n\u00c8 sede del Comando Compagnia della Guardia di Finanza, delComando Stazione dell'ex Corpo Forestale dello Stato (che dal 1\u00ba gennaio 2017 \u00e8 confluito, in massima parte, nell'Arma dei Carabinieri col nome di Carabinieri Forestali) e del Comando Stazione Carabinieri.\nOttaviano \u00e8 stato sempre sede di uffici giudiziari (sia di giudici togati sia non togati).\nInfatti nell'ambito del Regno di Napoli fu sede del Giudice di Pace fino al 1817 quando, con la legge 727 del 29/5/1817, esso venne soppresso e sostituito dal Giudicato Regio del Circondario di Ottajano. A sua volta il Giudicato Regio, nel 1862, in seguito all'annessione del Regno delle Due Sicilie al nuovo regno dei Savoia, fu sostituito dal Giudicato del Mandamento di Ottajano. Infine, dal 1870, in seguito alla soppressione del Giudicato di Mandamento, Ottajano fu sede della Pretura fino alla istituzione nel 1991 del moderno Ufficio del Giudice di Pace (poi chiuso nel 2014).\nEtnie e minoranze straniere.\nSecondo i dati ISTAT al 31 dicembre 2020 la popolazione straniera totale residente era di persone. La popolazione straniera pi\u00f9 numerosa residente a Ottaviano al 31 dicembre 2020 era:\nTradizioni e folclore.\nRappresenta una delle feste pi\u00f9 importanti dell'area vesuviana ed \u00e8 stata inserita nel circuito dell'Expo di Milano 2015. Assai sentita e attesa dagli ottavianesi, si ripete ininterrottamente da secoli. La mattina avviene la tradizionale \"Diana\", lo sparo di botti che percorre tutto il paese, dalla periferia fino alla chiesa madre, dedicata a san Michele: al suono dei botti la popolazione si precipita in strada e corre fino alla chiesa, dove si ringrazia e si prega il patrono. Al termine della \"Diana\" si fa festa con musica delle bande e prodotti tipici nella vicina via Tributa. A mezzogiorno, dopo la supplica alla Madonna di Pompei, la statua del santo viene portata in processione per tutto il centro storico, si svolge quindi il tradizionale \"volo degli angeli\" (in piazza Annunziata, in piazza Piediterra, in largo Taverna e in piazza san Giovanni). Nel pomeriggio san Michele viene riportato nella chiesa madre, accompagnato dalla folla e dagli spari delle batterie di fuochi d'artificio. La festa continua poi per giorni e richiama migliaia di persone, grazie alle luminarie e agli artisti invitati per l'occasione.\nDalla collegiata di San Michele, dove vengono custodite le preziose reliquie, la processione si snoda per i vicoli della citt\u00e0 vecchia. Il corteo sosta innanzi un'edicola posta sotto un arco in via Cozzolini, dove era la casa natia dell'ottavianese frate Francesco della Pietra, che nel 1659, di ritorno da Gerusalemme, fece dono al paese delle reliquie della Vera Croce. Il percorso prosegue sino alla chiesa di San Lorenzo, dove si celebra una messa solenne, dopo di che il santo legno fa ritorno alla chiesa madre.\nIl giorno dell\u20198 settembre la Chiesa festeggia la nativit\u00e0 della Vergine Maria. La festa viene celebrata presso il santuario di Montevergine, sul monte Partenio presso Mercogliano, e presso la chiesa di Montevergine di Ottaviano, in cui si venera un'Icona della Madonna. Un antico adagio infatti recita:\"\u201cChi nun tene 'e renari va a Muntevergine 'e Uttajano, chi tene 'e renari va a Muntevergine 'e Mercugliano\u201d\". Il culto della \"Mamma Schiavona\" \u00e8 ancora molto sentito e la piccola chiesa di montagna \u00e8 meta di numerosi pellegrini. Vi si svolgono, oltre alle funzioni religiose, anche caratteristiche manifestazioni popolari, come l'esibizione degli zampognari e l'esecuzione dei canti della tradizione contadina. Fanno da contorno file di bancarelle e i tradizionali venditori di \"ficurinie\" (fichi d'india), con relativo gioco della \"'mpizzata\", pannocchie di granturco (le \"pullanghelle\") bollite o arrostite, e \"lazzarole\", frutto dal sapore vivace che prefigura, per i contadini, il tempo della raccolta delle castagne e della vendemmia.\nDal 2013 la citt\u00e0 ospita i Mercatini di Natale nell'antico Palazzo de' Medici. Ottaviano e i Mercatini al Castello sono gemellati con i Mercatini Natalizi di Bolzano.\nEconomia.\nNonostante le numerose eruzioni del Vesuvio di cui \u00e8 stata vittima, la citt\u00e0 \u00e8 riuscita a mantenere il primato per la produzione vitivinicola e in particolare quella del noto vino Lacryma Christi, gi\u00e0 conosciuto all'epoca dei Romani come Vesuvinum Vinum.\nL'agricoltura si sviluppa anche per la produzione di castagne, susine, mele (comprese le ormai rare \"mele limongelle\"), albicocche, ciliegie, pesche (comprese le famose pesche gialle chiamate \"Percoche\") e uva da tavola conosciuta come \"catalanesca\".\nVerso la met\u00e0 dell'Ottocento, a fianco alla notevole produzione agricola, alcuni importanti imprenditori impiantarono anche alcune industrie tessili, industrie per la lavorazione del vetro, rinomate distillerie di liquori, e svariate attivit\u00e0 artigianali tra cui quelle per impagliare le damigiane.\nInfrastrutture e trasporti.\nOttaviano \u00e8 servita dalla sola linea ferroviaria della Circumvesuviana Napoli-Ottaviano-Sarno. Fino a pochi anni fa aveva una stazione delle FFSS della linea Cancello-Torre Annunziata, ma questa linea \u00e8 stata dismessa.\nPer quanto riguarda la viabilit\u00e0, \u00e8 servita dalla Strada Statale 268 del Vesuvio che la congiunge a Napoli e all'agro nocerino-sarnese e da un raccordo autostradale che la congiunge all'autostrada A30.\nSport.\nCalcio.\nOttaviano \u00e8 rappresentato dalla seguenti societ\u00e0 calcistiche:\nPallavolo.\nPer quanto riguarda la pallavolo maschile, Ottaviano \u00e8 rappresentata dalla Fal\u00f9 GIS Ottaviano che milita nel campionato 2020-2021 nella Serie A3 girone Blu. La Gis Ottaviano vinse nell'anno agonistico 2018-2019, senza nessuna sconfitta, il campionato di serie B e i successivi playoff, meritando la promozione in serie A3. Nel mese di maggio 2019 vinse anche la Coppa Italia di serie B.\nCalcio a 5.\nLa squadra che rappresenta il calcio a 5 a Ottaviano \u00e8 la Fulgor Octajano che partecipa al campionato di Serie A2 Femminile."}
{"id": "63197", "revid": "729019", "url": "https://it.wikipedia.org/wiki?curid=63197", "title": "Battaglia di Nanchino", "text": "La battaglia di Nanchino (Cinese tradizionale: \u5357\u4eac\u4fdd\u885b\u6230; Cinese semplificato: \u5357\u4eac\u4fdd\u536b\u6218; pinyin: N\u00e1nj\u012bng B\u01ceow\u00e8i Zh\u00e0n; Wade-Giles: Nan-ching Pao-wei Chan) fu combattuta all'inizio del mese di dicembre 1937 durante la seconda guerra sino-giapponese tra le truppe dell'Esercito imperiale giapponese che marciavano sulla capitale della Cina dopo la vittoria nella battaglia di Shanghai alla fine di novembre, e i resti dell'Esercito cinese in ritirata dopo la sconfitta.\nI reparti giapponesi, guidati dal generale Iwane Matsui, riuscirono a conquistare con relativa facilit\u00e0 la citt\u00e0 entro il 13 dicembre 1937 dopo aver superato le massicce mura che circondavano Nanchino, mentre le truppe cinesi ripiegarono in disordine verso ovest. I soldati giapponesi rastrellarono completamente l'area abitata eliminando dopo violenti scontri ravvicinati i nuclei superstiti di soldati cinesi che erano rimasti bloccati dentro Nanchino.\nDopo la presa della citt\u00e0 le truppe giapponesi perpetrarono il terribile massacro di Nanchino, uccidendo in massa prigionieri di guerra e civili cinesi; l'Esercito imperiale giapponese si comport\u00f2 con tale brutalit\u00e0 contro la popolazione e i militari che osservatori occidentali lo definirono \"una macchina bestiale\".\nSituazione strategica.\nLa decisione giapponese di conquistare Nanchino.\nLa cosiddetta seconda guerra sino-giapponese aveva avuto inizio con l'Incidente del ponte Marco Polo del 7 luglio 1937 che si era trasformato rapidamente in una guerra su larga scala nella Cina settentrionale tra l'Esercito nazionalista cinese e l'Esercito imperiale giapponese. Il generalissimo del Kuomintang Chiang Kai-shek tuttavia aveva deciso di evitare una battaglia decisiva nel nord e aveva trasferito le operazioni principali a sud, iniziando la battaglia di Shanghai con l'attacco alle unit\u00e0 nipponiche schierate a Shanghai nella Cina centrale. I capi giapponesi risposero a questa inattesa offensiva da parte dell'esercito cinese inviando nella grande citt\u00e0 sullo Yangtze Kiang la cosiddetta Armata di spedizione di Shanghai al comando del generale Iwane Matsui, con la missione di respingere da Shanghai le forze cinesi. L'aspra resistenza dell'esercito cinese a Shanghai costrinse l'alto comando giapponese ad inviare ripetutamente rinforzi all'Armata di spedizione del generale Matsui, e alla fine il 9 novembre 1937 venne inviata un'intera nuova armata, la 10\u00aa Armata, che, al comando del tenente generale Heisuke Yanagawa, sbarc\u00f2 nella baia di Hangzhou, a sud di Shanghai.\nL'intervento della 10\u00aa Armata permise finalmente di superare la resistenza cinese e costringere il nemico alla ritirata da Shanghai, ma lo stato maggiore giapponese non era intenzionato ad estendere ulteriormente le ostilit\u00e0 e avrebbe preferito cercare di concludere rapidamente la guerra. Il 7 novembre 1937, mentre era ancora in corso la battaglia di Shanghai, l'influente vice-capo di Stato maggiore dell'Esercito imperiale, generale Hayao Tada, aveva effettivamente stabilito una \"linea di restrizione operativa\" che prevedeva che le forze giapponesi non si allontanassero dalla citt\u00e0 e in particolare non superassero le citt\u00e0 cinesi di Suzhou e Jiaxing.\nQueste direttive dello stato maggiore a Tokyo in realt\u00e0 non erano affatto condivise dai capi delle due armate campali schierate a Shanghai, l'Armata di spedizione di Shanghai e la 10\u00aa Armata, che da novembre erano state raggruppate operativamente sotto il controllo del nuovo comando dell'Armata regionale della Cina centrale, sotto la guida superiore del generale Matsui. Il generale aveva riferito ai suoi superiori dello stato maggiore di Tokyo, ancor prima che lasciasse il Giappone per assumere il comando a Shanghai, che egli considerava decisivo per l'esito della guerra marciare sulla capitale della Cina nazionalista Nanchino. Il generale Matsui era convinto che la conquista di Nanchino avrebbe provocato il crollo dell'intero governo nazionalista di Chiang Kai-shek e che il Giappone avrebbe raggiunto rapidamente la vittoria completa in Cina.\nIl comandante in capo dell'Armata regionale della Cina centrale riteneva di poter raggiungere una vittoria prestigiosa e schiacciare le migliori divisioni cinesi che Chiang Kai-shek sembrava deciso a sacrificare incautamente nella difesa di Nanchino; la capitale, chiusa su tre lati dalle acque del fiume Yangtze Kiang e aperta solo sul lato orientale, appariva completamente esposta all'avanzata giapponese e si prestava particolarmente, dal punto di vista tattico, ad una battaglia di accerchiamento dove le truppe imperiali avrebbero potuto distruggere completamente le divisioni cinesi di cui era attesa, dopo l'esperienza di Shanghai, l'accanita resistenza fino al loro completo annientamento. Il generale Yanagawa condivideva le valutazioni del suo superiore ed era ansioso a sua volta di conquistare la capitale cinese; entrambi gli alti ufficiali erano fortemente irritati per la \"linea di restrizione operativa\" che era stata loro imposta dallo stato maggiore generale di Tokyo.\nIl 19 novembre 1937 il generale Yanagawa ordin\u00f2 ai reparti della 10\u00aa Armata di inseguire le forze cinesi in ritirata oltre la \"linea di restrizione operativa\" stabilita a Tokyo proseguire in direzione di Nanchino. Si trattava di un flagrante atto di insubordinazione e quando il generale Tada ne venne a conoscenza il giorno seguente, ordin\u00f2 al generale Yanagawa di fermarsi immediatamente, ma i suoi ordini furono completamente ignorati. Il generale Matsui fece qualche debole tentativo di trattenere il comandante della 10\u00aa Armata, ma in realt\u00e0 egli disse al suo subordinato che avrebbe potuto inviare qualche reparto avanzato oltre la linea di restrizione. In realt\u00e0 il generale Matsui condivideva totalmente le azioni del generale Yanagawa e alcuni giorni pi\u00f9 tardi, il 22 novembre, invi\u00f2 un telegramma urgente allo stato maggiore generale insistendo che \"per risolvere rapidamente questa crisi, noi dobbiamo sfruttare subito le attuali crescenti difficolt\u00e0 del nemico e conquistare Nanchino [...] a questo punto, rimanendo fermi dietro la linea di restrizione operativa, non solo perderemmo la nostra migliore occasione di avanzare facilmente, ma incoraggeremmo anche il nemico a ricostituire la sua forza combattente e recuperare il suo spirito combattivo; in questo caso diverrebbe sempre pi\u00f9 difficile distruggere completamente la sua volont\u00e0 di continuare la guerra\".\nNel frattempo, mentre un numero sempre maggiore di reparti giapponesi avanzavano rapidamente oltre la linea di restrizione operativa, il generale Tada si trovava in una situazione sempre pi\u00f9 difficile e subiva forti pressioni da altri ufficiali dello stato maggiore a Tokyo. Molti dei colleghi e subordinati del generale Tada, compreso il potente capo dell'ufficio operazioni dello stato maggiore, generale Sadamu Shimomura, avevano iniziato a condividere il punto di vista del generale Matsui e volevano che Tada autorizzasse l'attacco su Nanchino. Alla fine, il 24 novembre 1937, il generale Tada cedette e annull\u00f2 la linea di restrizione operativa \"a causa di circostanze al di fuori del nostro controllo\", e alcuni giorni pi\u00f9 tardi approv\u00f2 con riluttanza l'operazione per conquistare Nanchino. Il generale Tada si rec\u00f2 personalmente a Shanghai il 1\u00ba dicembre 1937 per comunicare i nuovi ordini allo stato maggiore dell'Armata regionale della Cina centrale, anche se in quel momento le sue armate campali erano gi\u00e0 molto pi\u00f9 avanti sulla via di Nanchino.\nLa decisione cinese di difendere Nanchino.\nIl 15 novembre 1937, poco prima della fine della sanguinosa battaglia di Shanghai, Chiang Kai-shek aveva partecipato ad una riunione del Consiglio supremo della Difesa nazionale in cui si era discussa la pianificazione strategica generale e in particolare le decisioni da prendere in caso di attacco giapponese a Nanchino; il generalissimo insistette con la massima energia sull'assoluta necessit\u00e0 di difendere ad oltranza la citt\u00e0 capitale. Chiang afferm\u00f2, come aveva gi\u00e0 fatto durante la battaglia di Shanghai, che la Cina non avrebbe potuto aspettarsi un aiuto delle grandi potenze, sotto forma di intervento della Conferenza delle Nove potenze, se non avesse dato prova sul campo di battaglia della sua volont\u00e0 e capacit\u00e0 di resistere all'invasione giapponese.\nIl generale Tang Shengzhi ebbe l'incarico di difendere Nanchino in seguito alla ritirata dell'esercito nazionalista dopo la battaglia di Shanghai. In un'intervista rilasciata ad alcuni giornalisti stranieri, annunci\u00f2 che la citt\u00e0 non si sarebbe arresa e che avrebbe combattuto fino alla morte. Le forze dispiegate a difesa della citt\u00e0 bloccarono strade, affondarono imbarcazioni, e bruciarono i villaggi vicini, per evitare che i civili abbandonassero la citt\u00e0. Il generalissimo Chiang Kai-shek decise di non schierare le truppe migliori poich\u00e9 non riteneva opportuno sacrificarle in una resistenza simbolica e senza speranza nella capitale, preferendo preservarli in vista di battaglie future. Il generale Tang Shengzhi radun\u00f2 circa 100.000 soldati, la maggioranza dei quali senza preparazione, e una parte delle truppe sconfitte a Shanghai. Inoltre dispieg\u00f2 la 35\u00aa e la 72\u00aa divisione alle porte della citt\u00e0 per evitare fughe di civili, come ordinatogli dal quartier generale di Chiang Kai-shek a Wuhan. Il governo lasci\u00f2 Nanchino il 1\u00ba dicembre, il presidente lo raggiunse il 7 dicembre nella citt\u00e0 di Chongqing. Nanchino fu lasciata ad una commissione internazionale guidata da John Rabe.\nBattaglia.\nIl 9 dicembre 1937, dopo aver chiesto senza successo alle truppe cinesi di arrendersi, il tenente generale Yasuhiko Asaka, zio dell'Imperatore Hirohito, facente le veci del generale Iwane Matsui, guid\u00f2 le truppe giapponesi in un massiccio assalto. Le numerose diserzioni e la schiacciante superiorit\u00e0 numerica nemica costrinse i comandanti cinesi ad ordinare il 12 dicembre una ritirata lungo il Fiume Azzurro. Molti degli ordini dati durante la battaglia contraddicevano quelli del quartier generale, e molti di pi\u00f9 furono semplicemente ignorati. Queste complicazioni, in aggiunta al fallimentare piano di difesa, diedero poche possibilit\u00e0 di scampo ai soldati cinesi.\nIl 13 dicembre, la 6\u00aa e la 114\u00aa divisione dell'Esercito Imperiale giapponese entrarono nella citt\u00e0. Nello stesso momento, la 9\u00aa divisione entr\u00f2 dalla Porta Guanghua e la 16\u00aa divisione dalle porte Zhongshan e Taiping. Nel pomeriggio, due flotte della Marina imperiale giapponese arrivarono su entrambi i lati del Fiume Azzurro.\nLo stesso giorno Nanchino cadde in mano ai giapponesi. Nelle sei settimane seguenti le truppe giapponesi perpetrarono il massacro di Nanchino.\nConseguenze.\nNumerose citt\u00e0, incluse Xuzhou e Wuhan, caddero velocemente dopo questa battaglia. Nel 1938, il governo nazionalista tent\u00f2 di rallentare l'avanzata giapponese facendo straripare il Fiume Giallo."}
{"id": "63198", "revid": "339392", "url": "https://it.wikipedia.org/wiki?curid=63198", "title": "San Simplicio di Pausania", "text": ""}
{"id": "63199", "revid": "124324889", "url": "https://it.wikipedia.org/wiki?curid=63199", "title": "Ennio Zelioli-Lanzini", "text": "Fu presidente del Senato della Repubblica dall'8 novembre 1967 al 4 giugno 1968, durante la IV legislatura.\nFece parte di quel gruppo di cattolici democratici che costituirono la transizione fra il Partito Popolare e la Democrazia Cristiana.\nBiografia.\nTrascorse l'infanzia e parte dell'adolescenza a Bobbio, dove il padre Francesco era maestro elementare. Nel 1913 entr\u00f2 a far parte delle associazioni giovanili cattoliche e nel 1914 ottenne la sua prima Presidenza in un circolo giovanile.\nDopo la morte del padre si trasfer\u00ec a Cremona, dove venne a contatto con un mondo cattolico aperto e capace di affrontare un dialogo con la societ\u00e0 civile e laica e dove si impegn\u00f2 nei problemi sociali, con una particolare attenzione alle condizioni dei lavoratori dei campi che, nella Pianura Padana, erano in grande miseria. Cattolici e socialisti erano cos\u00ec schierati sullo stesso fronte, pur mantenendo ciascuno la propria identit\u00e0. Erano quelli i tempi in cui le \u201cleghe bianche\u201d e le \u201cleghe rosse\u201d si trovavano unite nella battaglia a favore dei contadini, anche se divise sul terreno ideologico e politico. Zelioli-Lanzini, cattolico convinto, trov\u00f2 nell'allora vescovo di Cremona, mons. Giovanni Cazzani, un sicuro punto di stimolo e di riferimento per la notevole apertura mentale e la capacit\u00e0 di comprensione dei problemi sociali.\nLa grande guerra interruppe quelle esperienze e Zelioli-Lanzini vi partecip\u00f2 in qualit\u00e0 di ufficiale dell'esercito, riportando anche una medaglia di bronzo ed una croce di guerra al valor militare.\nDopo la fine delle ostilit\u00e0, nel 1921, convittore del Collegio Ghislieri, si laure\u00f2 in giurisprudenza presso l'Universit\u00e0 di Pavia e riprese la sua attivit\u00e0 politica nelle file del Partito Popolare. La sua fede nei valori dell'uomo lo port\u00f2 a schierarsi contro il movimento fascista che a Cremona aveva in Roberto Farinacci uno degli esponenti pi\u00f9 aggressivi. Anche dopo il 1922, quando i fascisti avevano gi\u00e0 preso il potere, Zelioli-Lanzini non cess\u00f2 mai di ribadire, sui giornali cattolici, l'inconciliabilit\u00e0 fra il fascismo e il messaggio evangelico.\nDurante il fascismo, esclusa ogni possibile attivit\u00e0 politica, Zelioli-Lanzini si dedic\u00f2 alla sua professione di avvocato, mantenendo sempre stretti contatti con l'associazionismo cattolico, tanto che, gi\u00e0 presidente della federazione giovanile cattolica della provincia di Cremona dal 1920, nel 1927 divenne presidente del consiglio lombardo della Giovent\u00f9 Cattolica, nel 1928 presidente della giunta diocesana, nel 1931 vicepresidente nazionale della FUCI e nel 1943 del Movimento dei Laureati Cattolici.\nDopo l'8 settembre 1943 entr\u00f2 a far parte del Comitato di Liberazione Nazionale della Lombardia e fu tra gli organizzatori, a Cremona, del movimento di resistenza antifascista; per questa sua attivit\u00e0, nel 1944, fu anche arrestato dalla polizia fascista. Nel 1945, nelle convulse giornate che seguirono il 25 aprile, il figlio Bernardino fu ucciso in combattimento dalle forze armate tedesche in ritirata.\nNell'agosto 1945 fu tra i fondatori delle ACLI cremonesi, di cui divenne il primo presidente; sul piano strettamente politico divenne subito un rappresentante di spicco della Democrazia Cristiana, per conto della quale, su designazione del CNL di Cremona, fu nominato presidente della provincia.\nNel 1948 fu eletto senatore, sempre per la Democrazia Cristiana, nel II collegio di Crema, entr\u00f2 nel comitato direttivo e successivamente divenne segretario del gruppo democristiano del Senato. Fu rieletto senatore, sempre nel collegio di Crema, per altre 4 legislature. Dal 1955 al 1957 fu sottosegretario alla presidenza del Consiglio nel Governo Segni I e nel 1960 fu eletto vicepresidente del Senato. Dal 10 agosto al 29 dicembre 1964 suppl\u00ec il presidente del Senato Cesare Merzagora (impossibilitato a svolgere il suo compito in quanto supplente del capo dello Stato) e nel 1967 fu eletto alla seconda carica dello Stato dopo le dimissioni di Merzagora. Come presidente del Senato dimostr\u00f2 equilibrio e capacit\u00e0 di governare un'assemblea spesso rissosa e difficile.\nNel 1968 fu chiamato dal presidente del Consiglio Giovanni Leone a ricoprire la carica di ministro della Sanit\u00e0.\nNel 1972 decise di non ripresentarsi alle elezioni politiche ritenendo di dover lasciare spazio a persone pi\u00f9 giovani ed emergenti, dimostrando il suo disinteresse personale e il suo spirito di servizio. Mantenne solamente la presidenza nazionale della Lega Italiana per la lotta contro i Tumori (LILT), dal 1972 al 1976, e dell'Istituto Europeo di Cancerologia, dal 1974 al 1976. A Cremona fu presidente dell'Ente Fiera, che aveva contribuito a fondare e potenziare.\nMor\u00ec improvvisamente nella propria abitazione nel 1976, proprio nel giorno del suo 77\u00ba compleanno."}
{"id": "63200", "revid": "125609676", "url": "https://it.wikipedia.org/wiki?curid=63200", "title": "Carlo Scognamiglio", "text": "Biografia.\nCarlo Scognamiglio Pasini nasce a Varese il 27 novembre 1944. Il padre era armatore navale a Genova e lo zio Albino Pasini \u00e8 stato professore di ingegneria idraulica al Politecnico di Milano e presidente della Azienda elettrica milanese. Dopo avere frequentato il Liceo Classico \"Zaccaria\" di Milano, la sua formazione di economista \u00e8 avvenuta presso l'Universit\u00e0 Bocconi, dove si \u00e8 laureato in Economia \"summa cum laude\" nel 1968, e in seguito alla London School of Economics, dove si \u00e8 specializzato in Economia industriale con la guida dei professori Basil Yamey e Harry Johnson. Iniziata la carriera accademica nel 1968 come assistente nell'Universit\u00e0 Bocconi di Milano, dal 1973 \u00e8 stato professore incaricato di \"Economia\" dei settori industriali (\"Economics of Industry\") nell\u2019universit\u00e0 Bocconi e di \"Finanza\" (\"Corporate Finance\") nell\u2019Universit\u00e0 degli Studi di Padova, e docente con incarichi direttivi nella Scuola di direzione aziendale della Bocconi. \nPrimo vincitore del concorso per professore ordinario di ruolo nel 1980, \u00e8 chiamato alla cattedra di Economia industriale dell'Universit\u00e0 Libera universit\u00e0 internazionale degli studi sociali Guido Carli di Roma (Luiss Guido Carli).\nCollabora al \"libro bianco\" di Gianni De Michelis sulla riforma delle partecipazioni statali (1981) e, con i professori Mario Monti e Francesco Cesarini elabora il \"Rapporto Andreatta\" sul sistema creditizio e finanziario italiano (1982). Prende parte a commissioni ministeriali (Partecipazioni statali, Bilancio, Industria, Tesoro) su temi di politica industriale, economica e monetaria (\u201cdivorzio\u201d fra Tesoro e Banca d'Italia), e presiede la commissione ministeriale istituita dal Ministro del tesoro Guido Carli (1990-1991) dal cui lavoro ha origine la politica delle privatizzazioni in Italia.\nConsulente e membro di consigli di amministrazione di numerose grandi imprese italiane, fra cui SIP, STET (v.pres.), Merloni-Indesit, Mondadori, Bulkitalia (pres.), Saffa, Necchi. Nel 1983 gli viene affidata la presidenza del gruppo Rizzoli-Corriere della Sera durante la procedura di amministrazione controllata, conclusa con il completo risanamento del gruppo. Divenuto Rettore della Libera universit\u00e0 internazionale degli studi sociali Guido Carli (Luiss) nel 1984, ne ridisegna la struttura facendone un ateneo di standard europeo, che vede crescere il numero degli studenti da 800 a 8000. Verr\u00e0 rinnovato due volte alla carica di Rettore, carica che manterr\u00e0 fino all'elezione al Senato della Repubblica (1992).\nDal 1995 al 2004 \u00e8 stato presidente dell'Aspen Institute Italia di cui dal 2004 \u00e8 presidente onorario.\nVita privata.\n\u00c8 sposato con Cecilia Pirelli. Dal precedente matrimonio con Delfina Rattazzi, figlia di Susanna Agnelli, ha avuto due figli: Filippo (1981) ed Elisabetta Thea (1984).\nAttivit\u00e0 politica.\nSenatore del Partito Liberale Italiano.\nNel 1992 viene eletto Senatore nelle liste del Partito Liberale Italiano, succedendo a Giovanni Malagodi nel collegio senatoriale Milano 1, e lascia l'insegnamento attivo. Nella XI legislatura \u00e8 presidente della commissione senatoriale per gli affari europei.\nPresidente del Senato della Repubblica.\nNella XII legislatura (1994) \u00e8 rieletto Senatore di Forza Italia nelle candidature del Polo delle Libert\u00e0 come esponente dell'Unione di Centro (il movimento dei liberali orientati verso il centro-destra) e, a 49 anni di et\u00e0, viene eletto Presidente del Senato della Repubblica con i voti del centro-destra, battendo per una sola preferenza Giovanni Spadolini, sostenuto dal centro-sinistra. Scognamiglio rimane il pi\u00f9 giovane Presidente del Senato della storia repubblicana.\nSenatore con FI e adesione all'UDR.\nNella successiva legislatura (1996-2001) viene rieletto Senatore ancora nelle liste di Forza Italia. Tuttavia, nel 1998 aderisce alla compagine politica Unione Democratica per la Repubblica (UDR) creata da Francesco Cossiga, che con la costituzione di un terzo polo alternativo al centro-destra e al centro-sinistra si proponeva un vasto programma di riforme politiche. Pochi mesi dopo la sua nascita l'UDR, allo scopo di evitare lo scioglimento anticipato delle Camere, accorder\u00e0 la fiducia al governo presieduto da Massimo D'Alema. In questo governo ricopre l'incarico di Ministro della Difesa, promuovendo, fra l'altro, la legge sull'abolizione dell'obbligo del servizio militare di leva in Italia, l'ammissione delle donne al servizio nelle forze armate, e l'elevazione dell'Arma dei Carabinieri al rango di quarta forza armata dello Stato.\nDopo l'avvio della moneta unica europea e conclusa la crisi che aveva portato alla guerra del Kosovo, cio\u00e8 superati i motivi politici che avevano portato l'UDR a formare la coalizione che sosteneva il governo D'Alema I, non entra a fare parte del secondo governo D'Alema.\nRitorno all'attivit\u00e0 accademica.\nDal 2001 riprende l'attivit\u00e0 di insegnamento universitario come ordinario di Economia industriale alla Libera universit\u00e0 internazionale degli studi sociali Guido Carli (Luiss) di Roma.\nFondazione de \"I Liberali\" e adesione al PLI.\nGi\u00e0 iscritto al rifondato Partito Liberale Italiano dal 2008, di cui fu presidente tra il 2009 ed il 2012, risale al 2014, essendo in contrasto con la linea politica del partito, la creazione assieme a Renato Altissimo e Alfredo Biondi del movimento I Liberali. Da marzo 2020 \"I Liberali\" divengono una fondazione che rientra nel PLI con Scognamiglio che diviene Presidente d'onore e membro di Comitato di Garanzia e d'Orientamento del partito.\nDa marzo 2021 Azione, +Europa, Partito Repubblicano Italiano, ALI e I Liberali chiamano Carlo Cottarelli a presiedere \"Programma per l'Italia\", un comitato scientifico, di cui Scognamiglio fa parte, che formalizzer\u00e0 proposte di matrice liberale per un nuovo programma di governo.\nIncarichi e onorificenze.\n\u00c8 attualmente Professore Emerito di \"Economia Applicata\" presso l'Universit\u00e0 LUISS Guido Carli di Roma. \u00c8 stato Presidente dell'Aspen Institute Italia, di cui attualmente ricopre la carica di Presidente Onorario, ed \u00e8 membro vitalizio del Consiglio di Amministrazione dell'Aspen Institute USA. \u00c8 membro onorario del comitato direttivo dell'AREL, Associazione fondata da Nino Andreatta. \u00c8 membro della Fondazione Italia USA. Ha svolto e svolge numerose \"lectures\" nelle pi\u00f9 prestigiose Universit\u00e0 americane e inglesi.\nNel 1988 ha ricevuto il premio per l'Economia dell'Accademia di Francia.\n\u00c8 stato inoltre Cancelliere e Tesoriere dell'Ordine militare d'Italia dal 21 ottobre 1998 al 22 dicembre 1999.\nAttivit\u00e0 sportiva.\n\u00c8 stato campione italiano di vela (classe Snipe). In seguito \u00e8 stato campione mondiale con \"\"Resolute Salmon\" (IOR - International Offshore Rule \u2013 \"One Ton Cup\") nel 1976. Vincitore della Giraglia 1977 con \"Enteara III\"\".\nPubblicazioni.\n\u00c8 autore di oltre ottanta pubblicazioni monografiche e di saggistica in italiano e in inglese, fra le quali:"}
{"id": "63202", "revid": "125866123", "url": "https://it.wikipedia.org/wiki?curid=63202", "title": "Meuccio Ruini", "text": "Fu ministro nel 1920 e nel 1944-'45, presidente del Senato nel 1953 e senatore a vita dal 1963.\nBiografia.\nDall'ingresso in politica agli incarichi governativi.\nDopo la laurea in Giurisprudenza all'Universit\u00e0 di Bologna, nel 1899 entr\u00f2 nell'amministrazione dello Stato e nel 1912 divenne direttore generale per il Mezzogiorno presso il ministero dei lavori pubblici. Rispetto alla questione meridionale propugnava, al pari del lucano Francesco Saverio Nitti, un piano nazionale che stimolasse l'espansione produttiva del Paese e potesse in tal modo ridurre la cesura del Mezzogiorno dal resto d'Italia.\nNel 1904 aveva aderito all'ala riformista del Partito Socialista Italiano e nel 1907 era stato eletto consigliere comunale a Roma e provinciale a Reggio Emilia. Nel 1913 fu eletto deputato per la lista radicale nel collegio di Castelnuovo Monti, determinando una rottura con il partito socialista. Nello stesso anno fu nominato consigliere di Stato.\nPrese parte al dibattito sulla partecipazione italiana alla prima guerra mondiale su posizioni fieramente interventiste, e allo scoppio del conflitto si arruol\u00f2 come volontario, meritandosi l'elogio di Francesco Saverio Nitti alla Camera e del generale Diaz e ottenendo una medaglia d'argento al valor militare. Nel 1917 entr\u00f2 a far parte del governo Orlando come sottosegretario all'Industria, Commercio e Lavoro e tenne l'incarico sino al 1921, anche sotto il governo Nitti I. Alle elezioni del novembre 1919 fu rieletto deputato per la lista radicale. Nell'effimero governo Nitti II, rimasto in carica dal 22 maggio al 10 giugno 1920, rivest\u00ec la carica di ministro delle colonie.\nL'opposizione al fascismo.\nNettamente avverso al fascismo, Ruini avvi\u00f2 una coraggiosa campagna contro il regime dalle colonne del quotidiano Il Mondo. Nel novembre del 1924, pur non essendo parlamentare, si un\u00ec alle opposizioni durante la secessione dell'Aventino e ader\u00ec quindi all'Unione Nazionale di Giovanni Amendola. Nel 1927 fu estromesso dal Consiglio di Stato, costretto ad abbandonare tutte le attivit\u00e0 politiche e privato dell'esercizio dell'avvocatura e dell'insegnamento, vivendo di una modesta pensione. Si dedic\u00f2 allora principalmente agli studi storici.\nNel 1942 fond\u00f2 in clandestinit\u00e0, con Ivanoe Bonomi, il partito della Democrazia del Lavoro di cui fu anche segretario. Alla caduta del fascismo fu tra i promotori del \"Comitato delle forze antifasciste\" e poi del \"C.L.N.\" in rappresentanza di Democrazia del Lavoro. Entr\u00f2 a far parte della Consulta nazionale.\nFu ministro senza portafoglio nel Governo Bonomi II (giugno-dicembre 1944) e ministro dei lavori pubblici nel Governo Bonomi III (dicembre 1944-giugno 1945). Fu poi ministro per la Ricostruzione delle Terre liberate dal nemico nel governo Parri (giugno-dicembre 1945).\nDal gennaio del 1945 era intanto diventato presidente del Comitato interministeriale della ricostruzione (CIR) e presidente del Consiglio di Stato, che presiedette sino al raggiungimento dei limiti d'et\u00e0, il 14 dicembre 1947. Suo consigliere economico nonch\u00e9 capo di gabinetto fu il giovane economista Federico Caff\u00e8.\nDeputato alla Costituente.\nIl 2 giugno 1946 fu eletto deputato all'Assemblea Costituente, e divenne presidente della \"Commissione dei 75\", incaricata di redigere il testo costituzionale. Gli fu riconosciuta, da presidente della Commissione dei 75, la dote di mediatore tra le diverse istanze politiche e sociali che si manifestarono durante la stesura della Costituzione.\nLa presidenza del Senato.\nIn virt\u00f9 della terza disposizione transitoria e finale della Costituzione, Ruini, che era stato deputato per tre legislature senza compromissioni con il fascismo, divenne senatore di diritto della I legislatura della Repubblica Italiana e ader\u00ec al gruppo misto.\nFine conoscitore del regolamento parlamentare, il 24 marzo 1953 fu eletto presidente del Senato in sostituzione di Giuseppe Paratore, dimessosi il giorno precedente mentre era in corso l'ostruzionismo parlamentare delle opposizioni per ostacolare il tentativo della maggioranza di approvazione di una contestata riforma elettorale. Nel discorso di insediamento dichiar\u00f2:\nNei pochi giorni di presidenza - il Parlamento sarebbe stato sciolto dal presidente della Repubblica il 4 aprile - fu duramente contestato per l'atteggiamento avuto durante il dibattito sulla legge truffa. Poco prima che il testo di legge fosse messo ai voti senza discussione degli emendamenti - la maggioranza aveva infatti posto la questione di fiducia sul provvedimento - l'ex presidente dell'Assemblea Costituente Umberto Terracini, membro del gruppo comunista, dichiar\u00f2 nei suoi confronti:\nL'indomani, a provvedimento approvato, se le forze della maggioranza plaudevano alla modalit\u00e0 con la quale il presidente del Senato aveva condotto i lavori d'aula nonostante il clima di tumulto, i gruppi parlamentari del PCI e del PSI affidarono congiuntamente alla stampa un durissimo comunicato nel quale annunciavano la volont\u00e0 di denunciare Ruini per attentato contro la costituzione dello Stato (art. 283 del codice penale) e attentato contro gli organi costituzionali (art. 289). L'iniziativa non ebbe seguito.\nDopo la presidenza.\nNelle elezioni del 1953 Meuccio Ruini non si ricandid\u00f2 in Parlamento annunciando il ritiro dalla politica attiva e l'impegno a sviluppare l'approfondimento teorico delle questioni aperte dalla nuova Costituzione repubblicana, che si tradusse nella fondazione della collana \"I quaderni della Costituzione\".\nNel 1957 fu tuttavia nominato primo presidente del Consiglio Nazionale dell'Economia e del Lavoro, che presiedette sino al maggio 1959. Del CNEL Ruini \"pu\u00f2 essere considerato il padre\".\nIl 2 marzo 1963 il presidente della Repubblica Antonio Segni lo nomin\u00f2 senatore a vita \"per avere illustrato la Patria con altissimi meriti nel campo scientifico e sociale\". Tenne l'incarico nominalmente nella III legislatura (all'atto della nomina il Parlamento era gi\u00e0 stato sciolto e le elezioni indette per il successivo 28 aprile), e poi nella IV e nella V legislatura. Il 5 giugno 1968, nella seduta di insediamento del Senato, in qualit\u00e0 di senatore pi\u00f9 anziano anagraficamente serv\u00ec da presidente provvisorio sino all'elezione di Amintore Fanfani. Mor\u00ec a 92 anni il 6 marzo 1970. Fu sepolto nel cimitero di Canossa, in provincia di Reggio Emilia.\nCuriosit\u00e0.\nMeuccio Ruini appartenne alla Massoneria, fu iniziato nella Loggia \"Rienzi\" di Roma il 5 maggio 1901.\nDurante un'accesa seduta del Senato, fu colpito alla testa da un banco, divelto dal seggio da un componente dell'Assemblea. Non ne ebbe gravi conseguenze.\nSuo figlio Carlo fu uno stimato economista del lavoro, docente presso la Sapienza Universit\u00e0 di Roma e compagno di studi di Federico Caff\u00e8."}
{"id": "63203", "revid": "1005847", "url": "https://it.wikipedia.org/wiki?curid=63203", "title": "Giuseppe Paratore", "text": "Biografia.\nNato a Palermo da famiglia originaria di Milazzo, da giovane era stato segretario particolare ed esecutore testamentario di Francesco Crispi.\nMassone, di idee liberali, venne eletto per la prima volta deputato del Regno nel 1909 nel collegio di Milazzo, quando prevalse sul giolittiano Ludovico Fulci. Fu rieletto deputato ininterrottamente fino al 1929, per un totale di sei legislature.\nOccup\u00f2 le cariche di Sottosegretario per l'Industria, Commercio e Lavoro e commissario all'approvvigionamento delle materie prime dal gennaio al giugno 1919 nel Governo Orlando e quindi di Sottosegretario alle Colonie dal marzo al maggio 1920 nel Governo Nitti II.\n\u00c8 stato Ministro delle poste e dei telegrafi dello stesso Governo Nitti II dal 21 maggio al 15 giugno 1920 e Ministro del Tesoro del Governo Facta II dal I agosto al 31 ottobre 1922.\nSi ritir\u00f2 dalla politica attiva nel 1929, con l'avvento del regime fascista.\nEletto nel 1946 all'Assemblea Costituente, fu Vicepresidente della Seconda Commissione per l'Esame dei Disegni di Legge dal 9 settembre 1947 al 31 gennaio 1948.\nFu eletto alle politiche del 1948 al Senato, nel collegio unico nazionale, nella lista Unione Democratica Nazionale. Nominato Presidente del Senato della Repubblica il 26 giugno 1952, durante la I Legislatura, si dimise il 24 marzo 1953, a seguito del violento ostruzionismo contro la legge truffa. Fu nominato senatore a vita dal Presidente della Repubblica Giovanni Gronchi il 9 novembre 1957 per meriti scientifico-sociali.\nStudioso di economia finanziaria, era stato presidente dell'IRI dal 1946 al 1947. Pubblic\u00f2 diversi saggi: \"La responsabilit\u00e0 dell'armatore\" (1914), \"Note di politica monetaria\" (1925), \"La politica del denaro\" (1930). Fu Presidente dell'Assonime (Associazione fra le Societ\u00e0 Italiane per Azioni) dal 1945 al 1952 e dal 1957 al 1959. Il 14 marzo 1966 gli fu conferita la medaglia d'oro al merito della pubblica finanza.\nVenne sepolto al cimitero del Verano."}
{"id": "63207", "revid": "124934563", "url": "https://it.wikipedia.org/wiki?curid=63207", "title": "Tommaso Morlino", "text": "Biografia.\nNato a Irsina, in provincia di Matera, nel 1925, figlio del notaio Giovan Battista Morlino di Avigliano e da Silvia Scardaccione, rimase orfano poco pi\u00f9 che adolescente e and\u00f2 a vivere a Sant'Arcangelo, dove crebbe nella casa materna.\nLa madre, Silvia Scardaccione, era figlia di Giuseppe Scardaccione di Sant'Arcangelo. Alla stessa famiglia apparteneva Decio Scardaccione, fratello della madre, economista, agronomo e docente universitario, nonch\u00e9 uno dei maggiori esponenti lucani della Democrazia Cristiana; con lui il Morlino ebbe uno stretto rapporto durante tutta la sua carriera politica.\nLaureato in giurisprudenza e scienze politiche, avvocato dello Stato, ricopr\u00ec numerosi incarichi, politici e istituzionali.\nConsigliere nazionale della Democrazia Cristiana dal 1954, vicesegretario nazionale dal 1964 al 1965, membro della direzione nazionale e dirigente di diversi uffici del partito.\nSenatore della Repubblica dal 1968, Sottosegretario al Bilancio dal 1973 al 1974, Ministro per le Regioni dal 1974 al 1976, Ministro del bilancio e della programmazione economica e per le Regioni dal 1976 al 1979, Ministro della Giustizia dal 1979 al 1980, Presidente del Senato dal 9 dicembre 1982.\nTommaso Morlino, da Ministro per le Regioni, fu il principale artefice dell'attuazione dell'ordinamento regionale, che si concret\u00f2 con l'approvazione della legge \"22 luglio 1975 n\u00b0 382\" e l'emanazione del D.P.R. \"24 luglio 1977 n\u00b0 616\".\nIn qualit\u00e0 di Ministro del Bilancio, inoltre, promosse la riforma del bilancio statale, approvata con la legge 5 agosto 1978 n\u00ba 468.\nNella Democrazia Cristiana, il Morlino era un moroteo, apparteneva cio\u00e8 alla corrente che faceva capo ad Aldo Moro.\n\u00c8 stato Presidente del Senato della Repubblica durante l'VIII legislatura, dal 9 dicembre 1982 fino al giorno della sua morte il 6 maggio 1983, avvenuta per un arresto cardiaco a Palazzo Giustiniani, mentre era in compagnia dei figli. \u00c8, dopo Ivanoe Bonomi, il secondo uomo politico dell'Italia Repubblicana deceduto mentre ricopriva una delle quattro cariche pi\u00f9 alte dello Stato.\nRiposa nel cimitero di Avigliano, citt\u00e0 d'origine della sua famiglia. A lui \u00e8 intitolata una delle piazze principali di Marsicovetere."}
{"id": "63208", "revid": "125483492", "url": "https://it.wikipedia.org/wiki?curid=63208", "title": "Cesare Merzagora", "text": "Fu presidente del Senato della Repubblica dal 1953 al 1967, e come tale suppl\u00ec il presidente della Repubblica Segni da agosto a dicembre 1964.\nBiografia.\nFiglio di Luigi, ingegnere meccanico, e di sua moglie Elisa Fenini, Cesare Merzagora nacque a Milano. Suo padre mor\u00ec appena cinquantenne nel 1915 e questo fatto segn\u00f2 profondamente il giovane Cesare il quale sognava gi\u00e0 per s\u00e9 una brillante carriera da musicista e commediografo.\nScoppiava intanto la prima guerra mondiale e, per quanto riformato a causa di una insufficienza toracica, il Merzagora fece di tutto per essere arruolato come volontario nell'esercito, sul finire della primavera del 1917, venne inviato dapprima a Parma come allievo ufficiale e poi, raggiunto il grado di sottotenente, venne assegnato al 225\u00ba reggimento di fanteria sul Carso. Ebbe modo di distinguersi sul Piave dopo la ritirata di Caporetto guadagnandosi una medaglia d'argento al valor militare durante gli scontri e la promozione a tenente nel giugno del 1918. Inviato d'istanza in Istria, rimase in servizio sino al 1920 quando un'infezione biliare gli impose un congedo anticipato.\nDivenuto banchiere, fu assunto nel 1920 dalla Banca Commerciale Italiana, per la quale diresse la filiale in Bulgaria. Antifascista, partecip\u00f2 alla Resistenza e fu presidente della Commissione centrale economica del CLNAI.\nMerzagora non si iscrisse mai ad alcun partito, ma venne sempre eletto come indipendente: si considerava un uomo d'affari prestato alla politica e denunci\u00f2 spesso i mali della partitocrazia.\nDal 1948 al 1963 fu senatore, eletto nelle liste della Democrazia Cristiana, pur essendo ateo dichiarato. Il 2 marzo 1963 fu nominato senatore a vita dal presidente della Repubblica Antonio Segni.\nFu ministro del commercio con l'estero dal 1947 al 1949 nei governi di Alcide De Gasperi.\nFra il 1950 ed il 1952 fu presidente della Banca Popolare di Milano.\nFu presidente del Senato dal 25 giugno 1953 al 7 novembre 1967, durante tutta la II, III e per quasi tutta la IV Legislatura. Eletto all'et\u00e0 di 54 anni 7 mesi e 16 giorni, rimane il secondo pi\u00f9 giovane presidente della storia repubblicana.\nAll'elezione del presidente della Repubblica del 1955, Merzagora fu candidato dal segretario nazionale della DC, Amintore Fanfani. La candidatura di Merzagora fu affossata gi\u00e0 alla prima votazione sia dalla sinistra sia da membri interni alla DC con lo scopo di danneggiare politicamente Fanfani. Gi\u00e0 dal secondo scrutinio i voti conversero su Giovanni Gronchi, fautore dell'apertura politica a sinistra, che raggiunse 127 voti. Gronchi, sostenuto dal sempre pi\u00f9 potente presidente dell'Eni, Enrico Mattei, e sponsorizzato sottobanco da Pietro Nenni, divenne anche il candidato di riferimento della corrente di destra del partito, da Guido Gonella a Giulio Andreotti, che intendeva negoziare il suo lasciapassare a Gronchi in cambio della nomina di Giuseppe Pella alla presidenza del Consiglio dei ministri. La candidatura Merzagora fu allora ritirata. Su Gronchi, che fu eletto al quarto scrutinio, confluirono i voti di gran parte della DC, delle opposizioni di sinistra e dei missini. Merzagora ottenne tra i 12 e i 18 voti nella successiva elezione del presidente della Repubblica del 1962, nella quale risult\u00f2 eletto Antonio Segni.\nIn occasione della crisi del governo Pella nell'inverno 1954 e di quella del primo governo Moro nell'estate 1964, Merzagora si propose come eventuale capo di un governo di emergenza, il quale affrancandosi dalla morsa sempre pi\u00f9 stringente dei partiti avrebbe dovuto condurre in porto una serie di importanti riforme, fra cui una revisione della Costituzione.\nNell'ambito del paventato Piano Solo, il generale Giovanni De Lorenzo avrebbe previsto l'instaurazione di un nuovo governo presieduto da Merzagora, in virt\u00f9 di una presunta comune appartenenza alla Loggia massonica \"coperta\" \u00abGiustizia e Libert\u00e0\u00bb.\nDal 10 agosto al 29 dicembre 1964, a seguito della grave malattia e delle successive dimissioni del presidente della Repubblica Antonio Segni, sopper\u00ec alle funzioni del capo dello Stato come presidente supplente della Repubblica (in qualit\u00e0 di presidente del Senato); fu il primo e finora unico caso, nella storia della Repubblica Italiana, di sostituzione per impedimento fisico del capo dello Stato in carica. Il 6 dicembre 1964, dopo le dimissioni di Antonio Segni, assunse la piena responsabilit\u00e0 del capo dello Stato durante la vacanza fino all'insediamento di Giuseppe Saragat alla presidenza della Repubblica.\nPresidente delle Assicurazioni Generali dal 1968 al 1979, in seguito ne fu presidente onorario. Nel 1970, pur rimanendo al vertice della compagnia assicurativa, fu per otto mesi presidente della Montedison portando pubblicamente alla luce l'esistenza di fondi neri. Fu anche tra i primi a mettere in guardia la Banca d'Italia sulle attivit\u00e0 di Michele Sindona.\nDal 1963 senatore a vita, \u00e8 rimasto in carica in tale ruolo per oltre 28 anni (come finora nessun altro nella storia repubblicana), fino alla sua morte, avvenuta nel 1991 all'et\u00e0 di 92 anni per arresto cardiaco.\nAspetti artistici.\nVioloncellista, nel 1917 Merzagora compose le musiche per due valzer lenti, intitolate \"Nostalgia\", e pubblic\u00f2 e fece rappresentare al Teatro Manzoni di Milano una commedia dal titolo \"L'Amore e l'ideale\".\nNel 1947 inizi\u00f2, quasi per gioco, la sua attivit\u00e0 di scultore; modell\u00f2 diversi ritratti. Fu medaglista autodidatta, produsse diversi ritratti di familiari e personaggi illustri di sua conoscenza, tali ritratti rispecchiano la personalit\u00e0 dei soggetti: sua \u00e8 la medaglia dei XVII Giochi Olimpici di Roma del 1960, coniata in oro, argento e bronzo dalla Zecca di Stato. Modell\u00f2 nel 1961 una medaglia dedicata alla principessa Grace di Monaco, coniata in oro, argento e bronzo. Realizz\u00f2 bottiglie ed etichette per la sua fabbrica di liquori a Capri. Progett\u00f2 alcuni gioielli per i suoi familiari, e anche un collier di diamanti a brillante disposti a pav\u00e9 a formare una piuma, che fu esposta alla Fiera di Vicenza nel settembre 1956."}
{"id": "63210", "revid": "3732", "url": "https://it.wikipedia.org/wiki?curid=63210", "title": "Giovanni Francesco Malagodi", "text": ""}
{"id": "63211", "revid": "465169", "url": "https://it.wikipedia.org/wiki?curid=63211", "title": "Enrico De Nicola", "text": "Fu eletto capo provvisorio dello Stato dall'Assemblea Costituente il 28 giugno 1946 e ricopr\u00ec tale carica dal 1\u00ba luglio dello stesso anno al 31 dicembre 1947. Il 1\u00ba gennaio 1948, a norma della prima disposizione transitoria e finale della Costituzione della Repubblica Italiana, esercit\u00f2 le \"attribuzioni\" e assunse il \"titolo\" di Presidente della Repubblica Italiana, mantenendoli fino al successivo 12 maggio.\nDa presidente della Repubblica Italiana confer\u00ec l'incarico ad un solo presidente del Consiglio, Alcide De Gasperi. Non nomin\u00f2 alcun senatore a vita nel suo breve mandato.\nDe Nicola ricopr\u00ec, inoltre, numerosi altri incarichi pubblici: in particolare, \u00e8 l'unico ad aver ricoperto sia la carica di presidente del Senato della Repubblica sia quella di presidente della Camera dei deputati. Nella sua vita \u00e8 stato anche il primo presidente della Corte costituzionale, trovandosi cos\u00ec ad aver ricoperto quattro delle cinque maggiori cariche dello stato.\nBiografia.\nGiovinezza e formazione culturale.\nDe Nicola nacque a Napoli da Angelo e Concetta Capranica. Dopo aver compiuto gli studi secondari al liceo classico Antonio Genovesi, si laure\u00f2 in Giurisprudenza nel 1896 presso l'Universit\u00e0 degli Studi di Napoli Federico II e divenne ben presto avvocato penalista di notoriet\u00e0 nazionale; fu anche redattore del quotidiano \"Don Marzio\".\nPrimi anni in politica.\nPoliticamente di area liberale giolittiana, De Nicola ebbe la sua prima esperienza amministrativa nel Consiglio comunale di Napoli (1907). Nel 1909 fu eletto per la prima volta deputato, nel collegio di Afragola, per la XXIII legislatura e, quindi, confermato nelle elezioni politiche del 1913 (XXIV legislatura). Ricopr\u00ec, per brevi periodi, incarichi di governo: \u00e8 due volte sottosegretario di Stato, al Ministero delle colonie nel governo Giolitti IV (1913-1914) e al Ministero del Tesoro nel governo Orlando (1919).\nAlle elezioni del 1919 fu capolista del Partito Democratico Costituzionale e venne eletto nel collegio di Napoli. \nPresidente della Camera.\nIl 26 giugno 1920 fu eletto Presidente della Camera dei deputati, a seguito delle dimissioni di Vittorio Emanuele Orlando. In qualit\u00e0 di presidente della giunta elettorale, promosse la riforma dei regolamenti, con l'inserimento del sistema delle commissioni permanenti (fissate in numero di nove) e la disciplina dei gruppi parlamentari.\nVenne rieletto nel 1921 e confermato alla Presidenza della Camera. Nel giugno dello stesso anno, fu indicato da Giolitti, insieme a Ivanoe Bonomi, per la formazione del nuovo governo che avrebbe dovuto succedergli, ma prefer\u00ec rinunciare. Il 3 agosto 1921, venne scelto come garante di un \"patto di pacificazione\" tra socialisti e fascisti, firmato nel suo ufficio di Presidenza ma poi abortito.\nAnche con la crisi del Governo Bonomi (febbraio 1922), De Nicola fu in predicato per la Presidenza del Consiglio, che poi venne assunta da Luigi Facta.\nDopo l'incarico di formare il governo, conferito a Mussolini, il 31 ottobre 1922 De Nicola si ritrov\u00f2 a presiedere la Camera il giorno del discorso di insediamento, detto \"del bivacco\". Appoggi\u00f2, quale misura eccezionale, la riforma elettorale nota come \"legge Acerbo\" (novembre 1923) e mantenne la presidenza della Camera fino al conseguente scioglimento della stessa (25 gennaio 1924).\nPeriodo fascista e crisi istituzionale.\nAlle elezioni politiche del maggio 1924, accett\u00f2 di candidarsi a Napoli nel listone fascista, ma sebbene rieletto nelle votazioni che decretarono la vittoria del fascismo, decise di non prestare giuramento e la sua elezione non venne convalidata. Si ritir\u00f2 quindi dalla vita politica e riprese a tempo pieno l'attivit\u00e0 professionale. \nNel 1929 fu per\u00f2 nominato dal Re senatore del Regno su proposta dell'alto commissario di Napoli, ma non prese mai parte ai lavori assembleari, se non ad alcune commissioni giuridiche. Lo stesso anno, in pieno regime fascista, Ciaramella, podest\u00e0 di Afragola, che era stata il suo primo collegio elettorale, ottenne dall'alto commissario per la provincia di Napoli l'autorizzazione a intitolargli una strada pur essendo ancora in vita. Alla cerimonia inaugurale intervenne anche l'interessato, al quale fu conferita la cittadinanza onoraria.\nNegli anni trenta, ebbe come collaboratori, nel suo studio legale, il futuro Presidente della Repubblica Giovanni Leone, nonch\u00e9 l'azionista, poi leader socialista, Francesco De Martino.\nDopo l'armistizio di Cassibile e il trasferimento a Brindisi di Vittorio Emanuele III, s'incontr\u00f2 con Benedetto Croce e Carlo Sforza per trovare una soluzione finalizzata alla formazione di un governo politico non responsabile verso l'attuale sovrano, troppo compromesso con il regime fascista e al superamento della crisi istituzionale. De Nicola propose di ricorrere alla figura del Luogotenente del Regno, da affidare all'erede al trono, il principe Umberto e si assunse la responsabilit\u00e0 di parlarne con il Re. L'incontro avvenne a Ravello il 19 febbraio 1944 e, dopo un drammatico colloquio, Vittorio Emanuele accett\u00f2, a decorrere dalla liberazione di Roma.\nFu chiamato nel 1945 nella Consulta Nazionale presiedendo dal settembre di quell'anno al giugno 1946 la commissione giustizia.\nElezione a capo provvisorio dello Stato.\nL'elezione di De Nicola a capo provvisorio dello Stato fu il frutto di un lungo lavoro \"diplomatico\" fra i vertici dei principali partiti politici, i quali avevano convenuto che si dovesse eleggere un presidente capace di riscuotere il maggior gradimento possibile presso la popolazione affinch\u00e9 il trapasso al nuovo sistema fosse il meno traumatico possibile. Si convenne perci\u00f2 che dovesse scegliersi un meridionale, a compensazione della provenienza settentrionale della maggioranza dei \"leader\" politici e che, stante il risultato del referendum istituzionale, dovesse trattarsi di un monarchico.\nL'iniziale contrapposizione delle candidature di Vittorio Emanuele Orlando (proposta da DC e destre) e di Benedetto Croce (proposta dalle sinistre e dai laici) si protrasse sterilmente per lungo tempo e tard\u00f2 a essere composta, per evolvere infine nella comune indicazione di De Nicola, grazie principalmente all'incessante opera di convincimento condotta da De Gasperi. Successivamente anche dall'interessato venne un supplemento di ritardo, esasperante per l'alternanza di orientamenti, ora positivi, ora negativi, che pareva esternare. Di fronte alle difficolt\u00e0 si chiese all'avvocato e senatore napoletano Giovanni Porzio di convincere De Nicola, essendone amico personale; alla fine, il candidato accett\u00f2.\nFu eletto dall'Assemblea Costituente capo provvisorio dello Stato al primo scrutinio, il 28 giugno 1946, con 396 voti su 501 votanti e 573 aventi diritto (69,1%), e assunse la carica il 1\u00ba luglio. Il 15 luglio, invi\u00f2 all'Assemblea il suo primo messaggio, che tocc\u00f2 le corde del patriottismo e dell'unione nazionale:\nPrimo Capo dello Stato repubblicano.\nAi sensi dell'art. 2, comma 2, d.l.lgt. n. 98/1946, il governo De Gasperi I present\u00f2 le proprie dimissioni nelle mani del neoeletto capo provvisorio dello Stato. De Nicola, successivamente confer\u00ec ad Alcide De Gasperi l'incarico di formare il primo governo della Repubblica Italiana, che fu composto da esponenti della Democrazia Cristiana, del Partito Comunista Italiano, del Partito Socialista Italiano di Unit\u00e0 Proletaria e del Partito Repubblicano Italiano, oltre al liberale Epicarmo Corbino, a titolo personale.\nIl 20 gennaio 1947, in seguito alla scissione socialista di Palazzo Barberini, i ministri socialisti e, successivamente, anche quelli repubblicani dettero le dimissioni, che furono seguite da quelle dell'intero governo. De Nicola confer\u00ec nuovamente a De Gasperi l'incarico di formare il governo, che risult\u00f2 un tripartito DC-PCI-PSIUP, con il repubblicano Carlo Sforza, a titolo \"tecnico\", agli affari esteri.\nUna delle questioni pi\u00f9 scottanti sottoposte all'attenzione del capo provvisorio fu quella relativa alla sorte degli autori della strage di Villarbasse che avevano ucciso dieci persone a scopo di rapina: i tre autori del massacro catturati, una volta condannati a morte, gli inoltrarono una richiesta di grazia ma De Nicola, considerando l'efferatezza del delitto, la rifiut\u00f2. La sentenza, eseguita il 4 marzo 1947, fu l'ultima pena di morte per delitti comuni eseguita in Italia.\nNel maggio del 1947, il presidente del Consiglio De Gasperi constat\u00f2 l'impossibilit\u00e0 di proseguire con un'unit\u00e0 di indirizzo la collaborazione con i partiti della sinistra social-comunista e rassegn\u00f2 le dimissioni. De Nicola tent\u00f2 di salvare l'esperienza governativa derivante dalla lotta antifascista incaricando prima Vittorio Emanuele Orlando e poi Francesco Saverio Nitti. Non essendo riusciti i due ex-Presidenti dell'Italia liberale, confer\u00ec ancora l'incarico ad Alcide De Gasperi, che risolse la crisi formando un governo centrista sostenuto da DC, PSLI, PRI e PLI.\nIl 25 giugno 1947 De Nicola rassegn\u00f2 le dimissioni da capo dello Stato, adducendo motivi di salute ma, in realt\u00e0, in polemica con le scelte effettuate dal presidente del Consiglio. La rinuncia dell'incarico non poteva essere respinta dalla Costituente, che per\u00f2 lo rielesse il giorno dopo con 405 voti a favore su 431 votanti e 556 aventi diritto (72,8%).\nUn momento di attrito fra capo dello Stato e governo si ebbe all'atto della firma dello strumento di ratifica del Trattato di pace fra l'Italia e le potenze alleate, approvato dalla Costituente il 31 luglio 1947. De Nicola, che non condivideva il trattato, opponeva la giustificazione che il rappresentante italiano Antonio Meli Lupi di Soragna, aveva espressamente dichiarato che l'efficacia dell'adesione dell'Italia fosse subordinata alla ratifica da parte dell'Assemblea Costituente e non del capo dello Stato. Invano il presidente De Gasperi e il ministro degli esteri Sforza tentarono di spiegare al giurista napoletano che i \"quattro grandi\" non avrebbero accettato nulla di meno della firma del capo dello Stato per la ratifica dell'accordo: in un accesso d'ira, De Nicola, rosso in faccia, butt\u00f2 all'aria tutti i documenti dalla sua scrivania. Finalmente, il consulente storico del Ministero degli esteri, Mario Toscano, riusc\u00ec a convincerlo che la sua firma non avrebbe avuto il valore giuridico della \"ratifica\" bens\u00ec quello di mera \"trasmissione\" della stessa. Il capo dello Stato comunque, essendo superstizioso, volle far trascorrere almeno la giornata di venerd\u00ec, prima di apporre la sua firma alla ratifica del Trattato di pace, il 4 settembre 1947.\nIl 27 dicembre dello stesso anno, De Nicola promulg\u00f2 la Costituzione della Repubblica Italiana. Con l'entrata in vigore della Carta costituzionale, il 1\u00ba gennaio 1948, esercit\u00f2 le attribuzioni e assunse il titolo di presidente della Repubblica Italiana, a norma della prima disposizione transitoria della stessa.\nIn occasione delle prime elezioni parlamentari del presidente della Repubblica, nel maggio 1948, De Nicola desiderava di essere confermato nella carica ma era a conoscenza che Alcide De Gasperi avrebbe preferito, al suo posto, una figura maggiormente caratterizzata in senso europeista; comunic\u00f2, quindi, ufficialmente di non voler accettare la conferma, e poi si rese irreperibile a ogni contatto. Contemporaneamente, per\u00f2, il suo segretario Collamarini fece trasportare il letto del Presidente da Palazzo Giustiniani, dove risiedeva, al Quirinale. Ci\u00f2 solletic\u00f2 una disposizione positiva dei partiti di sinistra e delle correnti democristiane che osteggiavano il candidato ufficiale del governo De Gasperi, Carlo Sforza. In tal modo, riusc\u00ec a ottenere, al primo scrutinio, pi\u00f9 voti (396) del candidato governativo; anche al secondo turno fu votato da socialisti e comunisti, ottenendo un lusinghiero successo. Al quarto scrutinio, la maggioranza elesse nuovo presidente il liberale Luigi Einaudi e, di conseguenza, De Nicola cess\u00f2 formalmente dalle funzioni il 12 maggio 1948.\nPresidente del Senato e della Consulta.\nCome ex presidente della Repubblica, Enrico de Nicola divenne di diritto senatore a vita dal 12 maggio 1948. \nDurante la I Legislatura fu eletto presidente del Senato della Repubblica il 28 aprile 1951 e lo rest\u00f2 fino al 24 giugno 1952, quando si dimise da presidente in occasione delle votazioni per la legge elettorale sul cosiddetto \"premio di maggioranza\", altrimenti detta legge truffa.\nFu sospeso dal Senato durante la II legislatura, il 15 dicembre 1955, quando divenne giudice costituzionale, nominato dal Presidente della Repubblica Giovanni Gronchi. Ricopr\u00ec l'incarico di primo Presidente della Corte Costituzionale dal 23 gennaio 1956 (prima seduta della Consulta) al 26 marzo 1957, quando si dimise e riassunse le funzioni di senatore a vita.\nMorte.\nIl 1\u00ba ottobre 1959 mor\u00ec nella sua casa di Torre del Greco a 81 anni. Dopo i solenni funerali, la salma venne inumata presso il Cimitero di Poggioreale, a Napoli.\nOnorificenze.\nOnorificenze italiane.\nNella sua qualit\u00e0 di Presidente della Repubblica italiana \u00e8 stato, dal 1\u00ba gennaio 1948 al 12 maggio 1948:\nPersonalmente \u00e8 stato insignito di:"}
{"id": "63212", "revid": "125807813", "url": "https://it.wikipedia.org/wiki?curid=63212", "title": "Vittorino Colombo", "text": "Biografia.\nNato nel piccolo paese di Albiate da una famiglia modesta (\u00e8 fratello ultimogenito del sacerdote mons. Giuseppe Colombo), con la scomparsa del padre, per sostenerla si impiega giovanissimo alla Montecatini. Sono gli anni bui della guerra e dei grandi scioperi operai. La sua indole coraggiosa in un ambiente carico di odi ideologi di quegli anni lo fa diventare un punto di riferimento come dirigente del CNL e della CISL.\nNel dopoguerra si segnaler\u00e0 per il suo impegno nel mondo sindacale cattolico e nelle ACLI per la sua capacit\u00e0 di coinvolgimento e organizzativa. Un impegno che condivider\u00e0 con alcuni nomi fondamentali per il cattolicesimo sociale come Ezio Vanoni, Luigi Clerici e Franco Verga che con lui contribuirono a cambiare il volto della Milano \u2014 e non solo \u2014 del lavoro e dei lavoratori.\nLaureatosi, come studente lavoratore, in economia e commercio all'Universit\u00e0 Cattolica diventer\u00e0 dirigente nel centro studi della Montecatini.\nVittorino Colombo comincer\u00e0 ad occuparsi in questo periodo di uno dei campi che, nel segno di una attenzione ai bisogni concreti dei lavoratori, pi\u00f9 gli staranno a cuore: la nascita e il rafforzamento delle cooperative edilizie, come Presidente dell'UNCCEA (Unione Nazionale Consorzi Cooperative Edilizie ACLI) e Fondatore e Consigliere del Consorzio Casa.\nVittorino Colombo \u00e8 da sempre impegnato in politica. Alla fine degli anni '50 viene eletto \u2013 sar\u00e0 uno dei parlamentari pi\u00f9 votati \u2013 deputato e rimarr\u00e0 parlamentare della repubblica ininterrottamente (come senatore dalla met\u00e0 degli anni settanta) fino all'inizio degli anni '90. In questa sua veste e come rappresentante della corrente riformista in seno alla DC \u201cForze Nuove\u201d diventer\u00e0 uno dei punti di riferimento della politica lombarda (fu il primo a proporre la costituzione della Provincia di Monza e Brianza).\nVittorino Colombo ebbe una lunga esperienza nel governo del paese a partire dal Sottosegretariato alle Finanze nel Governo Moro III. Dalla suo incarico come Ministro del commercio con l'estero nel Governo Rumor I (1968-69) nacque il suo interesse per i rapporti con i paesi dell'\u201doltre cortina\u201d. In particolare fu molto intensa la sua attivit\u00e0 per creare rapporti con i Paesi dell'Est europeo come Presidente della Federazione delle Camera di Commercio Estere ed Italo Estere dell'Europa Centro Orientale e dell'Asia in Italia (FE. CAM. EST.) e membro di molte delegazioni Europee a: Varsavia, Budapest, Praga e Sofia.\nIl suo nome \u00e8 legato, per\u00f2, alla costruzione di un \u201cnuovo corso\u201d nei rapporti politici, economici e diplomatici con la Cina e ai rapporti amichevoli con i massimi dirigenti della Repubblica Popolare Cinese: Zhou Enlai, Zhao Ziyang, Hu Yaobang, Li Peng, Jiang Zemin e Deng Xiaoping. Eredi di questa attivit\u00e0 da lui fondati sono il 17 marzo 1971 l'Istituto Italo Cinese per gli Scambi Economici e Culturali (poco dopo l\u2019apertura ufficiale delle relazioni diplomatiche tra Italia e Cina) e al suo interno, nel 1973 la Camera di Commercio Italo Cinese.\nCome Ministro delle poste e delle telecomunicazioni (a cavallo fra gli anni '70 e '80) fu uno dei primi a percepire la straordinaria forza delle televisioni private (fu fondatore di TVM66 poi divenuta Canale 6).\nFra gli altri incarichi \u00e8 stato: 5 agosto 1969 \u2013 27 marzo 1970, Ministro della marina mercantile nel Governo Rumor II; 14 marzo 1974 \u2013 23 novembre 1974, Ministro della sanit\u00e0 nel Governo Rumor V; 29 luglio 1976 \u2013 11 marzo 1978, Ministro delle poste e delle telecomunicazioni nel Governo Andreotti III; 11 marzo 1978 \u2013 20 marzo 1979, Ministro dei trasporti nel Governo Andreotti IV; Presidente del Senato nel 1983 per i due mesi finali della Legislatura.\nDalla sua fondazione fece parte del Gruppo Etica e Finanza.\nEra membro dell'Istituto secolare Cristo Re.\nIl Senatore Vittorino Colombo \u00e8 scomparso il 1\u00ba giugno 1996. I suoi amici, il 15 luglio 1996, hanno voluto costituire per ricordarlo e continuare la sua opera la Fondazione Vittorino Colombo che gli dedica ogni anno un Premio Internazionale."}
