{"id": "74406", "revid": "6923", "url": "https://it.wikipedia.org/wiki?curid=74406", "title": "Osamu Tezuka", "text": "La sua prolificit\u00e0 e le sue tecniche e generi pionieristici gli hanno valso i soprannomi di , il o addirittura \"dio dei manga\" (\"manga no kamisama\").\nUno dei tratti distintivi dell'animazione giapponese, gli \"occhioni\", furono inventati da Tezuka, che si bas\u00f2 su cartoni animati occidentali dell'epoca come \"Betty Boop\" di Max Fleischer e \"Topolino\" di Walt Disney. Per avere un'idea della sua produttivit\u00e0, la raccolta , pubblicata in Giappone, comprende oltre 400 volumi e pi\u00f9 di 80.000 pagine, tuttavia la sua produzione completa \u00e8 stimata comprendere oltre 700 storie e un totale di circa 170.000 tavole.\nConsiderato spesso il pi\u00f9 importante fumettista e animatore giapponese della storia, \u00e8 riconosciuto come il padre dello \"story manga\". Ha avuto un ruolo fondamentale nel campo dell'animazione giapponese, contribuendo profondamente a popolarizzarla, fondando nel 1961 lo storico studio Mushi Production e producendo la prima vera e propria serie anime della storia, \"Astro Boy\", del 1963.\nBiografia.\nTezuka nacque a Toyonaka, nella prefettura di Osaka (nella regione del Kansai), il 3 novembre 1928, ma si trasfer\u00ec ben presto con la famiglia, all'et\u00e0 di cinque anni, nella piccola citt\u00e0 di Takarazuka, nella prefettura di Hy\u014dgo, dove crebbe, e dove, nel 1994, verr\u00e0 poi edificato un museo in sua memoria. Era un discendente di Hattori Hanz\u014d, celeberrimo samurai vissuto durante il periodo Sengoku (1467-1600).\nIncoraggiato dai genitori sin da giovanissimo a dedicarsi all'arte del disegno, avendo sin da allora mostrato particolari inclinazioni in quell'ambito, da ragazzo lo appassionano anche il contatto con la natura e la vita combattiva degli insetti. Scriver\u00e0: \u00abTanto tempo fa, molti dei piccoli inferni che si svolgevano nei campi proprio vicino a casa mia mostravano la gioia del vivere, instancabilmente e nonostante tutto\u00bb.\nMentre frequenta le scuole medie, \u00e8 colpito da una gravissima forma di micosi a entrambe le braccia, che rischiano di dover essere amputate. Il ragazzo si sottopone a una lunga cura, e resta per molto tempo senza poter utilizzare gli arti superiori, costretto a restare fermo giorno e notte in posizione seduta, dovendo dipendere dagli altri persino per i propri bisogni corporali. Una volta guarito, sar\u00e0 colpito negli anni seguenti da altre micosi, ma non altrettanto gravi. Durante la malattia, Tezuka aveva temuto di non poter mai pi\u00f9 disegnare, e il buon esito della cura lo convince che i medici siano persone straordinarie, il che lo spinge a voler diventare anche lui medico.\nIntanto infuria il secondo conflitto mondiale: il ricordo dei raid aerei e delle stragi di civili rimarr\u00e0 un incubo indelebile nella memoria di Tezuka, che nelle sue opere torner\u00e0 sempre a descrivere le atrocit\u00e0 della guerra.\nTerminati gli studi scolastici, si iscrive nel 1946 alla facolt\u00e0 di Medicina dell'Universit\u00e0 di Osaka, laureandosi nel 1952. Dopo aver conseguito il titolo, si specializza nel 1961, ma non eserciter\u00e0 mai il mestiere di medico. Infatti nel 1946, proprio mentre si iscriveva all'Universit\u00e0, esordisce, diciottenne, nel campo dei manga, grazie alla pubblicazione della serie \"Maa-chan no nikkich\u014d\". Il successo vero e proprio, per\u00f2, arriva l'anno seguente con \"La nuova isola del tesoro\", che lo pubblicizza agli occhi del grande pubblico giapponese, evidenziando la carica di originalit\u00e0, che gi\u00e0 le prime opere di Tezuka mostravano. Tra i tratti pi\u00f9 interessanti ci sono l'uso innovativo delle inquadrature, quasi cinematografiche, che creano una forte dinamicit\u00e0 nelle tavole, ribaltando i canoni dei manga statici dell'epoca.\nI lavori successivi sono dedicati alla fantascienza: \"Lost World - Zenseiki\" (1948), \"Metropolis\" (1949) e \"Kitaru beki sekai\" (1951), che registrano un boom di vendite con oltre 400.000 copie ciascuno.\nNel 1950 crea una delle sue opere pi\u00f9 celebri, \"Jungle Taitei\" (\"Kimba, il leone bianco\") per il mensile \"Manga Shonen\", che anticipa in un certo senso le tematiche de \"Il re leone\" della Disney (ancora oggi i sostenitori di Tezuka continuano a chiedere alla Disney il risarcimento di una cospicua cifra per plagio del soggetto).\nIl personaggio pi\u00f9 celebre della produzione di Tezuka prende vita due anni pi\u00f9 tardi, nel 1952: nasce cos\u00ec \"Tetsuwan Atom\" (\"Astro Boy\"), un personaggio che ha avuto (ed ha tutt'oggi) un successo unico ed assolutamente ineguagliabile nella storia del fumetto giapponese.\nNel 1954, sulla rivista \"Shojo Club\", nasce \"Ribbon no kishi\" (\"La principessa Zaffiro\"), che viene oggi considerato da molti il primo \"sh\u014djo\" (fumetto per ragazze) moderno, che avr\u00e0 un seguito nel 1959 e una seconda pubblicazione rivista e corretta nel 1963.\nSempre nel 1954 ha inizio il progetto pi\u00f9 ambizioso di Tezuka: \"Hi no Tori\" (\"La Fenice\"), definita dall'autore stesso \"l'opera della vita\". Si tratta di un lungo affresco che narra la storia dell'umanit\u00e0 e la vana ricerca dell'immortalit\u00e0 da parte del genere umano, simboleggiata, appunto, dalla Fenice. La serie fu interrotta, dopo tredici volumi, dalla scomparsa dell'autore nel 1989.\nPresto il ruolo di mangaka non basta a Tezuka, che diventa anche animatore, dichiarando pi\u00f9 volte che \"il fumetto \u00e8 la vera moglie, l'animazione l'amante\". Nel 1958 collabora con la casa di produzione Toei Doga per la realizzazione del lungometraggio animato \"Saiyuki\".\nNel giugno 1961 fonda la propria casa di produzione di anime, la \"Tezuka Osamu Production Doga-bu\", divenuta nel 1963 la Mushi Production (\"mushi\" significa insetto, ed \u00e8 un \"kanji\" usato spesso da Tezuka per scrivere il proprio nome).\nNel 1963 vede la luce la serie \"Tetsuwan Atom\" (\"Astro Boy\"), prima serie animata trasmessa dalla televisione giapponese, e l'anno seguente quella di \"Big X\". Nel 1965 \"Jungle Taitei\" ottiene un nuovo primato come prima serie animata giapponese a colori. Tra le serie pi\u00f9 curiose tra quelle create da Tezuka spiccano \"Uchuu Patrol Hopper\", realizzata con pupazzi animati e trasmessa tra il 1963 e il 1965, e \"Banpaiya\" (Vampire), una serie che mescola insieme disegni animati ed attori in carne ed ossa, tratta da un suo manga di successo, trasmessa nel 1968 e 1969.\nAccanto alla produzione di serie commerciali, Tezuka affianca alcuni lavori pi\u00f9 sperimentali, che sfruttano nuove tecniche di animazione non tradizionali. Tra le opere di questo tipo figurano \"Aru machikado no monogatari\" (1962), \"Memorii\" (1964), \"Tenrankai no E\" (1966) e \"Jumping\" (1984), grazie al quale vince il \"Grand Prix\" dello \"Zagreb International Animation Festival\" nel 1984; \"Onboro Film\" (1985) gli vale il \"Grand Prix\" alla prima edizione dell'\"Hiroshima International Animation Festival\"; seguono \"Push\" (1987) e \"Mori no densetsu\" (1987), che ottiene il \"Premio CIFEJ\" di nuovo allo \"Zagreb International Animation Festival\".\nIl 14 giugno 1969 esce nelle sale \"Sen'ya Ichiya Monogatari\", tratto da \"Le mille e una notte\", seguito dal lungometraggio \"Kureopatora\" (Cleopatra) il 15 settembre 1970): si tratta di due film erotici a disegni animati, realizzati con un nuovo tipo di grafica sperimentale, influenzata dalla \"cultura pop\".\nNel 1971 Tezuka abbandona la \"Mushi\", che fallisce nel 1973, per dedicarsi alla sua nuova societ\u00e0, la Tezuka Productions, fondata a Tokyo nello stesso anno, con cui realizza la serie \"Fushigi na Melmo\" (\"I bon bon magici di Lilly\").\nTezuka prosegue comunque la sua prolifica e continua produzione di manga: \"Budda\", una personale rivisitazione avventurosa della vita di Gautama Siddharta viene pubblicato tra il 1972 ed il 1983, mentre nel 1973 d\u00e0 inizio a \"Black Jack\", una serie molto lunga, composta da 25 volumi per pi\u00f9 di 5'000 tavole, dedicata alle avventure di un abilissimo medico senza licenza, apparentemente avido e cinico, in realt\u00e0 una figura tragica e umana.\nNegli anni ottanta continua a sfornare albi di successo senza sosta. L'opera pi\u00f9 significativa di questo decennio \u00e8 il dramma storico \"Adolf ni tsugu\" (La storia dei tre Adolf), ambientato durante la seconda guerra mondiale e pubblicato tra il 1983 ed il 1985 su \"Shukan bunshun\", vincitrice del \"Kodansha Manga Award\" nel 1986. Nel 1984 scrisse e produsse Bagi anime di protesta contro la legge a favore della manipolazione genetica promulgata dal governo giapponese lo stesso anno.\nTezuka continu\u00f2 a disegnare fino a che si spense il 9 febbraio 1989, all'et\u00e0 di 60 anni, per via di un cancro allo stomaco. I dottori non comunicarono al paziente la sua malattia e Tezuka pretese di continuare a disegnare fino agli ultimi istanti di vita: la moglie ha dichiarato che le ultime parole del marito sono state . Si pu\u00f2 visitare la sua tomba nel cimitero del tempio , a Tokyo.\nLa morte di Tezuka ha lasciato incompiute le due serie \"Ludwig B.\" (1987) e \"Neo Faust\" (1988). Poco prima della sua morte, pi\u00f9 volte alcuni importanti giornali giapponesi hanno portato avanti una campagna a favore dell'assegnazione a Osamu Tezuka del premio Nobel per la Letteratura. Nel 1994 la citt\u00e0 di Takarazuka ha aperto un museo in sua memoria, e, nel 1997, il governo giapponese gli ha dedicato una serie di francobolli.\nCarriera come fumettista.\nOsamu Tezuka \u00e8 stato uno dei fumettisti pi\u00f9 prolifici della storia, scrivendo e disegnando pi\u00f9 di 700 manga, per un totale di oltre 150,000 pagine di fumetto. Il suo primo manga, mai pubblicato in Italia, fu \"Maa-chan no nikkich\u014d\" del 1946.\nLa prima opera importante, che lo lanci\u00f2 al successo, fu \"La nuova isola del tesoro\" del 1947 che viene pubblicata per la prima volta in Italia da Rizzoli il 30 aprile 2018, seguita l'anno dopo da \"Lost World - Zenseiki\", mentre nel 1949, usc\u00ec \"Metropolis\", che costitu\u00ec un altro grande successo, e rimane oggi tra le opere pi\u00f9 famose di Tezuka.\nKimba, il leone bianco.\nNel 1950, Osamu Tezuka cre\u00f2 \"Kimba, il leone bianco\", una tra le serie cardine della sua produzione. Il manga fu pubblicato dal 1950 al 1954, in Giappone, sulla rivista Manga Shonen, ottenendo un grandissimo successo. Nel 1965, il fumetto divenne la prima serie animata a colori della storia dell'animazione giapponese, nonch\u00e9 primo anime ad avere animali umanizzati nel ruolo di protagonisti.\nLa serie animata conobbe successo anche in Italia, trovando una prima diffusione al cinema, nel 1966, e successivamente approd\u00f2 in televisione, nel 1977. Nel 1989, dall'anime fu tratto un remake, dal titolo \"Una giungla di avventure per Kimba\". Nel 1997, usc\u00ec un lungometraggio ispirato alla serie, dal titolo Kimba - La leggenda del leone bianco.\nKimba, il leone bianco, fu un manga molto importante per Tezuka. Contribu\u00ec enormemente al suo successo come autore di fumetti, e fu un'opera di importante influenza per la storia del fumetto giapponese e per l'animazione in generale. Nel 1994, l'uscita del lungometraggio animato Il re leone della Disney, scaten\u00f2 le ire di molti fan di Tezuka in Giappone e negli Stati Uniti, che accusarono la Disney di aver plagiato i personaggi creati dal fumettista. Dalla cosa nacquero varie controversie (per maggiori informazioni vedere \"Controversie\" alla pagina Kimba, il leone bianco).\nAstro Boy.\nNel 1951, Osamu Tezuka cre\u00f2 una breve serie, dal titolo \"Atom Taishi\", dalla quale ebbe origine, successivamente, il manga \"Astro Boy\", considerato uno dei suoi massimi capolavori, nonch\u00e9 la sua opera pi\u00f9 famosa ed uno dei pi\u00f9 importanti e influenti manga della storia del fumetto giapponese. Una versione prototipo di Atom, il ragazzo robot protagonista di Astro Boy, detenne infatti, nella serie Atom Taishi, la sua prima apparizione.\nLa vicenda di Astro Boy prende il via da un tragico incidente: un bambino di nome Tobio, amato figlio di un professore e a capo del Ministero della Scienza, muore in un incidente stradale.\nIl padre costruisce allora un robot con le sembianze del figlio morto, per rimpiazzarlo. Ne risulta Atom, un robot ipertecnologico, dotato degli stessi ricordi e della stessa personalit\u00e0 di Tobio. Proprio lo stesso padre, per\u00f2, accortosi che Atom in realt\u00e0 non potr\u00e0 mai sostituire il figlio morto, per la sua impossibilit\u00e0 di crescere, essendo un robot e non un bambino vero, lo vende ad un circo.\nPi\u00f9 tardi, il Professor Ochanomizu, nuovo ministro della scienza, lo prende con s\u00e9 e lo adotta. Il professore, inoltre, lo dota di potenti armi e di nuovi poteri, dando al robot bambino la capacit\u00e0 di provare emozioni umane.\nIl manga conobbe subito una notevole popolarit\u00e0 e contribu\u00ec a lanciare Tezuka nell'olimpo dei grandi autori di fumetti. L'opera vendette all'incirca cento milioni di copie, ed ebbe un'ampia diffusione in Giappone, influenzando profondamente una nuova generazione di autori di fumetti, cresciuti con le storie di Tezuka. Il celebre regista Stanley Kubrick, grande ammiratore di Tezuka e del fumetto in questione, dopo aver letto le avventure di Atom, invit\u00f2 il fumettista a collaborare per lui nel film \"\", il quale rifiut\u00f2 conoscendo il carattere spocchioso del regista sul set. Per il fumetto di \"Astro Boy\", Tezuka ottenne i complimenti da Walt Disney in persona, che si disse affascinato dal personaggio di Atom.\nNel 1963, dal manga, fu tratta una serie animata di culto, considerata la prima vera e propria serie anime della storia, avendo avuto per prima le caratteristiche peculiari della produzione animata giapponese. Un remake ne fu tratto nel 1980.\nLa principessa Zaffiro.\nNel 1953, con l'opera \"La principessa Zaffiro\", Osamu Tezuka crea uno dei primi esempi di sh\u014djo manga, ovvero quel tipo di manga destinato soprattutto ad un pubblico femminile. Nel 1967 ne fu tratto un anime di successo.\nIl manga ha avuto quattro diverse trasposizioni cartacee:\nBudda.\nIl manga \"Budda\", pubblicato nel 1972 sulla rivista per ragazzi Kibo no Tomo, rappresenta un'altra opera importante di Osamu Tezuka. Il fumetto divenne una delle opere pi\u00f9 lunghe disegnate dall'autore, il quale la port\u00f2 a termine dopo ben undici anni di lavoro. In Italia la serie venne pubblicata in 14 volumi dalla Hazard Edizioni, dal 1999 al 2002.\nIl fumetto \u00e8 ispirato alla vita di Gautama Buddha, con l'aggiunta di vari elementi avventurosi o fantastici, spesso anche comici. Per poter illustrare in maniera precisa la situazione contraddittoria del sistema indiano delle caste, Tezuka inser\u00ec nell'opera vari personaggi inventati.\nIn questo manga, Tezuka s'impegn\u00f2 a dar vita a un Bildungsroman (romanzo di formazione) in cui la condizione degli esseri umani e i valori del Buddismo, fossero saldamente legati tra loro.\nBlack Jack.\nNel 1973, la casa editrice Akita Shoten pubblic\u00f2 il manga \"Black Jack\", spesso considerato il fumetto preferito dai fan di Tezuka. In Italia, la serie giunse nel 1995, con una raccolta di episodi stampata dalla allora casa editrice Dynamic Italia.\nLa serie venne poi interamente pubblicata in 25 volumi dalla Hazard Edizioni a partire dal 2002. Dal manga, nel 1993 furono tratti 10 OAV diretti da Osamu Dezaki, che nel 1996 diresse anche il film \"La sindrome di Moira\", quindi nel 2004 \u00e8 stato tratto un anime televisivo di 61 episodi, prodotto dalla Tezuka Production per la regia di Makoto Tezuka, figlio dell'autore scomparso.\nNel 2011 fu tratta dal manga una versione live action come film TV con Masaki Okada nel ruolo del personaggio protagonista.\nIl fumetto segue le vicende di un medico senza licenza, conosciuto con il nome di Black Jack, il quale risulta essere un chirurgo dalla straordinaria abilit\u00e0 che gli permette di curare malattie considerate incurabili da tutti gli altri medici. Questo lo rende molto ricercato da chiunque abbia un problema di natura medica, che nessun dottore riesce a curare. Sebbene spesso si dimostri scontroso, avaro e taccagno, ha in realt\u00e0 un cuore d'oro e trova soddisfazione nell'aiutare il prossimo.\nDalla serie furono tratti tre film:\nLa storia dei tre Adolf.\nNel 1983, Osamu Tezuka scrisse e disegn\u00f2 La storia dei tre Adolf, un manga pubblicato in Giappone fino al 1985, dalla rivista Shukan Bunshun.\nIl manga \u00e8 considerato da molti il suo capolavoro, nonch\u00e9 la sua opera pi\u00f9 ambiziosa e matura, nella quale il fumettista ripercorre uno degli eventi pi\u00f9 drammatici della storia dell'umanit\u00e0: la seconda guerra mondiale e le vicende legate al razzismo del popolo tedesco nei confronti di quello ebraico.\nIl fumetto segue in parallelo le vicende di tre persone chiamate Adolf: Adolf Kamil, un ragazzo ebreo, Adolf Kaufmann, un ragazzo tedesco e Adolf Hitler, il famigerato dittatore conosciuto con il nome di F\u00fchrer. Nel tracciare la personalit\u00e0 dei tre protagonisti l'autore crea uomini veri i cui drammi, paure, passioni e contraddizioni donano loro vita generando psicologie verosimili e profondamente complesse. Nelle vicende che vedono protagonista Adolf Kaufmann, trova la sua rappresentazione il tema portante dell'opera tutta: la stupidit\u00e0 e l'insensata violenza connaturate agli uomini, qui simboleggiate dalla follia nazista, che annienta le aspirazioni alla pace e all'amore di altri uomini. La condanna della guerra e degli odi razziali diviene cos\u00ec, per estensione, condanna del lato pi\u00f9 oscuro della natura umana che inspiegabilmente prevale. Ma Tezuka non si limita a considerare ingenuamente il razzismo come qualcosa che viene da fuori: l'odio nei confronti degli altri uomini \u00e8 dentro ognuno di noi, nessuno ne \u00e8 immune, per questo motivo assistiamo a personaggi prima ritenuti buoni, cambiare improvvisamente e comportarsi come i criminali che tanto avevano condannato.\nNel fumetto si scopre che Adolf Hitler ha in realt\u00e0 origini ebree. La cosa potrebbe non essere stata inventata da Tezuka stesso. Difatti, esiste una teoria mai del tutto confermata che vedrebbe il nonno paterno di Hitler avere discendenza ebraica.\nIl fumetto fu pubblicato in Italia tre volte, nel 1998, nel 2003 e nel 2010, dalla Hazard Edizioni, in 5 volumi. Per questa edizione la Hazard ricevette, nel 1997, il Premio Oesterheld \u00abper aver favorito la comprensione e la conoscenza tra i popoli\u00bb.\nLa Fenice.\n\"La Fenice\" \u00e8 il manga a cui Osamu Tezuka lavor\u00f2 tutta la vita; una versione prototipo fu scritta e disegnata nel 1956, il primo volume usc\u00ec ufficialmente nel 1967, e l'opera in generale rimase incompiuta, a causa del decesso dell'autore.\nLe tematiche affrontate nel manga spaziano per dodici cicli: l'Alba, il Futuro, Yamato, l'Universo, il Mito, la Resurrezione, il Manto di piume, la Nostalgia, la Guerra civile, la Vita, gli Esseri Fantastici, il Sole. L'opera consta di 12 libri, divisi in 16 volumi:\nCarriera come animatore.\nNascita della Mushi Production.\nNel 1961 Osamu Tezuka, fond\u00f2 la Mushi Production, uno studio di animazione giapponese destinato a fare epoca. Fu di importanza vitale per la storia dell'anime, avendo gettato, con la produzione della serie animata di Astro Boy del 1963, le basi dell'intera industria dell'animazione giapponese moderna.\nLa decisione di dedicarsi all'animazione in modo indipendente, nacque in Tezuka dopo il successo riscosso dal suo primo film diretto, \"Saiy\u016bki\" del 1960, prodotto dalla Toei Doga.\nL'anno dopo fond\u00f2 lo studio, che inizialmente aveva il nome di Tezuka Osamu Productions Doga-bu, e nel 1962, dopo averlo ribattezzato Mushi Production, produsse, insieme al neonato studio, l'anime \"Aru machikado no monogatari\", opera prima della Mushi. Il mediometraggio animato vinse la prima edizione dell'Ofuji Award.\nLo studio ottenne il primo grande successo con l'anime di \"Astro Boy\", e nel 1965 produsse la prima serie animata a colori della storia dell'anime, \"Kimba il leone bianco\". A questa seguirono, nel 1967, Monkey e \"La principessa Zaffiro\", che non riscossero per\u00f2 il successo sperato. L'ostinazione di Tezuka a voler produrre anime a colori, quando la maggior parte della popolazione giapponese possedeva una televisione in bianco e nero, innalz\u00f2 inutilmente i costi di produzione e port\u00f2 la Mushi in perdita.\nLe mille e una notte.\nNel 1969, sotto contratto con la Nippon Herald, una casa di distribuzione cinematografica, Tezuka realizz\u00f2 uno dei suoi progetti animati pi\u00f9 ambiziosi: il kolossal animato \"Sen'ya Ichiya Monogatari\" (\"Le mille e una notte\"), tratto dalla celebre raccolta di novelle orientali \"Le mille e una notte\". Il lungometraggio segna l'inizio di un nuovo genere dell'animazione giapponese, conosciuto con il nome di animerama, ovvero un tipo di anime destinato esclusivamente ad un pubblico adulto, comprendente un contenuto altamente erotico, e dallo stile grafico molto sperimentale, influenzato dalla pop art. La Mushi Production, a cavallo degli anni 60-70, era specializzata anche in questo tipo di produzioni.\nIl film, diretto da Eiichi Yamamoto, aveva una durata complessiva di ben 143 minuti, contava 120.000 disegni, e per la sua realizzazione furono coinvolte 800 persone. Riscosse un grande successo al botteghino. L'incasso fu di circa tre volte i costi di produzione, ma siccome per contratto solo un terzo fu destinato alla Mushi, quest'ultima registr\u00f2 un ennesimo passivo di bilancio. La Herald, che al contrario se ne era uscita decisamente bene, commission\u00f2 alla Mushi un nuovo animerama.\nCleopatra.\nFu cos\u00ec che l'anno dopo, nel 1970, usc\u00ec \"Kureopatora\" (Cleopatra), diretto da Tezuka stesso in collaborazione con Eiichi Yamamoto. Il film aveva un contenuto erotico maggiormente esplicito rispetto al precedente film, e si rivel\u00f2 anche pi\u00f9 costoso da produrre.\nQuando usc\u00ec nelle sale, riscosse un successo inferiore rispetto al precedente animerama.\nL'abbandono della Mushi e la nascita della Tezuka Productions.\nI rapporti di Tezuka con la Mushi erano gi\u00e0 incrinati da tempo, da quando lo studio decise di produrre la prima serie non tratta da un'opera del fondatore. Fu cos\u00ec che nel 1971, Tezuka decise di abbandonare la Mushi, la quale fall\u00ec nel 1973, dopo aver prodotto il terzo animerama per la Nippon Herald, il capolavoro \"Kanashimi no Belladonna\" alla cui realizzazione Tezuka non prese parte.\nNel 1968, Tezuka aveva fondato, a Tokyo, una nuova societ\u00e0: la Tezuka Productions. Avendo rotto i ponti con la Mushi, Tezuka decise quindi di dedicarsi esclusivamente al nuovo studio di animazione, la cui prima opera importante fu la serie Fushigi na Melmo, conosciuta in Italia come \"I bon bon magici di Lilly\" (1971-1972).\nAltre opere degne di nota del nuovo studio furono:\nVita privata.\nSuo figlio Makoto Tezuka, \u00e8 un regista di film e anime.\nTezuka \u00e8 stato il mentore di famosissimi autori di manga, come Sh\u014dtar\u014d Ishinomori e G\u014d Nagai.\nSi divertiva a collezionare insetti, si interessava di entomologia, era un fan di Walt Disney, ed era un amante del baseball.\nEra un agnostico, ma fu seppellito in un cimitero buddista a Tokyo.\nMuseo.\nL'Osamu Tezuka Memorial Hall (Takarazuka's Tezuka Osamu Memorial Hall) fu inaugurato il 25 aprile 1994. Si presenta come un grande edificio a tre piani.\nNel piano interrato, si tiene un corso di animazione, nel quale i visitatori possono creare le proprie animazioni. Si trovano inoltre, un modellino della citt\u00e0 di Takarazuka, e una replica del tavolo sul quale Tezuka creava le proprie opere.\nNel pianterreno, sulla via che precede l'entrata dell'edificio, si trovano imitazioni dei piedi e delle mani di vari personaggi delle opere di Tezuka, in perfetto stile \"walk of fame\". All'interno, nella Hall principale, si trovano vari articoli ispirati al mondo de La principessa Zaffiro.\nNel primo piano ci sono varie mostre e una libreria di manga consultabile, comprendente cinquecento opere di Tezuka (sono presenti varie edizioni). Si trovano inoltre una video libreria e un atrio con decorazioni ispirate a Kimba, il leone bianco.\nImportante presenza, \u00e8 anche una rappresentazione in vetro del pianeta terra, basata su un libro scritto da Tezuka durante la sua infanzia, dal titolo \"La nostra terra di Vetro\".\nFilmografia parziale.\nDi seguito sono stati selezionati alcuni dei lungometraggi animati prodotti da Osamu Tezuka o tratti dalle sue opere."}
{"id": "74408", "revid": "339392", "url": "https://it.wikipedia.org/wiki?curid=74408", "title": "Mitzvot", "text": ""}
{"id": "74412", "revid": "125192141", "url": "https://it.wikipedia.org/wiki?curid=74412", "title": "DeviantArt", "text": "DeviantArt (\"deviantART\" dal 2001 al 2014) \u00e8 una comunit\u00e0 online di artisti e aspiranti artisti su Internet. \nIl sito web \u00e8 stato pubblicato il 7 agosto 2000 da Scott Jarkoff (Jark), Angelo Sotira (Spyed) e Matt Stephens (Matteo). Nel febbraio del 2017 il sito ha annunciato di essere stato acquisito da Wix.com.\nCaratteristiche.\nDeviantArt pubblica gratuitamente le creazioni artistiche dei suoi iscritti; possono essere prosa, poesia, fotografie, disegni, elaborazioni digitali (i prodotti pi\u00f9 comuni) ma anche artigianato, animazioni e giochi creati in Flash e progetti relativi alla Community (foto di meeting, concorsi, immagini di stock utilizzabili da altri \"Deviant\" nei loro lavori).\nOgni utente possiede una userpage all'interno di DeviantArt dopo la registrazione (all'indirizzo \"nomeutente\".deviantart.com) che contiene le sue \"deviations\". Si possono ricevere e lasciare commenti, suggerimenti, critiche sugli altri \"Deviant\" e \"Deviation\".\nSono contemplati due tipi di registrazione: una gratuita ed una a pagamento. Con l'iscrizione gratuita si ha accesso a tutte le aree del sito, \u00e8 possibile pubblicare un numero illimitato di \"deviations\", si ha a disposizione una propria pagina utente, si possono scrivere e ricevere commenti, note sulla propria pagina o sulle singole opere, si possono frequentare la \"chat\" e i \"forum\" e tenere sotto controllo gli amici per essere avvisati quando essi pubblicano qualche cosa di nuovo.\nL'iscrizione a pagamento \u00e8 intesa pi\u00f9 che altro come una forma di supporto alla \"community\", e in pi\u00f9 offre la possibilit\u00e0 di visualizzare pi\u00f9 immagini in una sola pagina, vedere le anteprime delle immagini un po' pi\u00f9 grandi, eliminare i banner pubblicitari ed avere un \"centro messaggi\" pi\u00f9 funzionale. Si ha inoltre la possibilit\u00e0, sempre tramite DeviantArt, di vendere le proprie opere come foto, poster, mousepad o altri oggetti di \"merchandising\".\nDiversi artisti professionisti, come Simone Bianchi, Adam Hughes, Felipe Massafera, Mike Deodato e molti altri, utilizzano DeviantArt per mostrare gratuitamente alcune delle loro tavole.\nPer via dei suoi contenuti presenti nel sito divenne in poco tempo una sorta di meme. ossia che una fanArt su quindici \u00e8 sessualmente esplicito o addirittura di natura feticista riguardo le serie animate. Parodie come quella di South Park, mettono in mostra come il sito sia diventato famoso per questo.\nVersioni.\nDeviantArt ha subito numerosi restyling, che, non solo hanno cambiato la grafica, ma hanno anche apportato delle migliorie per quanto riguarda l'efficienza del sito stesso. Sono state introdotte nuove funzioni come ad esempio i \"Gruppi\", che possono essere creati da tutti i \"Deviant\" e che vogliono essere un nuovo spazio di interazione tra gli utenti della community.\nDal 2010 \u00e8 stata introdotta la versione numero 7 (ufficialmente chiamata \"V7\") che ha rivoluzionato lo stile di visualizzazione delle immagini e delle pagine dei singoli utenti."}
{"id": "74417", "revid": "4239", "url": "https://it.wikipedia.org/wiki?curid=74417", "title": "European Awareness Scenario Workshop", "text": "L'European Awareness Scenario Workshop, noto anche con l'acronimo EASW, \u00e8 un metodo nato in Danimarca finalizzato alla ricerca di un accordo fra i diversi gruppi di portatori di interessi in ambito locale con l'obiettivo del raggiungimento di una definizione consensuale di citt\u00e0 sostenibile.\nIl campo d'applicazione originale \u00e8 quello dell'urbanistica partecipata ma in seguito il metodo \u00e8 stato utilizzato in ambiti diversi, sviluppo locale, attivazione di percorsi di cambiamento organizzativo e innovazione e ricerca.\nNel 1994 anche la Commissione europea ha attivato un'iniziativa basata su questo metodo, chiamata TDSP (\"Training and Dissemination Schemes Project\"), che ha lo scopo di esplorare nuove metodologie per favorire l'innovazione in ambito sociale attraverso la definizione di metodi pi\u00f9 efficaci di divulgazione di una serie di \"best practices\" in ambienti culturali e politici diversi e l'identificazione di strumenti per la divulgazione del \"know-how\" correlato.\nIl metodo.\n\u00c8 un metodo che consente di promuovere il dibattito e la partecipazione. \u00c8 particolarmente efficace in contesti locali, in cui \u00e8 estremamente semplice associare ai problemi chi ha la responsabilit\u00e0 di risolverli. \u00c8 stato inizialmente sperimentato in campo ambientale, soprattutto per la soluzione di problemi tipici degli ambienti urbani. Pu\u00f2 diventare un utile strumento per promuovere il passaggio a modelli di sviluppo sostenibile - condivisi e basati su un uso pi\u00f9 attento delle risorse.\nGli obiettivi.\nUn EASW serve a stimolare la partecipazione democratica nelle scelte legate al miglioramento delle condizioni di vita nelle comunit\u00e0. Consente ai partecipanti di scambiarsi informazioni, discutere i temi ed i processi che governano lo sviluppo tecnologico e l'impatto delle tecnologie sull'ambiente naturale e sociale, stimolandone la capacit\u00e0 di identificare e pianificare soluzioni concrete ai problemi esistenti.\nLa metodologia EASW si \u00e8 rivelata particolarmente adatta a:\nGli strumenti.\nIn un EASW i partecipanti si incontrano per scambiare opinioni, sviluppare una visione condivisa sul futuro della propria comunit\u00e0 e proporre idee su come realizzarla, rispondendo alle seguenti domande fondamentali:\nDunque il metodo fa ragionare sul ruolo che da un lato la tecnologia e dall'altro i diversi sistemi di organizzazione sociale (volontariato, servizi pubblici, ecc.) possono giocare nel rendere i modelli di sviluppo pi\u00f9 attenti ai bisogni delle generazioni future. Lo fa in modo semplice ed induttivo, perch\u00e9 ha come obiettivo fondamentale proprio il far confrontare la gente su temi che, almeno tendenzialmente, sono distanti dal quotidiano. Ed i partecipanti sono gli esperti, in quanto, operando a livello locale, essi:\nL'ambito di utilizzo.\nLa metodologia European Awareness Scenario Workshop \u00e8 nata per promuovere il dibattito su temi legati all'ecologia e all'ambiente urbano e, pi\u00f9 in generale, per stimolare la partecipazione sociale in programmi finalizzati allo sviluppo sostenibile di un territorio. Il suo utilizzo \u00e8 stato poi sperimentato con successo ed esteso anche ad altri ambiti, quali quello della progettazione partecipata. A partire dal 1995 sono gi\u00e0 stati tenuti in tutta Europa numerosi workshop, organizzati su una molteplicit\u00e0 di tematiche diverse. In Italia sono stati finora realizzati oltre 30 seminari, dedicati in particolare ai problemi ambientali, al recupero delle aree dismesse e dei centri urbani, alla definizione di strategie di sviluppo sostenibile, in particolare nell'ambito di processi di Agenda 21 Locale.\nIn un workshop la discussione dovr\u00e0 svilupparsi su quattro temi specifici, legati alla tematica generali di discussione, scelti in modo da consentire un'analisi integrata delle possibili soluzioni. In un workshop sull'ecologia urbana, ad esempio, i temi suggeriti per la discussione sono:\nGli attori.\nAd un EASW partecipano 24-28 persone selezionate secondo la propria provenienza (citt\u00e0, quartiere, azienda, patto territoriale, sesso, ecc.). I partecipanti devono essere rappresentativi della realt\u00e0 in cui operano. Generalmente vengono scelti tra quattro diversi gruppi sociali (gruppi di interesse):\nLe fasi.\nUn EASW \u00e8 costruito su due attivit\u00e0 principali: lo sviluppo di visioni e la proposta di idee. \nL'utilizzo.\nIl metodo EASW \u00e8 disponibile e utilizzabile liberamente come il software libero.\nLa CE ha registrato il marchio EASW per proteggerlo da eventuali utilizzi impropri (una sorta di copyright sul copyleft) e ha creato una rete di esperti europei, i \"National Monitor\", che diffondono il metodo garantendone la qualit\u00e0."}
{"id": "74419", "revid": "767487", "url": "https://it.wikipedia.org/wiki?curid=74419", "title": "Victor Wooten", "text": "Biografia.\nNato in Virginia (USA), venne iniziato precocemente alla musica dalla propria famiglia; all'et\u00e0 di tre anni, Victor form\u00f2, con i suoi fratelli, il gruppo \"The Wootens\". Alla data della sua prima esibizione con i fratelli, Victor aveva solo cinque anni. Successivamente ebbe modo di formare i propri eclettici gusti musicali, assimilando l'anima soul di James Brown e allo stesso tempo la tecnica innovativa dei Weather Report, in cui negli anni settanta militava il celeberrimo Jaco Pastorius, l'artista che, pi\u00f9 di ogni altro, ha elevato il basso elettrico a strumento solista, segnandone la storia in maniera indelebile.\nSotto l'influenza dello stesso Pastorius e di altri bassisti di calibro, come Stanley Clarke, Wooten ebbe modo di approfondire diverse collaborazioni, prevalentemente nell'ambito del rock, prima di dedicarsi alla carriera solista. Nei suoi dischi, quasi sempre interamente strumentali, la tecnica viene elevata all'ennesima potenza dall'artista. In un contesto che pu\u00f2 essere definito sommariamente funky-jazz, Wooten cerca l'impatto ritmico, nel contempo concedendosi a virtuosismi. Malgrado l'utilizzo di un'ampia serie di tecniche esecutive, Victor \u00e8 divenuto famoso per l'aver creato numerose varianti allo slap (vedi Open Hammer Pluck), una particolare tecnica percussiva utilizzata principalmente nella musica fusion.\nDi notevole spessore sono i duetti \"sperimentali\" con un altro bassista di fama, Steve Bailey, con il quale ha registrato alcune pregevoli incisioni, dove i due strumenti riescono a fondersi ed integrarsi alla perfezione. Dal 1988 collabora stabilmente col gruppo fusion B\u00e9la Fleck and the Flecktones. Il gruppo \u00e8 composto da musicisti di notevole spessore tecnico quali: B\u00e9la Fleck al banjo, Jeff Coffin al sassofono, Future Man (fratello dello stesso Victor) al Drumitar (una strana batteria elettronica da lui stesso inventata). Da segnalare la collaborazione con Dennis Chambers e Greg Howe con i quali ha composto il disco Extraction.\nNel 2008 nasce il progetto S.M.V. insieme a Stanley Clarke e a Marcus Miller che ha dato alla luce il loro primo album, \"Thunder\", pubblicato nell'agosto 2008 e seguito da un tour mondiale durato alcuni mesi..\nStrumentazione.\nWooten suona quasi sempre bassi Fodera, di cui ha un modello dedicato. Il suo basso Fodera pi\u00f9 famoso, un Monarch del 1983 che lui ritiene essere il 'numero 1', monta un ponte con tremolo della Kahler modello 2400. I bassi Fodera 'Yin Yang' (co-progettati da Wooten e creati per lui) incorporano il simbolo dello Yin Yang (che Wooten usa in diversi contesti) e attorno ad esso sono stati progettati. Il simbolo \u00e8 creato utilizzando due pezzi di legno verniciato (Ebano e Agrifoglio ad esempio), uniti assieme.\nOltre a suonare il basso elettrico (sia fretted che frettless) e il contrabbasso, suona anche il violoncello nelle scuole superiori e, solo occasionalmente, con i Flecktones, come nel tour 'Sword and Stone/Words and Tones' del 2012."}
{"id": "74420", "revid": "1305772", "url": "https://it.wikipedia.org/wiki?curid=74420", "title": "Documentazione", "text": ""}
{"id": "74421", "revid": "123701094", "url": "https://it.wikipedia.org/wiki?curid=74421", "title": "Forum (Internet)", "text": "Il termine \"forum\", nell'ambito dell'informatica e del Web 2.0, \u00e8 utilizzato in italiano per indicare l'insieme delle sezioni di discussione in una piattaforma informatica, o una singola sezione, oppure lo stesso software utilizzato per fornire questa struttura (detto anche \"board\"). Rappresenta un esempio tipico del Web 2.0 o Web dinamico.\nUna comunit\u00e0 virtuale si sviluppa spesso intorno ai forum, nel quale scrivono utenti abituali con interessi comuni. I forum vengono utilizzati anche come strumento di assistenza online e all'interno di aziende per mettere in comunicazione i dipendenti e permettere loro di reperire informazioni.\nCi si riferisce comunemente ai forum anche con termini e locuzioni in lingua inglese come: \"board\", \"message board\", \"bulletin board\" oppure \"gruppi di discussione\", \"bacheche\" e altri.\nMolti forum richiedono la registrazione (signup) dell'utente prima di poter inviare messaggi e in alcuni casi anche per poterli leggere; successivamente, per poter inviare messaggi (e, a volte, anche per leggerli per intero) occorre comunque eseguire il login.\nDiversamente dalla chat, che \u00e8 uno strumento di comunicazione sincrono, ovvero nel quale la comunicazione avviene nello stesso momento, il forum \u00e8 asincrono, in quanto la scrittura e la risposta pu\u00f2 avvenire in momenti diversi.\nDescrizione.\nStruttura del forum.\nIl forum si presenta tipicamente articolato con una certa struttura gerarchica (i termini possono cambiare, e spesso sono in inglese, specie se lo \u00e8 la lingua del software che supporta il forum, per scelta in sede di configurazione oppure perch\u00e9 non esiste la versione in una certa lingua). La terminologia prevede:\nQuasi sempre, i livelli sino alla sottosezione sono stabiliti dall'amministratore del forum. Questo non significa che gli utenti non possano proporre di aprire una sezione/sottosezione. Succede spesso che l'amministratore decida di spostare da una sezione/sottosezione ad un'altra una discussione, in quanto la decisione iniziale dell'utente era errata. Oppure di unire (accorpare, accodare) una discussione ad un altro gi\u00e0 aperto in quanto l'oggetto trattato era il medesimo, magari con un titolo diverso.\nPer configurazione stabilita dall'amministratore oppure perch\u00e9 \u00e8 una caratteristica del software, in alcuni casi i livelli 2, 3 e 4 possono anche essere raggruppati in uno solo (in pratica, il forum si presenta con un elenco di argomenti non raggruppati, ciascuno con i suoi post).\nIn genere sul forum valgono regole di buon comportamento per gli utenti (netiquette) codificate all'interno di opportuni regolamenti esposti al pubblico sul cui rispetto vigilano costantemente i moderatori.\nLinguaggio.\nAll'interno di un forum vengono spesso utilizzati anglicismi e forestierismi.\nFigure dei forum.\nAlcune figure sono generalmente sempre presenti all'interno di un forum:\nAmministratori.\nGli amministratori sono i gestori di un forum e possiedono la facolt\u00e0 di modificare, cancellare o spostare qualsiasi messaggio. Solitamente possono anche chiudere il forum, modificarlo, apportare cambiamenti al software, espellere, cancellare o creare utenti. Possiedono inoltre tutte le funzionalit\u00e0 dei moderatori.\nSupermoderatori.\nI supermoderatori aiutano il lavoro degli amministratori, dai quali sono stati scelti, ma rispetto ai quali hanno meno poteri. Il loro scopo \u00e8 generalmente quello di coordinare l'attivit\u00e0 dei moderatori e di assisterli. Possiedono inoltre tutte le funzionalit\u00e0 e svolgono tutti i compiti dei moderatori.\nModeratori.\nI moderatori aiutano il lavoro degli amministratori, dai quali sono stati scelti, ma rispetto ai quali hanno meno poteri. Il loro scopo \u00e8 generalmente quello di mantenere un'atmosfera tranquilla e pacifica nell'area che gli \u00e8 stata attribuita, evitando che le discussioni degenerino, chiudendo/cancellando quelle contrarie al regolamento, spostando discussioni in aree pi\u00f9 consone e facendo rispettare le varie regole. Il moderatore pu\u00f2 essere anche un esperto dell'argomento di cui tratta il forum, e pu\u00f2 avere la funzione di risolvere dubbi di utenti meno esperti.\nUtenti.\nGli utenti sono la tipologia pi\u00f9 comune. Di norma, l'utente \u00e8 un soggetto, registrato al forum che si presenta al pubblico tipicamente sotto un nickname o un qualsiasi altro nome e che pu\u00f2 pubblicare messaggi. I suoi privilegi sono inferiori a quelli dell'amministratore e del moderatore, e di solito gli permettono di: aprire nuove discussioni e pubblicare messaggi, pi\u00f9 di usufruire di altre funzionalit\u00e0 accessorie (scegliere una firma personalizzata, inserire una userbar, caricare un avatar). In alcuni casi \u00e8 permessa la modifica dei propri messaggi dopo la pubblicazione e la loro cancellazione. Molto spesso le modifiche e le cancellazioni possono essere ripristinate da un membro addetto alla moderazione, ad esempio se l'utente le ha utilizzate in maniera scorretta nei confronti degli altri utenti.\nOspiti.\nGli ospiti, infine, sono quegli utenti che navigano nel forum senza aver effettuato la registrazione. Anche agli ospiti talvolta \u00e8 permessa la pubblicazione di messaggi, ma pi\u00f9 raramente, anche per contrastare fenomeni di spam, flooding, cross-posting. A volte alcune sezioni del forum possono essere precluse agli ospiti per visionare le quali occorre registrarsi. Gli ospiti generalmente non possono accedere a funzionalit\u00e0 aggiuntive come la scelta di un avatar, di una firma personalizzata, e cos\u00ec via.\nAltri.\nSovente all'interno di un forum l'amministratore attribuisce cariche o ranghi particolari a determinati utenti. Sia per stimolare la partecipazione, sia per premiare la frequentazione assidua. Spesso il rango dell'utente (o \"rank\" in inglese), \u00e8 determinato automaticamente a seconda del numero di messaggi pubblicati.\nIn altri casi \u00e8 l'utente stesso a potersi attribuire una sorta di \"titolo\".\nSoftware.\nPacchetti software per la creazione e gestione di forum sono ampiamente disponibili in Rete (CMS), alcuni gratuitamente, altri a pagamento. I linguaggi di programmazione pi\u00f9 utilizzati sono come PHP, ASP, Perl e Java, afferenti al paradigma di programmazione Web dinamica (Web dinamico), e i contenuti vengono solitamente memorizzati in file di testo o pi\u00f9 frequentemente in database.\nI pi\u00f9 utilizzati tra i software gratuiti sono MyBulletinBoard, phpBB, FluxBB e Simple Machines Forum, mentre tra quelli a pagamento vi sono vBulletin e Invision Power Board (che fino alla versione 1.3 era disponibile gratuitamente).\nInfine, per chi non dispone delle competenze o dei mezzi necessari all'installazione di un software su un server, esistono anche alcuni forum esternalizzati o la possibilit\u00e0 di utilizzare sistemi come Osiris che consente la creazione di forum decentralizzati e distribuiti tra i vari nodi.\nEsistono, inoltre, servizi di alloggiamento (hosting) forum gratuiti, come ForumFree, FreeForumZone, Altervista."}
{"id": "74422", "revid": "125722441", "url": "https://it.wikipedia.org/wiki?curid=74422", "title": "Chimbote", "text": "Chimbote \u00e8 una citt\u00e0 del Per\u00f9 di circa 350.000 abitanti, posta sulla costa davanti alla baia di Chimbote.\n\u00c8 il centro di pesca pi\u00f9 importante del Per\u00f9. Situata sulla costa centro-settentrionale del Per\u00f9, \u00e8 il capoluogo della provincia di Santa, nell'angolo nord-occidentale della regione di Ancash. Si trova vicino all'oceano Pacifico e al porto di El Ferrol, alla foce del fiume Lacramarca. Chimbote \u00e8 conosciuta per la sua attivit\u00e0 portuale e per l'industria della pesca e dell'acciaio. A met\u00e0 del XX secolo, divenne il pi\u00f9 grande porto di pesca al mondo per produzione. Insieme con Nuevo Chimbote formano un'unica area metropolitana, che nel 2007 era l'ottava citt\u00e0 pi\u00f9 popolosa del Per\u00f9 e la prima nella regione di Ancash.\nEtimologia.\nIl vocabolo \"Chimbote\" \u00e8 registrato molto presto nell'epoca coloniale, nel 1774, tuttavia, il suo significato \u00e8 rimasto sconosciuto fino ad oggi.\nStoria.\nIl territorio su cui oggi sorge Chimbote \u00e8 stato popolato dai Moche, Wari, Recuay, Chim\u00fa e Inca, come testimoniano i siti archeologici di Punkur\u00ed, Pa\u00f1amarca, Huaca San Pedro, El Castillo, San Jos\u00e9 de Moro. Si pensa che il gruppo etnico che abitava questa terra, i Mayao, siano stati dispersi e decimati dopo la Conquista dell'America.\nNel 1774, nel libro \"Introduzione e descrizione delle province appartenenti all'arcivescovado di Lima\" di Cosme Bueno appare per la prima volta il nome di Chimbote. Il riferimento dice che l\u00ab'ex Villa de Santa Mar\u00eda de la Parrilla (Santa) \u00e8 divenuta un villaggio di pescatori chiamato Chimbote\u00bb.\nL'etnografia cita i primi coloni e pescatori della localit\u00e0 di Huanchaco, a est di Trujillo.\nIn una breve \"Storia di Chimbote\" da Enrique Olivera Arroyo, ci sono un paio di parole che riferiscono al nome di Chimbote.\nL'autore dice che in una mappa dei pirati prodotta da Basil Ringrose, nell'anno 1682, c'\u00e8 il nome di \"Chimbote\", queste mappe sono a Londra presso il National Maritime Museun. Nel 1815, concede la propriet\u00e0 di queste terre ai coloni di Mart\u00edn Plaza Larrabeiti, vice commissario della Corona di Spagna; la popolazione a malapena superava il centinaio di unit\u00e0.\nI suoi abitanti erano impegnati soprattutto nella pesca artigianale e nel taglio del legno.\nCrescita commerciale e lo sviluppo.\nNel 1871 ha inizio la crescita della citt\u00e0 con la costruzione di una ferrovia verso Huallanca, progettata dall'ingegnere Enrique Meiggs. L'anno successivo Chimbote fu dichiarata porto maggiore, con un ufficio doganale e infrastrutture portuali.\nDurante la spedizione Lynch, un episodio della guerra del Pacifico, l'azienda El Puente \u00e8 occupata dall'esercito cileno.\nIl 6 dicembre 1906 fu istituito il distretto di Chimbote. Negli anni 1930 fu costruita l'autostrada panamericana.\nBonanza veloce.\nNei primi anni del 1950, l'attivit\u00e0 portuale si consolida con la creazione della \"Corporaci\u00f3n Peruana del Santa\", la costruzione della centrale idroelettrica Ca\u00f1on del Pato e l'inizio dell'attivit\u00e0 nel settore dell'acciaio.\nTuttavia, \u00e8 solo nel 1960 che inizi\u00f2 lo sfruttamento di massa, in gran parte su iniziativa di Luis Banchero Rossi. Tale crescita provoc\u00f2 anche l'arrivo di attivit\u00e0 commerciali e dei servizi che hanno reso caotico il piano di crescita della citt\u00e0.\nDisastro del 1970.\nIl decennio vedr\u00e0 il crollo dell'economia a causa di due fattori: la pesca eccessiva e l'inquinamento, prodotto del settore che ha esaurito i banchi della costa, e dei fattori climatici come il fenomeno del Ni\u00f1o. Sempre nel 1970, un grave terremoto ha ridotto in macerie gran parte delle infrastrutture e degli immobili in citt\u00e0, senza contare le numerose vittime a Chimbote e nei dintorni.\nStoria contemporanea.\nNegli ultimi anni sono stati fatti tentativi di recupero della baia e di ristrutturazione di alcuni edifici e luoghi pubblici.\nGeografia fisica.\nLa citt\u00e0 \u00e8 situata nella costa centro-settentrionale del Per\u00f9, nella parte nord-orientale della regione di Ancash, nella costa nord-orientale della Baia di Chimbote. \u00c8 delimitata a nord dal Cerro de la Juventud e le dune e altri rilievi, e ad est attraverso la campagna e le zone umide drenate dal fiume Lacramarca.\nGrazie alla sua posizione tropicale e alla presenza delle Ande, la costa peruviana, dove si trova Chimbote, ha un clima subtropicale desertico, quasi senza precipitazioni. La temperatura oscilla tra i 28\u00a0\u00b0C in estate e 13\u00a0\u00b0C in inverno. I venti sono costanti durante tutto l'anno, prevalentemente verso sud-ovest ad una velocit\u00e0 da 30 a 40\u00a0km/h.\nDalla citt\u00e0 di Chimbote, nelle giornate limpide (maggio-novembre) \u00e8 possibile vedere la montagna di Huascaran (nella Cordillera Blanca), in direzione est attraverso il passaggio di Pamparom\u00e1s e Co\u00f1ocranra (nella Cordillera Negra), verso nord-est. Entrambe le montagne sono le pi\u00f9 alte delle loro rispettive catene montuose e lo Huascaran \u00e8 il punto pi\u00f9 alto del Per\u00f9.\nEstensione.\nIl suo ambiente naturale ha fatto che la citt\u00e0 abbia un aspetto allungato (nel 2006 raggiungeva 10\u00a0km di lunghezza) e chiaramente diviso in due settori dal fiume Lacramarca: Chimbote a nord-ovest e Nuevo Chimbote a sud-est, composti da circa 70 quartieri noti come barrios e urbanizzazioni.\nNel settore nord-occidentale si trova il centro storico (il centro di Chimbote) e tre strade importanti: Avenida Pardo (fino a Nuevo Chimbote che ha come nome Avenida Pacifico), Avenida Enrique Meiggs parallelo e perpendicolare all'Avenida Galvez, che diventa l'autostrada panamericana a nord. In questa zona, che si trova all'interno della citt\u00e0 di Chimbote, da un lato \u00e8 la Plaza de Armas (piazza principale dalla citt\u00e0, la chiesa principale di San Carlo Borromeo, il Mercado Modelo, il vivaio e la maggior parte delle banche, e dall'altro lato, lo stadio Manuel Rivera S\u00e1nchez, il terminale di autobus pi\u00f9 grande di tutto il nord peruviano e il parco industriale. I \"barrios\" e le urbanizzazioni sono situati pi\u00f9 a nord (come Los Pinos, Laderas del Norte, 2 de Junio, San Pedro, ecc.), mentre i quartieri pi\u00f9 vicino al fiume Lacramarca sono ex zone umide, come la Florida e Miraflores.\nL'altro settore, Nuevo Chimbote, si \u00e8 espanso in gran parte su terreno sabbioso. In questo settore ci sono l'Ospedale Regionale, Universit\u00e0 Nazionale di Santa, le pi\u00f9 importanti discoteche e i pub, la cattedrale della Madonna del Carmine e San Pietro che \u00e8 stata inaugurata nell'agosto del 2007 e l'aeroporto Jaime Montreuil.\nFra Chimbote e Nuevo Chimbote, c'\u00e8 la zona umida chiamata Villa Maria, grande estensione di canneti che sono l'habitat di uccelli migratori come aironi e svassi.\nPolitica.\nChimbote \u00e8 capitale della provincia di Santa, una suddivisione della regione di Ancash. La sua area metropolitana \u00e8 divisa tra i quartieri di Chimbote e Nuevo Chimbote.\n\u00c8 sede del governo provinciale e la Corte Superiore di Giustizia di Santa, nonch\u00e9 della Direzione di Sanit\u00e0 della Costa, istituita nel gennaio del 2005.\nEconomia.\nChimbote \u00e8 conosciuta come un porto dedicato per il settore della pesca. La produzione di farina e olio di pesce avviene negli stabilimenti nella zona industriale di Chimbote, sita nella parte meridionale della baia. Le principali specie ittiche che si pescano sono le acciughe, il tonno e lo sgombro.\nUn altro settore importante \u00e8 l'industria siderurgica, che risponde alle attivit\u00e0 minerarie nelle regioni interne della regione. \u00c8 presente l'azienda di acciaio Siderperu, la societ\u00e0 peruviana pi\u00f9 grande del settore.\nChimbote \u00e8 anche un centro commerciale di importanza regionale. Il commercio estero avviene per mare: si esportano i prodotti agricoli e industriali delle valli dei fiumi Santa e Nepe\u00f1a verso i partner commerciali in Europa, America e Asia.\nTurismo.\nIl complesso archeologico di Sechin \u00e8 situato sulla strada Casma-Huaraz a 5\u00a0km a nord-est di Casma. Si tratta di un centro cerimoniale costituito da 5 edifici, una galleria sotterranea e una piazza risalenti a circa 5000 anni fa.\nSi pu\u00f2 inoltre visitare il complesso archeologico di Moxeque e Chanquillo, alcuni siti archeologici come Aldas, Gavilan o Pa\u00f1amarca.\nSono famose le spiagge di Tamborero, Tuquillo, Corralones, El Castillo, Canaco, Gramita, El Huaro, Tortugas e Caleta Colorada.\nCultura.\nIl substrato della prima cultura chimbotana \u00e8 stato quello di villaggi di pescatori della costa settentrionale, influenzato molto tempo fa da Moche e Chimu. Durante il boom dell'acciaio e della pesca, la grande immigrazione ha portato l'influenza di diversi modelli culturali di tutta la costa e delle Ande.\nImportanti gli scrittori locali: per la fiction, Braulio Mu\u00f1oz e Fernando Cueto; per la poesia, Denisse Vega Farf\u00e1n, Ricardo Augusto Ayll\u00f3n e Rubio Acosta; per la storia: Morales Italo e Oscar Colchado Lucio; per la cronaca Augusto Acosta Rubio.\nTrasporti e comunicazioni.\nA nord ci sono le citt\u00e0 di Coishco, Santa e Trujillo - quest'ultimo a due ore di viaggio, e verso sud fino Nepe\u00f1a, Casma, Huarmey, Pativilca e a Huacho e Lima ad una distanza di 6-7 ore. Il trasporto di passeggeri verso altre citt\u00e0 avviene tramite autobus interagenzie, che operano dal terminal degli autobus. La citt\u00e0 ha tre giornali locali: \"Diario de Chimbote\", \"La Industria de Chimbote\" e \"Correo\", nonch\u00e9 di quattro canali televisivi in chiaro, UCV satellitare Canale 57, Canale 31, Canale 13 e un canale cristiano \"Bethel\". Ci sono pure numerose stazioni radio, emittenti radiofoniche locali, fra cui RTCH (Radio Televisione Chimbote), RSD (Radio Santo Domingo), Ariana, Ancash, Nova."}
{"id": "74425", "revid": "52076", "url": "https://it.wikipedia.org/wiki?curid=74425", "title": "Sistema Nazioni Unite", "text": ""}
{"id": "74426", "revid": "2014155", "url": "https://it.wikipedia.org/wiki?curid=74426", "title": "Costantino VII Porfirogenito", "text": "Colto ed intelligente, si disinteress\u00f2 per gran parte della propria vita delle questioni politiche, lasciando l'effettivo potere imperiale nelle mani dei suoi reggenti e co-imperatori, per poi riappropriarsene solo dopo oltre trent'anni dalla formale ascesa al trono. \nBench\u00e9 sovrano debole e facilmente influenzabile nelle questioni militari e governative, di cui si occupava solo in maniera puramente teorica, sotto il suo regno si ebbe una crescita culturale senza precedenti, alimentata dalla sua passione per la scrittura e per lo studio. Fecondo autore, redasse almeno due saggi sull'amministrazione imperiale e sul cerimoniale bizantino, commissionandone molti altri e facendo redigere con zelo nuove edizioni dei capolavori della storiografia classica. \nTuttavia, nonostante la sua apparentemente poco rilevante attivit\u00e0 politico-militare, affidando la gestione ed il comando delle armate a valenti generali diede una spinta decisiva alla grande restaurazione bizantina in Anatolia e nei Balcani, completata da suo nipote Basilio II.\nBiografia.\nIl padre Leone VI era gi\u00e0 rimasto vedovo due volte senza avere eredi. La legge canonica greca sanciva che un uomo non si potesse coniugare pi\u00f9 di due volte; tale regolamentazione, ironicamente inasprita proprio da Leone VI durante il primo periodo di regno, fu abolita per suo volere in occasione dello sposalizio con la frigia Eudocia Baian\u00e8. Ma nonostante ci\u00f2, nel 901, il \"Basileus\" torn\u00f2 ad essere vedovo e, a causa l'opposizione del clero, negli anni immediatamente successivi, pur frequentando Zoe Carbonopsina, nipote ventenne dell'ammiraglio Himerios, non la spos\u00f3.\nNascita.\nQuando Zoe, il 18 maggio del 905, partor\u00ec Costantino, il \"Basileus\" decise di farlo legittimare tramite il rito del Battesimo. Cos\u00ec, il 6 gennaio del 906, nella Basilica di Santa Sofia, il principe fu benedetto, ma solo a patto che Leone VI si separasse da Zoe.\nContravvenendo tuttavia a questo accordo, l'imperatore non solo non allontan\u00f2 la madre di suo figlio, ma la spos\u00f2 e l'elev\u00f2 alla porpora con il titolo di \"Augusta\"; a partire da quel momento i contrasti tra la Chiesa ed il sovrano si fecero sempre maggiori: il Patriarca di Costantinopoli, Nicola il Mistico, neg\u00f2 l'ingresso ai luoghi consacrati a Leone VI, costringendolo a non presenziare alle messe di Natale ed Epifania.\nL'imperatore, allora, decise di ricorrere a Papa Sergio III, il quale, fiducioso in una riconciliazione con l'Oriente concesse la dispensa per le quarte nozze; in seguito, sulla base della decisione papale ma non senza opposizioni costrinse il Patriarca Nicola a dimettersi, imponendo al suo posto il teologo e confessore Eutimio.\nMomentaneamente sconfitta la fazione a lui avversa e quindi senza pi\u00f9 ostacoli, Leone VI, il 9 giugno 911, incoron\u00f2 Costantino quale co-imperatore.\nReggenza (912-919).\nRegno di Alessandro e reggenza di Nicola il Mistico (912-914).\nIl 12 maggio 912 Leone VI mor\u00ec, e l'autorit\u00e0 imperiale pass\u00f2 al fratello minore nonch\u00e9 co-imperatore, il \u00abfrivolo e gaudente\u00bb Alessandro, il quale, volendo accentrare a s\u00e9 tutti i poteri, fece relegare in un convento l'imperatrice madre Zoe e richiam\u00f2 al soglio patriarcale Nicola il Mistico.\nIl regno del nuovo sovrano, tuttavia, dur\u00f2 meno di un anno, giacch\u00e9 egli mor\u00ec il 6 giugno 913, pochi giorni dopo la riapertura del conflitto con la Bulgaria, a seguito del rifiuto dell'imperatore di garantire il pagamento dei tributi a Simeone (\u0421\u0438\u043c\u0435\u043e\u043d).\nIn assenza di figli, Alessandro aveva disposto che il trono passasse al nipote Costantino, e che fino alla sua maggiore et\u00e0 il potere effettivo spettasse ad un Consiglio di Reggenza presieduto dal patriarca Nicola il Mistico, la cui autorit\u00e0, tuttavia, era osteggiata dalla fazione di corte vicina all'imperatrice madre Zoe e al vecchio patriarca Eutimio. Indispettita per la mancanza di un sovrano che fosse capace di tenere il controllo della situazione, la nobilt\u00e0 appoggi\u00f2 parzialmente un tentativo di usurpazione del trono attuato dal \"domestikos\" delle \"scholai\", Costantino Ducas. Ma la ribellione venne soppressa nel sangue; mentre tentava di raggiungere il Palazzo Imperiale, il riottoso aristocratico fu decapitato, la sua testa presentata trionfalmente a Costantino VII, di appena otto anni.\nIl progetto di Simeone I, ben pi\u00f9 ambizioso di quello dei suoi predecessori, prevedeva che egli divenisse \"Basileus\", ricostituendo l'unit\u00e0 politica e militare dei territori balcanici anticamente assoggettati alla Nuova Roma.\nIl sovrano bulgaro, dopo aver occupato l'intera Tracia ed aver posto sotto assedio Costantinopoli, costrinse il patriarca alla capitolazione: lo Zar fu incoronato quale Imperatore della Bulgaria, ottenendo diversi territori che aveva conquistato, pi\u00f9 il pagamento di un tributo annuo ed il fidanzamento di una delle sue figlie con il giovane Costantino, presente anch'egli ai negoziati, ma non il trono di Costantinopoli. Nonostante il momentaneo fallimento del suo progetto universalistico, ottenuto parte di quanto desiderava, Simeone fece ritorno nel suo regno.\nReggenza di Zoe Carbonopsina (914-919).\nPoco dopo la conclusione della pace con la Bulgaria, la popolarit\u00e0 ed il prestigio di Nicola il Mistico precipitarono, costringendolo a cedere la reggenza all'Imperatrice madre Zoe, la quale orgogliosamente invalid\u00f2 il trattato di pace e rigett\u00f2 la proposta di matrimonio, riprendendo cos\u00ec le ostilit\u00e0. Simeone, senza colpo ferire, invase nuovamente la Tracia e, nel 914, conquist\u00f2 l'importante citt\u00e0 di Adrianopoli, saccheggiando l'area compresa tra Durazzo e Tessalonica.\nNel 917 l'imperatrice reggente Zoe diede dunque inizio ad una larga campagna di offensiva: messi assieme circa 30.000 uomini, vi pose a capo il \"domestikos\" Leone, figlio del celebre generale Niceforo Foca \"Il Vecchio\" ma mediocre comandante. Per dare maggiore sostegno all'armata terrestre vi affianc\u00f2 la flotta, capitanata dal \"drungarios\" Romano Lecapeno, abile ammiraglio di origine armena. Imbarcatosi nella capitale, l'esercito attravers\u00f2 il Mar Nero, giungendo alla fortezza di Anchialo, che fu facilmente espugnata; tuttavia Simeone, avvertito con anticipo dell'obiettivo dell'armata nemica, intercett\u00f2 gli avversari, e, seppure in netta inferiorit\u00e0 numerica, li annient\u00f2.\nLa sconfitta, seguita da un'altra disfatta presso Catasyrtae, segn\u00f2 la fine della reggenza di Zoe: nella battaglia, infatti, l'imperatrice aveva perso non solo il proprio prestigio, ma anche gran parte delle forze a lei fedeli, e pertanto non fu in grado di opporsi al colpo di Stato organizzato dal comandante della flotta, Romano Lecapeno, il quale, con l'appoggio del patriarca Nicola il Mistico e di numerosi funzionari, assunse la tutela del giovane Costantino.\nRegno di Romano I Lecapeno (919-944).\nLe ambizioni di Romano Lecapeno, tuttavia, non si fermarono alla reggenza: infatti, dietro il pretesto delle sconfitte in Bulgaria, esili\u00f2 l'imperatrice Zoe e, nel maggio del 919, con il matrimonio di sua figlia Elena Lecapena con Costantino assunse il titolo di \"basileiopator\"; il 24 settembre 920, ottenne il titolo di 'C\u00e6sar', mentre il 17 dicembre quello di co-imperatore.\nL'ascesa di Romano I divenne completa quando, dopo la sconfitta di Leone Foca, il quale aveva tentato di restaurare alla reggenza l'imperatrice Zoe, assunse il titolo di imperatore, sostituendo Costantino VII in tutti gli incarichi governativi. Nel maggio 921 il Lecapeno rafforz\u00f2 ancora di pi\u00f9 la propria posizione nominando secondo imperatore il proprio figlio maggiore, Cristoforo e poi gli altri due figli Stefano e Costantino, relegando il legittimo imperatore a una posizione puramente cerimoniale.\nIntanto Simeone di Bulgaria continuava a devastare i territori europei dell'impero bizantino, occupando nuovamente Adrianopoli nel 923. Ma Romano I, rinunciando totalmente ad una riconquista delle provincie perdute, si serr\u00f2 nel Palazzo Imperiale, consapevole dell'insuperabilit\u00e0 delle Mura Teodosiane.\nNegli anni seguenti, invece, la posizione di Costantino rimase marginale: timido, dal carattere pacifico, avido solo di sapere e di cultura, pass\u00f2 gli anni del regno di Romano I a studiare e contemplare le opere del passato, a leggere e a scrivere; tuttavia, non depose mai il proprio titolo imperiale, ma anzi, proprio in questi anni cominci\u00f2 ad essere chiamato con il soprannome \"Porfirogenito\", per enfatizzare la sua condizione di sovrano nato da un legittimo imperatore regnante.\nContemporaneamente, posta fine alla minaccia bulgara con il matrimonio della nipote Irene Lecapena con lo zar Pietro I, l'attivit\u00e0 militare di Romano I continu\u00f2 con maggior energia sul fronte orientale; dopo aver inflitto una schiacciante sconfitta alla flotta capeggiata dal greco-musulmano Leone di Tripoli (924), fece avanzare l'esercito del generale Giovanni Curcuas nel cuore dell'Armenia e della Mesopotamia settentrionale. L'impresa pi\u00f9 importante fu la conquista di Melitene; dopo un lungo assedio, nel 931, capitol\u00f2 di fronte alle armate bizantine, ma cadde nuovamente nelle mani degli arabi per poi essere ri-acquisita dai greci il 19 maggio del 934. Occupata la principale fortezza avversaria, Giovanni Curcuas si spost\u00f2 verso sud, affrontando uno dei pi\u00f9 potenti sovrani musulmani, il futuro emiro di Aleppo e Mosul, l'Hamdanide Sayf al-Dawla (\u0633\u064a\u0641 \u0627\u0644\u062f\u0648\u0644\u0629). Costui, dopo aver sconfitto i bizantini presso il fiume Eufrate, penetr\u00f2 in Armenia, costringendo alla sottomissione gran parte dei deboli principati locali. Non accontentandosi di questo, tuttavia, si spost\u00f2 nel cuore della Cappadocia, razziandone gran parte. \nA salvare i bizantini dalla totale disfatta fu il progressivo indebolimento del Califfato di Baghdad di al-Muttaqi (\u0627\u0644\u0645\u062a\u0642\u064a), devastato da lotte intestine; bramoso di intervenire nelle questioni interne di quella vitale regione, l'emiro di Aleppo diede inizio ad una veloce ritirata, con l'obiettivo di riorganizzarsi e marciare alla volta dell'Iraq. \nTuttavia la tanto agognata stabilit\u00e0 e pace non fu raggiunta; nel giugno del 941 apparve infatti sul Bosforo una grande flotta russa, probabilmente proveniente dall'area del fiume Dnepr. Giovanni Curcuas si mosse dunque verso Costantinopoli, sconfiggendoli ripetutamente e costringendoli alla ritirata; per impedire per\u00f2 che potessero ripresentarsi nel breve periodo, Romano I diede ordine che le loro navi fossero affondate. Cos\u00ec, nell'estate dello stesso anno il \"parakoimomenos\" Toefane diede fuoco alla flotta Kievana con le prodigiose fiamme greche. \nQuesta schiacciante vittoria permise allora al Curcuas di fare ritorno in Oriente per riprendere la campagna in Mesopotamia. Dopo aver velocemente occupato le importanti citt\u00e0 di Martiropoli, Amida, Dara e Nisibi, nel 943 assedi\u00f2 Edessa, recuperando una delle pi\u00f9 celebri reliquie cristiane, un'effige raffigurante \"il Salvatore\". Fatto ritorno a Costantinopoli, il Curcuas fu ricoperto di onori, partecipando alla festa del 15 agosto del 944, giorno in cui fu indetta una delle pi\u00f9 grandi celebrazioni religiose mai avvenute nella capitale d'Oriente.\nIntanto, nel 931, alla morte dell'erede Cristoforo, Romano I, consapevole dell'incapacit\u00e0 politica dei propri figli minori, restitu\u00ec a Costantino il titolo di secondo imperatore, senza, per\u00f2 coinvolgerlo minimamente nelle questioni di governo.\nIl ritorno sul trono (945-959).\nNello stesso anno i rapporti tra Romano I ed i suoi figli minori si incrinarono irrimediabilmente a causa del timore di questi ultimi di perdere il ruolo nella successione in favore del Porfirogenito; cos\u00ec Stefano e Costantino Lecapeno, consultatisi e raggiunta un'intesa, il 16 dicembre 944 fecero rapire nella massima segretezza il padre, esiliandolo nell'isola di Proti, dove avrebbe terminato la propria vita quasi quattro anni dopo.\nTuttavia n\u00e9 il clero n\u00e9 il popolo avevano a cuore i due co-imperatori; eliminando Romano I, carismatico e capace, Stefano e Costantino avevano infatti demolito il pilastro su cui si reggeva il loro potere.\nPerduto ogni sostegno, i due principi non riuscirono a giungere ad uno dei loro principali obiettivi: il definitivo allontanamento del Porfirogenito dallo scettro imperiale; la chiesa e l'esercito rifiutarono di riconoscerli quali sovrani, ed il 27 gennaio seguente Costantino VII li fece arrestare, confinandoli nell'isola di Samotracia.\nDopo la caduta dei Lecapeni vi fu, per ordine del Porfirogenito, una totale sostituzione delle cariche dell'apparato burocratico bizantino. Mettendo all'angolo coloro che furono sostenitori di Romano I, Costantino VII affid\u00f2 l'esercito ed i principali incarichi militari ai membri dell'influentissima famiglia dei Foca: il vecchio Barda, fratello del Leone della Battaglia di Anchialo, fu creato comandante supremo delle armate bizantine contro gli arabi, mentre tutti e tre i suoi figli (tra i quali figurava il valido generale e futuro imperatore, Niceforo II) ottennero prestigiosi e vitali ruoli nella gestione dell'impero. Tuttavia, nonostante il forte risentimento contro Romano I, Costantino VII si tenne sostanzialmente in linea con le decisioni prese dal suo predecessore, terminandone la riforma della politica agraria.\nNon vi furono per\u00f2 epurazioni di nessun tipo; il Porfirogenito, poco interessato all'amministrazione del suo stato, si fece guidare in questo campo proprio da una Lecapena, l'acuta e colta Elena, la quale avrebbe influenzato il destino del trono di Costantinopoli sino al suo ritiro \na vita monacale, avvenuto per volere dell'\u00abimmorale ed ambiziosa\u00bb imperatrice Teofano, nel 961.\nLa politica estera di Costantino VII fu invece quasi totalmente concentrata nella lotta contro gli arabi ad Oriente; se, infatti, il conflitto contro gli ultimi principati longobardi nel Sud Italia proseguiva monotona e senza rilevanti risvolti, nell'area siriaca e mesopotamica i Foca ed il giovane pronipote di Giovanni Curcuas, Giovanni Zimisce, attuarono una serie di operazioni militari, tutte con lo scopo di porre fine alle scorrerie provenienti dall'emirato di Aleppo e sottomettere Saif-ad Dawla all'egemonia di Costantinopoli. \nI bizantini tentarono anche, senza successo, di ricostruire il proprio dominio anche nelle perdute isole del mediterraneo orientale; nel 949, riunito un grande esercito, il palaico eunuco Costantino Gongilas fu incaricato di espellere i corsari arabi da Creta, ma egli stesso, sconfitto, fu costretto a riparare a Costantinopoli. \nIntanto, nello stesso anno, l'armata greca occup\u00f2 nuovamente Germanicea, infliggendo numerose disfatte all'esercito musulmano e riuscendo a guadare l'Eufrate nel 952. Tuttavia l'emiro di Aleppo, ripreso vigore, invase l'Anatolia, catturando Costantino, figlio del \"domestikos\" Barda Foca e capovolgendo momentaneamente le sorti del conflitto. \nMa la reazione bizantina non si fece attendere: l'anno seguente il fratello del prigioniero, il futuro imperatore Niceforo Foca riconquist\u00f2 i territori perduti, occupando nel giugno del 957 la citt\u00e0 di Hadath, mentre nell'anno seguente Giovanni Zimisce entrava in Samosata.\nRapporti con le corti estere.\nIl regno di Costantino vide anche un'intensa attivit\u00e0 diplomatica della corte bizantina: furono intrapresi numerosi contatti con Ottone I di Sassonia e con il Califfo iberico di Cordova Abd al-Rahman III; l'imperatore cerc\u00f2 inoltre, mediante la conversione di diversi nobili ungheresi, di estendere la propria influenza sui Balcani, ma senza successo.\nImportante fu, infine, la visita personale della Granduchessa Olga dei Rus' di Kiev, la quale non solo si trattenne a lungo a Costantinopoli ma, convertendosi al Cristianesimo, incoraggi\u00f2 numerosi monaci a trasferirsi nel proprio regno; iniziava in tal modo l'attivit\u00e0 missionaria della Chiesa orientale in Russia.\nMorte e successione.\nCostantino VII, ammalatosi, spir\u00f2 il 9 novembre del 959, lasciando sul trono il figlio e co-imperatore, Romano II, incapace e di debole volont\u00e0. Egli, totalmente ammaliato dalla giovane moglie Teofano, figlia di un oste, si fece guidare da questa nella gran parte delle questioni politiche, delegando all'influente ed energico eunuco Giuseppe Bringa, \"parakoimomenos\" e \"paradynasteuon\", la gestione dell'apparato amministrativo dell'impero. Il comando delle armate and\u00f2 invece al sempre pi\u00f9 potente Niceforo Foca, il quale pochi anni dopo, nel 963, con la complicit\u00e0 della moglie di Romano II, lo avrebbe assassinato, assumendo per s\u00e9 stesso la corona.\nPolitica interna.\nNel marzo del 947, sulla scia dei provvedimenti gi\u00e0 emessi da Romano I, Costantino dispose che tutte le terre acquistate dai nobili dal tempo della propria ascesa al trono dovessero essere restituite ai proprietari originari, dietro versamento del prezzo pattuito, dando totale precedenza ai contadini rispetto ai ricchi latifondisti; tuttavia, per quanto riguarda gli appezzamenti acquistati prima del 945, rimasero in vigore le leggi emanate prima dell'avvento del Porfirogenito, le quali sfavorivano in ogni caso il contadino. Per i piccoli appezzamenti, di valore inferiore a cinquanta pezzi d'oro (venticinque per i marinai), invece, non era prevista alcuna restituzione del prezzo di vendita.\nIl provvedimento fu integrato con un'ulteriore disposizione, redatta dal patrizio Teodoro Decapolite, che rendeva inalienabile quella quota del fondo agricolo destinata al mantenimento dell'equipaggiamento militare dei stratioti e che, qualora nel corso dei quarant'anni precedenti, fosse stata attuata una vendita della quota inalienabile, non solo l'ex proprietario ma anche i suoi parenti fino al sesto grado, avrebbero potuto richiedere la restituzione senza alcun rimborso del prezzo.\nInfine, si prevedeva che, qualora il valore del terreno di uno stratiota superasse il minimo legale di quattro libbre, egli non avrebbe potuto alienare la parte eccedente finch\u00e9 non fosse stato cancellato dagli elenchi militari e che le divisioni dei beni, in caso di successione, erano permesse esclusivamente se gli eredi avessero provveduto insieme all'equipaggiamento militare.\nAttivit\u00e0 letteraria.\nCostantino VII dedic\u00f2 gran parte della propria vita allo studio della letteratura classica greco-romana, redigendo personalmente quattro opere; il \"De cerimoniis aulae byzantinae\", il \"De administrando imperio\", il \"De thematibus\", ed un'estesa biografia sul nonno Basilio I. Tuttavia la sua attivit\u00e0 \u00e8 considerata rilevante non perch\u00e9 espanse la conoscenza della civilt\u00e0 bizantina nei vari campi del sapere, ma perch\u00e9 puramente \"compilatoria\", atta cio\u00e8 alla preservazione della cultura classica o greco-medievale; al fine di educarlo dedic\u00f2 inoltre i propri scritti al figlio Romano II.\nMatrimonio e discendenza.\nDalla moglie Elena Lecapena Costantino ebbe numerosi figli, dei quali solo alcuni sopravvissuti all'infanzia:"}
{"id": "74429", "revid": "1543377", "url": "https://it.wikipedia.org/wiki?curid=74429", "title": "Scherma ai Giochi della I Olimpiade", "text": "La scherma fu uno degli eventi sportivi dei giochi della I Olimpiade, tenutasi ad Atene, nel 1896. Vennero disputate tre gare.\nL'evento.\nLe gare di scherma si tennero nello Zappeion, costruito con i fondi messi a disposizione da Evangelis Zappas, il 7 e 9 aprile 1896. Diversamente dagli altri sport (nei quali potevano gareggiare solo atleti dilettanti), i professionisti poterono partecipare ad una gara a loro riservata in questa disciplina.\nLe gare di fioretto, di cui una dedicata ai maestri, furono una partita a due tra francesi e greci con la differenza che i primi facevano parte di una vera e propria scuola che continu\u00f2 poi ad avere successi; la gara per dilettanti fu dunque vinta da Eug\u00e8ne-Henri Gravelotte, che batt\u00e9 il suo connazionale Henri Callot in finale, mentre in quella per professionisti risult\u00f2 vincitore il greco Le\u014dnidas Pyrgos, che fu il primo campione olimpico greco dell'era moderna.\nLa gara di sciabola, invece, fu vinta dai greci alle prime due posizioni con l'apparizione di Adolf Schmal, vincitore di tre medaglie olimpiche nel ciclismo, di cui una d'oro nella 12 ore su pista, e Holger Nielsen, medagliato nel tiro a segno. Sfortunato il primo che, mentre era quasi alla vittoria per arrivare ad una medaglia, dovette ricominciare la gara, perch\u00e9 era entrato ad assistere re Giorgio I di Grecia.\nNazioni partecipanti.\nUn totale di 15 atleti, provenienti da 4 nazioni, gareggiarono alle Olimpiadi di Atene nella scherma:\nRisultati.\nQueste medaglie sono state assegnate retroattivamente dal Comitato Olimpico Internazionale. All'epoca i vincitori ricevettero una medaglia d'argento, mentre non ci furono premi per le posizioni successive."}
{"id": "74430", "revid": "1543377", "url": "https://it.wikipedia.org/wiki?curid=74430", "title": "Sollevamento pesi ai Giochi della I Olimpiade", "text": "Il sollevamento pesi ai Giochi della I Olimpiade fu uno degli eventi sportivi della prima Olimpiade moderna, tenutasi ad Atene, nel 1896. Vennero disputate due gare.\nL'evento.\nLe gare si tennero allo Stadio Panathinaiko di Atene, il 7 aprile 1896. Il sollevamento pesi fu una sfida tra il britannico Launceston Elliot, idolo delle folle greche, e il danese Viggo Jensen.\nNella prima gara Launceston Elliot alz\u00f2 per un peso a due mani quanto aveva fatto Viggo Jensen, ma re Giorgio I di Grecia assegn\u00f2 la vittoria al secondo per la migliore tecnica. La delegazione britannica, contraria a questa decisione risolutiva, protest\u00f2 ufficialmente. Venne permesso ai sollevatori un ulteriore tentativo, ma nessuno dei due riusc\u00ec a migliorarsi, cos\u00ec Jensen fu dichiarato vincitore.\nNella gara del sollevamento ad una mano fu Launceston Elliot a chiedere di invertire l'ordine e di sollevare per ultimo, cosa che gli consent\u00ec di vincere perch\u00e9 Viggo Jensen era stanco per la gara precedente. Elliot ebbe la sua rivincita, facendo anche affascinare il pubblico greco, che lo considerava una vera attrattiva.\nMolto curiosi furono il regolamento adottato e la tecnica usata; non era previsto l'utilizzo dei manubri, se non nel sollevamento ad una mano in cui l'alzata non avveniva in due tempi ma con uno strappo deciso, fermando il peso al petto. I partecipanti avevano tre tentativi, dopodich\u00e9 i tre migliori sollevatori avevano diritto ad ulteriori tre alzate; nel caso in cui si fosse arrivati ad alzare un peso uguale, i giudici avevano il compito di decidere il vincitore, prendendo in considerazione il modo in cui si era sollevato il peso. A differenza di oggi, non esisteva alcuna distinzione di categorie per peso.\nNazioni partecipanti.\nUn totale di 7 atleti, provenienti da 5 nazioni, gareggiarono alle Olimpiadi di Atene nel sollevamento pesi:\nRisultati.\nQueste medaglie sono state assegnate retroattivamente dal Comitato Olimpico Internazionale. All'epoca i vincitori ricevettero una medaglia d'argento, mentre non ci furono premi per le posizioni successive."}
{"id": "74431", "revid": "1543377", "url": "https://it.wikipedia.org/wiki?curid=74431", "title": "Tennis ai Giochi della I Olimpiade", "text": "Il tennis fu uno degli eventi sportivi dei giochi della I Olimpiade, tenutasi ad Atene, nel 1896. Vennero disputate due gare, il torneo singolare e il doppio.\nL'evento.\nStrettamente riservati agli atleti uomini come per tutte le altre discipline di questa Olimpiade, i vari confronti vennero effettuati tra l'8 e l'11 aprile secondo il calendario gregoriano, tra il 27 e il 30 marzo secondo il calendario giuliano in vigore in Grecia in quel periodo. Le gare si svolsero nel velodromo Neo Phaliron e nei campi in erba del Tennis Club Atene, nei pressi del fiume Ilisso.\nSebbene il tennis fosse gi\u00e0 uno degli sport pi\u00f9 importanti e seguiti del XIX secolo, nessuno dei migliori giocatori del mondo partecip\u00f2 al torneo di Atene, la maggior parte dei quali erano britannici, come Harold Mahony, Wilfred Baddeley e Joshua Pim, reduci dal torneo di Wimbledon.\nJohn Pius Boland, che vinse le due discipline della manifestazione, si rec\u00f2 ad Atene per assistere ai Giochi olimpici solo come spettatore come aveva promesso al suo amico di Oxford, Constantinos Manos, che nel frattempo era diventato anche segretario del comitato organizzativo di Atene 1896. Questi, conoscendo la sua bravura nel tennis, lo inser\u00ec nella competizione riservata a questa disciplina. Non essendosi organizzato gareggi\u00f2 all'inizio con scarpe di cuoio, e dovette acquistare sul posto il materiale necessario.\nAl primo turno del singolare, Boland vinse contro Friedrich Traun, un promettente tennista proveniente da Amburgo, che era stato eliminato nella gara di atletica dei 100 metri piani. Boland poi sconfisse il greco-egiziano Dionysios Kasdaglis in finale, battendolo 6-2 6-2.\nBoland e Traun decisero di gareggiare insieme nel doppio, dove arrivarono in finale, battendo il greco Dimitrios Petrokokkinis e lo stesso Kasdaglis, dopo aver perso il primo set.\nNazioni partecipanti.\nUn totale di 13 atleti, provenienti da 6 nazioni, gareggiarono alle Olimpiadi di Atene nel tennis:\nRisultati.\nQueste medaglie sono state assegnate retroattivamente dal Comitato Olimpico Internazionale. All'epoca i vincitori ricevettero una medaglia d'argento, mentre non ci furono premi per le posizioni successive.\nMedagliere.\nNel successivo medagliere, sono illustrati i primi e terzi del doppio come componenti della Squadra mista, senza indicare la provenienza degli atleti, come secondo il database olimpico La squadra di doppio di Kasdaglis e Petrokokkinos appare nel database del CIO come una squadra mista nonostante entrambi rappresentassero la Grecia. Kasdaglis (greco-egiziano residente ad Alessandria) \u00e8 elencato come greco nel database per l'evento singolo ed \u00e8 da considerarsi tale. "}
{"id": "74432", "revid": "1543377", "url": "https://it.wikipedia.org/wiki?curid=74432", "title": "Tiro ai Giochi della I Olimpiade", "text": "Il tiro a segno fu uno degli eventi sportivi dei giochi della I Olimpiade, tenutasi ad Atene, nel 1896.\nL'evento.\nStrettamente riservati agli atleti uomini come per tutte le altre discipline di questa Olimpiade, le gare si tennero tra l'8 e il 12 aprile , tra il 27 e il 31 marzo. In vigore in Grecia in quel periodo. Le cinque gare in programma si svolsero nello Skopeftirion, il poligono di Kallithea.\nQuesta fu forse l'unica disciplina in cui i greci si dimostrarono sullo stesso livello dei propri avversari grazie alle abilit\u00e0 di I\u014dann\u012bs Fragkoud\u012bs e Ge\u014drgios Orfanid\u012bs che portarono a casa medaglie in due delle cinque gare disputate e piazzandosi molto bene nelle altre. Ci\u00f2 riusc\u00ec loro nonostante le presenze di abili tiratori come il danese Holger Nielsen e soprattutto gli statunitensi John e Sumner Paine che utilizzavano come armi le pistole colt che erano di molto superiori a quelle degli altri partecipanti. Grazie a queste armi i due fecero loro le gare di pistola con un notevole distacco. Lasciarono agli altri solo la gara di rivoltella libera ma solo perch\u00e9 non avevano le armi di calibro giusto, motivo per il quale vennero squalificati.\nRicerche recenti hanno dimostrato la presenza di un italiano che sarebbe riuscito a partecipare alle gare di tiro a segno. Pi\u00f9 fonti citano infatti un tal Giuseppe Rivabella, che partecip\u00f2 alla gara di \"tiro a segno con carabina militare\", l'8-9 aprile, nella gara vinta dal greco Pantelis Karasevdas. Come riportato dal giornalista greco Vladis Gavrilidis, Rivabella era tra i 39 nomi noti (su 61 partecipanti), ma non si classific\u00f2 tra i primi 12.\nNazioni partecipanti.\nParteciparono 61 atleti, provenienti da sette nazioni:"}
{"id": "74433", "revid": "1226", "url": "https://it.wikipedia.org/wiki?curid=74433", "title": "Religione musulmana", "text": ""}
{"id": "74434", "revid": "3115", "url": "https://it.wikipedia.org/wiki?curid=74434", "title": "Combinata alpina", "text": "La combinata alpina, o semplicemente combinata, \u00e8 una disciplina dello sci alpino formata da una prova veloce (discesa libera o, pi\u00f9 raramente, supergigante) e da una prova tecnica (slalom speciale o, pi\u00f9 raramente, slalom gigante). Gli atleti devono partecipare a entrambe le competizioni e la classifica finale viene stilata facendo la somma dei tempi delle singole gare.\nStoria.\nLa combinata venne introdotta nella Coppa del mondo di sci a partire dalla stagione 1974/1975, sebbene fosse gi\u00e0 presente nei primi mondiali di sci alpino (1931) e nelle olimpiadi invernali del 1936.\nGi\u00e0 nel 1936, fu considerata valevole anche ai fini del titolo mondiale. In passato i tempi delle due gare venivano trasformati in punteggi equivalenti, soluzione poi abbandonata a favore di una pi\u00f9 facile e comprensibile somma dei tempi. Pur essendo stata snobbata da grandissimi sciatori, tra gli altri Alberto Tomba ed Ingemar Stenmark, molte Coppe del Mondo di sci alpino sono state decise proprio grazie ai punti ottenuti in questa disciplina. Se ne svolgevano due o tre nell'arco di una stagione arrivando a un massimo di quattro.\nLe classiche.\nTra le combinate classiche pi\u00f9 frequenti nei calendari del circo bianco non si possono non menzionare il Trofeo dell'Hahnenkamm che si disputa nella localit\u00e0 di Kitzb\u00fchel in Austria, il Trofeo del Lauberhorn che si tiene a Wengen in Svizzera e le combinate\ndi Chamonix in Francia, Garmisch-Partenkirchen in Germania, Alta Badia in Italia, Lech e Schladming in Austria, Madonna di Campiglio in Italia.\nNelle ultime edizioni della Coppa del Mondo \u00e8 stata introdotta una nuova specialit\u00e0, chiamata Supercombinata, che a partire dalla stagione 2006/2007 l'ha sostituita nel circuito e ai mondiali e che differisce dalla prima in quanto prevede una sola manche di slalom speciale e si svolge in un'unica giornata. La combinata classica di Kitzb\u00fchel, la pi\u00f9 conosciuta, si \u00e8 disputata fin dalla stagione 1974/1975, fino alla stagione 2012/2013, anche se dal 2006/2007 \u00e8 da considerarsi comunque una supercombinata in quanto i punti assegnati erano validi per la classifica di specialit\u00e0. Le altre combinate tradizionali furono convertite in supercombinate nella stagione 2006/2007.\nI combinatisti.\nL'italiano Gustav Th\u00f6ni fu il vincitore delle prime due gare di combinata della storia della Coppa del mondo di sci alpino,\na Kitzb\u00fchel e a Wengen.\nI pi\u00f9 grandi campioni della storia di questa disciplina sono l'austro-lussemburghese Marc Girardelli, lo svizzero Pirmin Zurbriggen e lo statunitense Phil Mahre, tutti e tre vantano 11 successi.\nFra i migliori campioni del nuovo millennio vi sono Kjetil Andr\u00e9 Aamodt, con 8 vittorie, seguito da Lasse Kjus e Bode Miller, ed in campo femminile Anja P\u00e4rson e Janica Kosteli\u0107. L'Italia pu\u00f2 vantare in campo maschile gli ori mondiali di Gustav Th\u00f6ni nel 1972 e 1976, l'oro di Josef Polig e l'argento di Gianfranco Martin alle Olimpiadi di Albertville 1992, l'argento di Kristian Ghedina ai mondiali del 1991 e il bronzo di Giorgio Rocca ai Mondiali di sci alpino 2005 a Bormio mentre in quello femminile il bronzo di Karen Putzer ai mondiali del 2001."}
{"id": "74435", "revid": "125193167", "url": "https://it.wikipedia.org/wiki?curid=74435", "title": "Serie A 1954-1955", "text": "La Serie A 1954-1955 \u00e8 stata la 53\u00aa edizione della massima serie del campionato italiano di calcio (il 23\u00ba a girone unico), disputato tra il 19 settembre 1954 e il 19 giugno 1955 e concluso con la vittoria del , al suo quinto titolo.\nCapocannoniere del torneo \u00e8 stato, per la quinta volta in sei anni, Gunnar Nordahl (Milan) con 27 reti.\nStagione.\nQuinto scudetto per il , che rimase in testa per tutte le 34 giornate e si impose come miglior attacco e miglior difesa, oltre a portare nuovamente lo svedese Gunnar Nordahl al primo posto della classifica cannonieri con 27 reti. Fondamentale la campagna acquisti condotta dal presidente Andrea Rizzoli, che port\u00f2 in rossonero Juan Alberto Schiaffino. L'inizio del campionato fu il 19 settembre 1954; al via, anche l'esordiente , seconda squadra siciliana dopo il a varcare la soglia della massima serie, e la , tornata in Serie A dopo un anno di assenza.\nIl Milan part\u00ec subito bene: con sette vittorie consecutive guadagn\u00f2 un notevole vantaggio sulle avversarie. Dopo la vittoria sul (era la decima giornata, 21 novembre), i rossoneri poterono vantare un margine di sei punti sulle seconde, e ; dopo un tentativo di avvicinamento da parte dei bianconeri, fu il a tentare il recupero, ma il 30 gennaio 1955 il Milan divent\u00f2 campione d'inverno, con quattro punti in pi\u00f9 dei petroniani.\nIl ritorno inizi\u00f2 male per i lombardi, che persero le prime due gare contro e . Il Bologna arriv\u00f2 a un punto di distacco, ma cal\u00f2 a sua volta il ritmo e concesse ai rossoneri di riprendere terreno. Gi\u00e0 alla ventitreesima giornata, il 13 marzo, il Milan aveva distanziato di sei punti i rossobl\u00f9. Le inseguitrici iniziarono a cedere e, quando il Milan perse in casa contro la , ne approfitt\u00f2 solo l', che il 1\u00ba maggio vinse lo scontro diretto e avvicin\u00f2 pericolosamente i pi\u00f9 blasonati avversari. Fu per\u00f2 in questo frangente che i friulani ottennero solo due pareggi contro e . Il Milan pot\u00e9 cos\u00ec riprendere la marcia e vincere lo scudetto con un turno di anticipo, il 12 giugno, divenendo la prima squadra italiana a prender parte alla neonata Coppa dei Campioni.\n e Pro Patria, sul fondo, alzarono bandiera bianca e retrocessero sul campo, ma un verdetto della CAF le riammise in A al posto delle retrocesse Udinese e Catania. I friulani, nella loro stagione pi\u00f9 brillante, pagarono un illecito risalente al 31 maggio 1953, ultima giornata del campionato 1952-1953, e scoperto due anni dopo; gli etnei furono invece declassati per la corruzione di un arbitro. In un primo tempo, ad inizio agosto, i due casi furono sanzionati dalla Lega con l\u2019esclusione dei due club dal campionato, partendo dal dato che l\u2019illecito dei friulani non era attinente alla stagione conclusa, ma come accennato il 1\u00ba settembre la CAF impose il reintegro degli organici, che a quel punto la Lega gest\u00ec politicamente sulla base dell\u2019ultima classifica.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 832 gol (di cui 53 su calcio di rigore, 34 su autorete e 2 assegnati su giudizio sportivo) da 168 diversi giocatori, per una media di 2,72 gol a partita. La gara per la quale il risultato fu deciso a tavolino fu Fiorentina-Bologna.&lt;br&gt;Da segnalare la quadripletta messa a segno da Gunnar Nordahl in Milan-Spal 6-0 della 33\u00aa giornata.&lt;br&gt;Di seguito, la classifica dei marcatori."}
{"id": "74436", "revid": "2127271", "url": "https://it.wikipedia.org/wiki?curid=74436", "title": "Serie A 1955-1956", "text": "La Serie A 1955-1956 \u00e8 stata la 54\u00aa edizione della massima serie del campionato italiano di calcio (il 24\u00ba a girone unico), disputato tra il 18 settembre 1955 e il 3 giugno 1956 e concluso con la vittoria della , al suo primo titolo.\nCapocannoniere del torneo \u00e8 stato Gino Pivatelli () con 29 reti.\nStagione.\nNovit\u00e0.\nLo scandalo concernente l' \u2014 rinominato dalla stampa \"confessione di Settembrino\" \u2014 aveva provocato la retrocessione a tavolino dei friulani in Serie B, consentendo a una classificatasi ultima sul campo di mantenere la massima categoria.\nSul piano dirigenziale, da segnalare il cambiamento avvenuto ai vertici dell' con l'insediamento di Angelo Moratti a capo della societ\u00e0; nel corso della stagione una venutasi a trovare in difficolt\u00e0 sotto il profilo agonistico consolid\u00f2 invece una tradizione gi\u00e0 avviata, ponendo Umberto Agnelli al comando del club.\nA livello mediatico, la neonata RAI tent\u00f2 la trasmissione in diretta televisiva di due gare appositamente anticipate al sabato: il 31 dicembre 1955 furono infatti visibili - e -. In ambito sportivo si registr\u00f2 infine l'impiego di arbitri stranieri \u2014 perlopi\u00f9 di nazionalit\u00e0 austriaca \u2014 nel finale di torneo, decisione incorsa in numerose polemiche.\nAvvenimenti.\nA portarsi inizialmente al comando fu l'Inter, ben presto sorpassata dalla Fiorentina per le sconfitte rimediate con e . I viola fecero loro il primato all'ottava giornata, forti di un collettivo nel quale si segnalavano gli innesti di Julinho e Montuori; nel resto del girone di andata i toscani mantennero il primato senza assilli, laureandosi campioni d'inverno con 5 punti di margine sul detentore dello Scudetto. \nDegno di nota anche il comportamento del neopromosso , in grado d'insidiare temporaneamente la seconda piazza; con le romane stabili a ridosso dei vertici, deludente risult\u00f2 invece il cammino della Juventus. In avvio della fase di ritorno, il calendario venne stravolto da una pesante ondata di gelo per certi versi simile a quella abbattutasi 56 anni pi\u00f9 tardi.\nSul fronte sportivo, la marcia della Fiorentina verso il titolo non venne mai posta in discussione: il successo nello scontro diretto coi rossoneri ipotec\u00f2 il passaggio di consegne, concretizzatosi alla sest'ultima giornata per effetto di un pari in quel di Trieste \u2014 contro un \"undici\" in lotta per la salvezza \u2014 che assicur\u00f2 ai toscani l'aritmetico primato. I viola mantennero tra l'altro l'imbattibilit\u00e0 sino alla domenica conclusiva, quando cadendo a Genova videro frantumarsi una striscia positiva aperta il 24 aprile 1955 e perdurata ben 40 incontri. \nCon il ritardo accumulato dai milanesi quantificabile in addirittura 12 lunghezze, i concittadini nerazzurri completarono il podio; le formazioni della capitale si resero protagoniste di un discreto torneo, con i quartieri alti della graduatoria che segnalarono inoltre l'affacciarsi di un sospinto dalle reti del cannoniere Pivatelli. Le compagini torinesi incapparono all'opposto in una stagione anonima, archiviata dal centro-classifica; nei bassifondi Napoli e Atalanta scamparono alla retrocessione, cui furono invece condannate Pro Patria e . La permanenza venne conseguita da e Vicenza, con i giuliani forti di un lieve margine sui piemontesi e i berici favoriti dal buon girone di andata.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 838 gol (di cui 59 su calcio di rigore e 25 su autorete) da 175 diversi giocatori, per una media di 2,74 gol a partita.&lt;br&gt;Da segnalare la quadripletta messa a segno da Eddie Firmani in Sampdoria-Pro Patria 7-0 della 13\u00aa giornata.&lt;br&gt;Di seguito, la classifica dei marcatori."}
{"id": "74437", "revid": "122246", "url": "https://it.wikipedia.org/wiki?curid=74437", "title": "Campionato italiano di pallavolo femminile", "text": "Il campionato italiano di pallavolo femminile \u00e8 una manifestazione sportiva annuale e nazionale, articolata su diverse categorie, organizzata in Italia da diversi organi federali.\nOrganizzazione.\nIl massimo torneo nazionale professionistico di pallavolo \u00e8 la Serie A, organizzato dalla Lega Pallavolo Serie A femminile su mandato della Federazione Italiana Pallavolo (FIPAV) e articolata su due livelli, A1 e A2. La vincitrice del campionato di Serie A1 \u00e8 detentrice dello scudetto e del titolo di Campione d'Italia.\nL'organizzazione del campionato di Serie B \u00e8 invece affidata alla Lega Nazionale Pallavolo; la Serie C e la D sono gestite dai comitati regionali della FIPAV. Infine, i tornei minori di Prima, Seconda e Terza Divisione e di libera iscrizione sono organizzati dai comitati provinciali FIPAV.\nLe societ\u00e0 pallavolistiche partecipano ai diversi campionati a seconda dei diritti sportivi ottenuti nella precedente stagione; tra un'annata e l'altra i titoli sportivi dei campionati nazionali e regionali possono essere ceduti o scambiati con quelli di altre societ\u00e0. Al contrario di quanto avviene in altre discipline sportive, ogni societ\u00e0 pu\u00f2 detenere diritti sportivi e partecipare (con atleti diversi) a pi\u00f9 campionati a patto che, dalla Serie A alla D, non siano contigui tra di loro.\nSerie A.\nLa Serie A \u00e8 il principale torneo nazionale, diviso in Serie A1 e A2, rispettivamente primo e secondo livello del campionato italiano di pallavolo. Le squadre partecipanti alla manifestazione (attualmente 26, 12 per la A1 e 14 per la A2) sono riunite daha sede a Milano in via Copernico, 28.\nSerie A1.\nLa Serie A1, che dalla stagione entrante 2014-15 raccoglie 12 squadre, si compone di due fasi:\nLe squadre che meglio si comportano in campionato e coppa ottengono la qualificazione alle competizioni europee per la stagione successiva: la squadra Campione d'Italia, la vincitrice della \"regular season\" e la finalista dei \"play-off\" scudetto sono qualificate in CEV Champions League; la migliore classificata di \"regular season\" non ammessa alla Champions League accede alla Coppa CEV; la vincitrice della Coppa Italia \u00e8 ammessa alla Challenge Cup.\nSerie A2.\nLa Serie A2, che dal 1991 \u00e8 strutturata su girone unico e fino al 2008 ha raccolto 16 squadre, si compone anch'essa di due fasi:\nSerie B.\nLa Serie B \u00e8 un campionato nazionale organizzato dalla FIPAV. Anch'esso \u00e8 suddiviso in due categorie, la Serie B1 e la Serie B2; le 184 squadre che vi partecipano sono raggruppate nella Lega Nazionale Pallavolo Serie B, che ha sede a Burago di Molgora, in provincia di Monza e Brianza.\nSerie B1.\nLa Serie B1 rappresenta la terza categoria della pallavolo italiana. Vi partecipano 56 squadre, suddivise secondo criteri di vicinanza geografica in quattro gironi da quattordici squadre ciascuno.\nCome i campionati di Serie A, anche la B1 si articola in due fasi:\nSerie B2.\nLa Serie B2 rappresenta la quarta categoria della pallavolo italiana. Vi partecipano 128 squadre, suddivise secondo criteri di vicinanza geografica in otto gironi da sedici squadre ciascuno.\nAnche la B2 si articola in due fasi:\nSerie C.\nIl campionato di Serie C \u00e8 organizzato dai Comitati Regionali della FIPAV. \u00c8 articolato su gironi composti da squadre di una stessa regione, ad eccezione delle societ\u00e0 aventi sede in Valle d'Aosta, unificata da questo punto di vista con il Piemonte, e in Molise, che pur avendo un proprio comitato, dal 2012 trovano il loro spazio nei gironi dell'Abruzzo.\nOgni Comitato Regionale stabilisce i calendari dei gironi di propria competenza e i criteri per la promozione anche attraverso \"play-off\". I Comitati Regionali stabiliscono inoltre le retrocessioni in Serie D.\nSerie D.\nCome il campionato di Serie C, anche quello di Serie D \u00e8 organizzato dai Comitati Regionali della FIPAV. Anche in questo caso, le squadre della Valle d'Aosta vengono inserite nei gironi piemontesi.\nOgni Comitato Regionale stabilisce il numero delle squadre del proprio territorio partecipanti al campionati e il numero di gironi in cui queste vengono suddivise (orientativamente le societ\u00e0 sono circa il doppio di quelle che prendono parte alla Serie C), oltre al numero delle promozioni in C e il numero delle retrocessioni in Prima Divisione.\nCampionati provinciali.\nLa Prima Divisione, la Seconda Divisione e la Terza Divisione sono campionati organizzati dai Comitati Provinciali della FIPAV, i quali stabiliscono, a seconda della quantit\u00e0 e della qualit\u00e0 del movimento pallavolistico zonale, il numero di divisioni, di squadre partecipanti in ciascuna divisione, le promozioni e retrocessioni tra una divisione e l'altra.\nIl campionato di divisione pi\u00f9 bassa organizzato da ciascun Comitato Provinciale \u00e8 detto Campionato di Libera Iscrizione, e accoglie, oltre alle squadre che detengono il diritto sportivo per tale serie, le squadre delle societ\u00e0 al primo anno di affiliazione."}
{"id": "74439", "revid": "110157", "url": "https://it.wikipedia.org/wiki?curid=74439", "title": "Serie A 1956-1957", "text": "La Serie A 1956-1957 \u00e8 stata la 55\u00aa edizione della massima serie del campionato italiano di calcio (il 25\u00ba a girone unico), disputato tra il 16 settembre 1956 e il 16 giugno 1957 e concluso con la vittoria del , al suo sesto titolo.\nCapocannoniere del torneo \u00e8 stato Dino da Costa () con 22 reti.\nAvvenimenti.\nNonostante la cessione di Nordahl, passato a inizio stagione alla , il riusc\u00ec a vincere lo scudetto grazie all'allenatore Viani, che seppe miscelare l'entusiasmo di giovani giocatori come Cesare Maldini e Cucchiaroni all'esperienza di Juan Alberto Schiaffino e Nils Liedholm.\nLa partenza fu il 16 settembre 1956. Le prime giornate videro in testa la , che poi sub\u00ec il sorpasso del Milan e della campione in carica. I rossoneri presero pian piano il largo: il 27 gennaio 1957 furono campioni d'inverno a quattro punti di distanza dai viola e cinque sull'. Particolarmente vivace il giovane attaccante bisiaco Gastone Bean; ma proprio Bean e Cucchiaroni vennero improvvisamente colpiti dal tifo e furono costretti a passare gran parte del girone di ritorno in una clinica di Monza.\nMalgrado i problemi fisici di alcuni suoi giocatori, il Milan mantenne comunque la rotta. L'Inter si port\u00f2 in seconda posizione, ma croll\u00f2 quasi subito dopo la sconfitta in casa della e lasci\u00f2 alla Fiorentina il ruolo d'inseguitrice, cedendo poi anche il terzo gradino alla e il quarto all', quest'ultima ritornata in Serie A dopo lo scandalo che, due anni prima, le era costato la retrocessione. Il 17 marzo il Milan vol\u00f2 a pi\u00f9 nove sulla Fiorentina e controll\u00f2 la classifica fino alla fine del torneo, vinto con tre turni d'anticipo il 19 maggio.\nIn quanto alla Juve, il suo campionato si rivel\u00f2 di nuovo deludente: pur avendo avuto un buon avvio di stagione, usc\u00ec dai primi posti di vertice rischiando anche la retrocessione e ottenendo, al termine, il 9\u00ba posto a met\u00e0 classifica, con 33 punti, a 4 dalla zona rossa, peraltro dopo aver vinto un \"duello\" salvezza per 6-4 con il secondo neopromosso (a oggi una delle 24 partite con 10 gol e una delle 4 partite con lo stesso punteggio nella storia della Serie A a \"girone unico\", nonch\u00e9 quella con pi\u00f9 reti della stessa annata), al quale invece dur\u00f2 poco la permanenza nel massimo livello calcistico; ad accompagnarlo, come altra compagine neoretrocedente, fu la , che perse all'ultima giornata lo scontro diretto con l' e venne superata in classifica dal di Julio C\u00e9sar Abbadie, che contemporaneamente aveva battuto in extremis il , finendo cos\u00ec per la prima volta in Serie B.\nAltre stagioni non soddisfacenti, difatti, furono quelle di Napoli e Roma, che anch'esse, sebbene il buon inizio, raggiunsero la salvezza negli ultimi turni, subendo delle sconfitte consecutive.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 845 gol (di cui 65 su calcio di rigore e 32 su autorete) da 179 diversi giocatori, per una media di 2,76 gol a partita. Fu messa a segno un'unica quadripletta: Lu\u00eds Vin\u00edcio alla 33 giornata nella partita Napoli-Palermo 4-1. Di seguito, la classifica dei marcatori."}
{"id": "74440", "revid": "110157", "url": "https://it.wikipedia.org/wiki?curid=74440", "title": "Serie A 1957-1958", "text": "La Serie A 1957-1958 \u00e8 stata la 56\u00aa edizione della massima serie del campionato italiano di calcio (il 26\u00ba a girone unico), disputato tra l'8 settembre 1957 e il 25 maggio 1958 e concluso con la vittoria della , al suo decimo titolo.\nCapocannoniere del torneo \u00e8 stato John Charles (Juventus) con 28 reti.\nStagione.\nNovit\u00e0.\nIn ambito regolamentare, la squadra classificatasi al penultimo posto avrebbe dovuto giocare uno spareggio interdivisionale contro la seconda classificata della Serie B. L'introduzione di una regola transitoria per le retrocessioni sottoline\u00f2 lo stato caotico in cui versava all'epoca la dirigenza federale: in prima battuta, infatti, per dar maggior spazio alla nazionale azzurra il Consiglio Federale aveva deliberato la riduzione del campionato a 16 squadre dal 1958 (per cui quest'anno ci sarebbero state tre retrocessioni a fronte di un'unica promozione dalla serie cadetta).\nLa delibera trov\u00f2 per\u00f2 la ferma opposizione della Lega, che la denunci\u00f2 come invalida per abuso di potere e dettata da motivi politici. Il braccio di ferro continu\u00f2 per mesi finch\u00e9 il nuovo presidente della Lega, Giuseppe Pasquale, succeduto a Saverio Giulini escluso dal caos seguente al \"disastro di Belfast\" \u2014 ovvero l'esclusione dell'Italia dalla fase finale del per la sconfitta nelle qualificazioni contro l', il 15 gennaio 1958 \u2014, riusc\u00ec a imporre un eponimo lodo che a met\u00e0 stagione cancell\u00f2 la riduzione degli organici e, anzi, riusc\u00ec a rendere solo eventuale una delle due retrocessioni, nell'intento di una maggior garanzia degli investimenti fatti dalle societ\u00e0 della massima categoria per sostenere il professionismo.\nL'incontro tra la Juventus e la Roma disputatasi nell'ultima giornata di campionato fu il primo a essere programmato in notturna nella storia del calcio italiano.\nCalciomercato.\nIl mercato estivo ebbe tra i protagonisti il , l' e il , che piazzarono colpi di rilievo internazionale. I rossoneri campioni uscenti acquistarono l'argentino Ernesto Grillo; anche il suo connazionale Antonio Angelillo sbarc\u00f2 a Milano, sponda nerazzurra, mentre i felsinei si aggiudicarono Humberto Maschio e lo jugoslavo Bernard Vukas, quest'ultimo tra i mattatori nella partita che la nazionale balcanica vinse nettamente (6-1) contro l' il 12 maggio 1957.\nProprio quella sfida aveva destato l'interesse di varie societ\u00e0 italiane per il calcio serbo-croato: con alterne fortune, lo stesso Bologna (Ljubo Ben\u010di\u0107), la (Milovan \u0106iri\u0107) e il (Blagoje Marjanovi\u0107) s'indirizzarono verso allenatori slavi. Pi\u00f9 fortunata sar\u00e0 in questo senso la , che affid\u00f2 a Ljubi\u0161a Bro\u0107i\u0107 una squadra pur ricca d'incognite in avvio, causa gli ingaggi degli ancora poco conosciuti John Charles e Omar S\u00edvori.\nAvvenimenti.\nGirone di andata.\nLa partenza sorrise alla Juventus, con Charles sugli scudi. Sei vittorie in altrettante giornate permisero alla squadra bianconera di raggiungere la vetta solitaria, seguita a ruota dal buon . Ben poco felice fu l'inizio del Milan, che vinse solo una volta nelle prime quattordici partite ritrovandosi cos\u00ec in piena zona retrocessione.\nA destare sorpresa furono inizialmente le neopromosse; la ritrovata , interprete di un solido catenaccio, rimase a lungo nelle posizioni medio-alte della classifica, e cos\u00ec il debuttante che condusse un girone di andata di buon livello. Tuttavia, a mettersi in luce e a dimostrare una migliore continuit\u00e0 fu soprattutto il di Nereo Rocco, anch'esso votato in larga misura alla difesa, ma benedetto dalla vena degli attaccanti Hamrin e Brighenti.\nLa Juventus fece suo il simbolico titolo di campione d'inverno, tenendo a debita distanza le inseguitrici; l'arretramento dell'esperto Boniperti a trequartista aveva permesso a Charles e S\u00edvori di esprimere tutto il loro potenziale sotto porta.\nGirone di ritorno.\nUna nuova serie di risultati utili, all'inizio del girone di ritorno, permise ai bianconeri di allungare a +8 sui pur vivaci patavini, che si lasciarono dunque raggiungere dalla , nuovamente seconda, e dal Napoli.\nA tre turni dal termine la Juventus vinse matematicamente il titolo, diventando la prima squadra italiana a cucirsi sul petto la stella dei dieci scudetti vinti. Distanti le milanesi, none: il Milan seppe comunque compensare la \"d\u00e9b\u00e2cle\" in campionato con un buon cammino in Coppa dei Campioni, dove giunse in finale. Le squadre milanesi torneranno a concludere un campionato a pari punti nella stagione 1990-91.\nIn zona retrocessione piomb\u00f2 il Verona, artefice di un pessimo girone di ritorno, presto seguito dall', mentre e recuperarono posizioni solo nel finale. La classifica fu per\u00f2 sconvolta dal giudice sportivo, che declass\u00f2 d'ufficio i bergamaschi ritenuti colpevoli di tentato illecito nella gara giocata a Padova: alle gare di qualificazione contro i cadetti del si present\u00f2 dunque il Verona, doppiamente sconfitto dai pugliesi.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 880 gol (di cui 26 su autorete e 67 su calcio di rigore) da 184 diversi giocatori, per una media di 2,87 gol a partita.&lt;br&gt;Da segnalare la realizzazione di ben due cinquine: una di Emanuele Del Vecchio in Verona-Sampdoria 5-3 della 20\u00aa giornata e una di Carlo Galli in Milan-Lazio 6-1 della 28\u00aa giornata. Quaterne furono messe a segno da Kurt Hamrin (in Padova-Genoa 6-3 della 19\u00aa giornata), da Jan Aronsson (in Atalanta-L.R. Vicenza 2-4 della 20\u00aa giornata) e da Omar S\u00edvori in Juventus-L.R. Vicenza 5-2 della 26\u00aa giornata.&lt;br&gt;Di seguito, la classifica dei marcatori."}
{"id": "74441", "revid": "110157", "url": "https://it.wikipedia.org/wiki?curid=74441", "title": "Serie A 1958-1959", "text": "La Serie A 1958-1959 \u00e8 stata la 57\u00aa edizione della massima serie del campionato italiano di calcio (il 27\u00ba a girone unico), disputato tra il 21 settembre 1958 e il 7 giugno 1959 e concluso con la vittoria del , al suo settimo titolo.\nCapocannoniere del torneo \u00e8 stato Antonio Angelillo () con 33 reti.\nStagione.\nNovit\u00e0.\nSul piano mediatico da segnalare un accordo sottoscritto da Rai-TV e Lega Nazionale Professionisti il 19 novembre 1958, relativo alla stagione agonistica corrente nonch\u00e9 alle successive: il contratto individuava, tra l'altro, la trasmissione radiofonica del secondo tempo di un incontro in programma la domenica e riassunti televisivi delle gare all'interno de \"La Domenica Sportiva\". \nQuale contropartita della trattativa, la Rai avrebbe versato annualmente 60 milioni di lire alla Lega da distribuire equamente tra le 18 societ\u00e0 iscritte al massimo campionato.\nAvvenimenti.\nDopo un anno di digiuno il di Gipo Viani ritorn\u00f2 alla vittoria dello scudetto: fu un successo tribolato a cui contribu\u00ec in maniera fondamentale il giovane attaccante brasiliano Jos\u00e9 Altafini il quale, alla sua prima stagione in Italia, mise a segno 28 reti: in questo campionato, solamente l'argentino Antonio Angelillo dell' fece meglio con 33 gol (5 dei quali nella partita casalinga contro la ), stabilendo un primato tuttora in essere nei campionati di Serie A a 18 squadre. Sempre in fatto di reti, in questa stagione la , con 95 marcature all'attivo, stabil\u00ec un record ancora imbattuto nei tornei a 18 squadre. Tre furono le pi\u00f9 prolifiche coppie d'attaccanti: quella interista Angelillo-Firmani dell'Inter con 53 gol, quella fiorentina Hamrin-Montuori con 48, e quella milanista Altafini-Danova con 44.\nIl campionato inizi\u00f2 il 21 settembre 1958. Subito il Milan and\u00f2 in testa, ma alla sesta giornata la sconfitta contro il cost\u00f2 ai rossoneri il primo posto, ceduto alla Fiorentina. Due giornate dopo, il 16 novembre, i lombardi vinsero 5-4 al 90' la \"classica\" a Torino contro i campioni uscenti della , agganciando i viola in vetta. Le due squadre si alternarono in testa per tutto il girone d'andata; alla fine, il 25 gennaio 1959, il Milan fu campione d'inverno con un punto di vantaggio sui toscani. Una settimana dopo, tuttavia, le due contendenti si ritrovarono nuovamente in vetta a pari punti.\nIl girone di ritorno continu\u00f2 sulla falsariga del primo: Milan e Fiorentina si contesero il primo posto; dietro di loro, Inter e Juventus non riuscirono a raggiungerle. Il 12 aprile i rossoneri vinsero lo scontro diretto a Firenze, superando i viola e portandosi in testa; ma il pareggio interno contro la SPAL, una settimana dopo, vanific\u00f2 tutto. Per la svolta si dovette aspettare ancora una settimana: il 26 aprile furono proprio i ferraresi a cogliere un'inattesa vittoria sul campo dei gigliati, mentre il Milan pareggi\u00f2 3-3 contro il ultimo in classifica. Durante questa gara si scaten\u00f2 una rissa che mand\u00f2 in infermeria due giocatori rossoneri, ma il Giudice Sportivo non assegn\u00f2 la vittoria a tavolino al Milan; in segno di protesta il presidente dei meneghini, Andrea Rizzoli, si dimise. I rossoneri mantennero comunque il prezioso +1 in classifica fino alla fine, sicch\u00e9 i viola mollarono la presa; il 2 giugno, battendo in goleada per 7-0 l', i rossoneri si laurearono campioni d'Italia con un turno d'anticipo e tre punti di vantaggio.\nRetrocessero due squadre blasonate: per la prima volta in Serie B ci and\u00f2 il Torino, pieno di problemi economici e di conseguenza costretto, in quest'unica stagione, all'abbinamento pubblicitario con l'azienda Talmone; con i granata cadde anche la , alla sua ultima stagione in massima serie. Dopo la difficile promozione ottenuta l'anno precedente, si salv\u00f2 invece il .\nClassifica finale.\nLegenda:\nNote:\nStatistiche.\nIndividuali.\nClassifica marcatori.\nDa segnalare la cinquina messa a segno da Antonio Angelillo in Inter-Spal 8-0 della 4\u00aa giornata. Arne Selmosson fu invece autore di una quadripletta in Roma-Genoa 5-0 della 29\u00aa giornata."}
{"id": "74442", "revid": "110157", "url": "https://it.wikipedia.org/wiki?curid=74442", "title": "Serie A 1959-1960", "text": "La Serie A 1959-1960 \u00e8 stata la 58\u00aa edizione della massima serie del campionato italiano di calcio (il 28\u00ba a girone unico), disputato tra il 20 settembre 1959 e il 5 giugno 1960 e concluso con la vittoria della , al suo undicesimo titolo.\nCapocannoniere del torneo \u00e8 stato Omar S\u00edvori (Juventus) con 28 reti.\nStagione.\nDopo un anno di pausa la ritorn\u00f2 allo scudetto; accumulando vantaggio partita dopo partita la squadra bianconera super\u00f2 tutte le avversarie grazie ad un attacco che segn\u00f2 92 gol in 34 partite e port\u00f2 Omar S\u00edvori, 28 reti, e John Charles, 23, rispettivamente al primo e terzo posto della classifica cannonieri. \u00c8 da segnalare, dal punto di vista mediatico, la nascita della celebre trasmissione radiofonica \"Tutto il calcio minuto per minuto\": dopo alcune sperimentazioni nel corso del 1959, il debutto ufficiale avvenne il 10 gennaio 1960.\nIl campionato inizi\u00f2 il 20 settembre 1959, con la partenza bruciante della Juventus: al primo pareggio, impostole dall' al quarto turno, replic\u00f2 con un 7-0 all' sette giorni pi\u00f9 tardi. Con una marcia regolare evit\u00f2 il recupero del , che dopo aver battuto i bianconeri perse tre gare di fila, e pass\u00f2 indenne gli ultimi mesi dell'anno assicurandosi il primo posto alla fine del girone d'andata, il 24 gennaio 1960. I punti di vantaggio sul , secondo, erano quattro.\nDurante il ritorno la \"Vecchia Signora\" non mostr\u00f2 segni di cedimento, mentre alle sue spalle si fece strada la , arrivata a due soli punti di distacco dalla capolista vincendo lo scontro diretto del 27 marzo a Firenze; tuttavia, la Fiorentina incapp\u00f2 poi in tre pareggi di fila, con una vittoria e una sconfitta contro la . Proprio quest'ultima sconfitta della Fiorentina, il 15 maggio, permise ai bianconeri di andare a pi\u00f9 otto, ipotecando di fatto l'undicesimo titolo. La Fiorentina fu seconda in classifica per il quarto anno consecutivo.\nIl numero delle squadre retrocesse sal\u00ec a tre, come disposto dal Commissario straordinario uscente della FIGC, Bruno Zauli. Il rimase all'ultimo posto sul campo e fu successivamente condannato per il Caso Cappello, un tentativo di illecito ai danni della neopromossa : la penalizzazione cancell\u00f2 di fatto tutti i punti conquistati durante il campionato dai liguri. Retrocessero in Serie B assieme ai \"Grifoni\" anche l'Alessandria, che lasci\u00f2 in eredit\u00e0 al Milan un giovanissimo Gianni Rivera, e il Palermo, in A da un solo anno.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nDa segnalare la quadripletta messa a segno da Jos\u00e9 Altafini in Milan-Inter 5-3 della 24\u00aa giornata."}
{"id": "74452", "revid": "110157", "url": "https://it.wikipedia.org/wiki?curid=74452", "title": "Serie A 1960-1961", "text": "La Serie A 1960-1961 \u00e8 stata la 59\u00aa edizione della massima serie del campionato italiano di calcio (il 29\u00ba a girone unico), disputato tra il 25 settembre 1960 e il 10 giugno 1961 e concluso con la vittoria della , al suo dodicesimo titolo, il secondo consecutivo.\nCapocannoniere del torneo \u00e8 stato Sergio Brighenti () con 27 reti.\nStagione.\nLa del neoallenatore Gunnar Gren mantenne sulla maglia lo scudetto, ma la corsa per riuscirci si rivel\u00f2 ardua; solo il girone di ritorno permise alla \"Vecchia Signora\" di arrivare prima. Non riusc\u00ec a vincere il titolo l', guidata dall'ex-allenatore del Helenio Herrera, alla sua prima stagione a Milano.\nIl campionato inizi\u00f2 il 25 settembre 1960. I nerazzurri partirono bene, segnando 18 gol nelle prime quattro giornate. Il 23 ottobre si ritrovarono soli in testa, inseguiti da Juve e . Quando la squadra nerazzurra perse a Padova, per\u00f2, furono i capitolini a tentare la prima fuga: l'Inter li recuper\u00f2 in testa a Natale. Intanto la Juventus stava accusando una flessione; il 1\u00ba gennaio 1961 scese al sesto posto, superata anche dal , dal e dalla matricola . La Roma cal\u00f2 il ritmo e l'Inter riusc\u00ec a prendere piede: il 29 gennaio si laure\u00f2 campione d'inverno a 26 punti con un vantaggio di tre punti sul Milan e 4 sul Catania, rivelazione della prima parte torneo, che alla prima giornata di ritorno raggiunse il secondo posto in classifica.\nI bianconeri iniziarono bene il girone di ritorno, vincendo 5 partite di fila e avvicinando l'Inter. Il 12 marzo la Juventus perse contro il , ma l'Inter non seppe approfittarne e fu sconfitta dalla matricola . Fu la prima di quattro sconfitte consecutive: i nerazzurri vennero battuti anche a domicilio dal , per poi cadere nel derby e infine impattare contro la vivace del capocannoniere Brighenti (27 gol). La Juve balz\u00f2 in testa e il Milan occup\u00f2 il secondo posto.\nIl 16 aprile si gioc\u00f2 Juventus-Inter: a Torino, la partita venne sospesa per un'invasione a bordo campo da parte di tifosi entrati all'interno dello stadio senza biglietto; i nerazzurri ottennero in primo grado lo 0-2 a tavolino. La Juventus, presieduta dall'allora capo della FIGC Umberto Agnelli, present\u00f2 ricorso e, il 3 giugno \u2013 vigilia dell'ultima giornata di campionato, con l'Inter a pari punti con la Juventus (46 a testa) \u2013 la Commissione d'Appello Federale accolse il ricorso della societ\u00e0 torinese e ordin\u00f2 la ripetizione della gara, comminando ai bianconeri soltanto una multa.\nA quel punto tra le due squadre si cre\u00f2 una distanza di due punti, ma con il pareggio 1-1 in casa contro il Bari la Juventus divenne campione d'Italia perch\u00e9 l'Inter perse 2-0 a Catania, nella partita che diede origine all'espressione \"Clamoroso al Cibali!\" Il 10 giugno, in occasione del recupero di Juventus-Inter, il presidente nerazzurro Angelo Moratti ordin\u00f2 a Herrera di schierare la squadra De Martino per protestare contro la decisione di far ripetere l'incontro, accusando la CAF di aver subito l'ingerenza del presidente federale. La partita fin\u00ec 9-1 per la Juventus, con un Omar S\u00edvori che realizz\u00f2 6 gol; per i milanesi segn\u00f2 su rigore il diciottenne Sandro Mazzola, figlio di Valentino e futura bandiera nerazzurra. L'Inter chiuse il campionato al terzo posto con 44 punti, dietro anche al Milan.\nLa fin\u00ec in Serie B per la prima volta dall'introduzione del \"Girone unico\"; con i capitolini, il , che perse le ultime quattro partite e si lasci\u00f2 cos\u00ec sfuggire , Lecco e . Proprio queste tre squadre furono costrette a lottare per evitare l'ultima retrocessione. Alla fine scesero in B i pugliesi, sconfitti negli spareggi e gi\u00e0 penalizzati per il campionato successivo di 6 punti a causa di un tentativo d'illecito nella gara contro la Lazio. Questa fu la prima stagione con l'assegnazione dell'attuale trofeo del campionato di Serie A, la Coppa Campioni d'Italia.\nClassifica finale.\nLegenda:\nNote:\nNote:\nSpareggi salvezza.\nClassifica.\nLegenda:\nStatistiche e record.\nIndividuali.\nClassifica marcatori.\nDa segnalare i 6 gol messi a segno da Omar S\u00edvori in Juventus-Inter 9-1 della 28\u00aa giornata, che costituiscono il record di marcature in una singola partita di Serie A (in coabitazione con Silvio Piola). Quadriplette furono messe a segno da Eddie Firmani in Inter-Lazio 7-0 della 22\u00aa giornata e Sergio Brighenti in Sampdoria-Inter 4-2 della 26\u00aa giornata."}
{"id": "74453", "revid": "110157", "url": "https://it.wikipedia.org/wiki?curid=74453", "title": "Serie A 1961-1962", "text": "La Serie A 1961-1962 \u00e8 stata la 60\u00aa edizione della massima serie del campionato italiano di calcio (il 30\u00ba a girone unico), disputato tra il 27 agosto 1961 e il 15 aprile 1962 e concluso con la vittoria del , al suo ottavo titolo.\nCapocannonieri del torneo sono stati Jos\u00e9 Altafini (Milan) e Aurelio Milani () con 22 reti a testa.\nStagione.\nCalciomercato.\nI campioni uscenti della , preso atto del ritiro di Boniperti, si limitarono ad aggiungere il portiere Anzolin alla propria rosa. Il , salutato Liedholm, punt\u00f2 inizialmente sull'inglese Greaves: il rapporto dell'attaccante con il neoallenatore Rocco ne compromise tuttavia la permanenza in rossonero, spingendo la societ\u00e0 a sostituirlo con il brasiliano Sani gi\u00e0 nel mercato autunnale.\nL' si priv\u00f2 di Angelillo, pure tra i protagonisti delle pi\u00f9 recenti stagioni nerazzurre, cedendolo alla , assecondando le richieste del tecnico Herrera cui il centravanti era ormai inviso; sempre su indicazione del \"Mago\" fu acquistato il regista spagnolo Su\u00e1rez, mentre al reparto offensivo si aggiunse il britannico Hitchens.\nAvvenimenti.\nL'iniziale scorcio di campionato, la cui partenza fu fissata ad agosto per consentirne la chiusura anticipata in vista dei Mondiali cileni, vide l'Inter protagonista: vogliosi di riscatto dopo la beffa sub\u00ecta l'anno precedente, i nerazzurri conquistarono la vetta della classifica nel mese di ottobre. A confermarne il primato fu poi la netta affermazione nel derby d'Italia, circostanza che apr\u00ec invece una crisi nell'ambiente torinese. Con la principale candidata al ruolo di inseguitrice, gli uomini di Herrera incamerarono il titolo d'inverno distanziando di 5 punti i concittadini rossoneri.\nAll'inizio della fase di ritorno la \"Beneamata\" incapp\u00f2 in un rallentamento, certificato dalle sconfitte con la Roma e gli stessi viola. Malgrado l'affermazione nella stracittadina del 4 febbraio 1962, i nerazzurri furono temporaneamente scavalcati dal Milan che, a sua volta, nel giro di una settimana cedette il comando alla Fiorentina: a ristabilire le gerarchie fu il confronto diretto del 4 marzo, il cui esito risult\u00f2 favorevole ai meneghini. Sospinta da un filotto di vittorie \u2014 nel quale rientr\u00f2 il controverso successo a tavolino di Bergamo, assegnato per invasione di campo e senza fare ripetere l'incontro (com'era invece avvenuto per Juventus-Inter del campionato precedente) \u2014, la compagine rossonera pot\u00e9 matematicamente fregiarsi del titolo alla penultima giornata.\nStaccata di 5 lunghezze termin\u00f2 l'Inter, in un ribaltamento delle distanze che avevano chiuso il girone di andata: a condannare gli uomini di Herrera fu nuovamente un calo nella seconda parte di stagione, dopo un eccellente avvio. Ben figurarono la succitata Fiorentina e la , entrambe a ridosso delle zone di vertice; risult\u00f2 all'opposto deludente il cammino della Juventus, gi\u00e0 attardata al giro di boa e ulteriormente penalizzata dalla mediocre fase di ritorno. A cadere in Serie B furono l', parsa spacciata sin dall'inizio, nonch\u00e9 il orfano di Rocco e il , entrambe calate nelle domeniche conclusive. Dal punto di vista extracalcistico si segnal\u00f2 invece uno scandalo concernente il doping, con diverse societ\u00e0 \u2014 alcune delle quali appartenenti alla serie cadetta \u2014 coinvolte e numerosi calciatori squalificati.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nDa segnalare la quadripletta messa a segno da Jos\u00e9 Altafini in Milan-Juventus 5-1 della 12\u00aa giornata."}
{"id": "74454", "revid": "1543377", "url": "https://it.wikipedia.org/wiki?curid=74454", "title": "Salone internazionale del libro", "text": "Il Salone internazionale del libro (dal 1988 al 1998 Salone del libro, dal 1999 al 2001 Fiera del libro, dal 2002 al 2009 Fiera internazionale del libro) \u00e8 la pi\u00f9 importante manifestazione italiana nel campo dell'editoria. Si svolge al centro congressi Lingotto Fiere di Torino una volta all'anno, nel mese di maggio.\nNei m\u00b2 di spazio espositivo ospita case editrici di varie dimensioni e nelle sale convegni presenta, in base a un tema portante che varia di anno in anno, un denso calendario di conferenze, spettacoli, presentazioni di libri e iniziative didattiche. Come il Salone del libro di Parigi, si rivolge sia ai professionisti del settore sia al pubblico dei lettori. Per numero di espositori \u00e8 la seconda fiera del libro in Europa dopo la \"Buchmesse\" di Francoforte.\nL'edizione 2016 si \u00e8 svolta al Lingotto dal 12 al 16 maggio, con il tema \"Visioni\" e focus principale sulle letterature arabe, e ha chiuso con biglietti staccati, facendo registrare un aumento del 3,1% rispetto all'edizione 2015, quando erano stati . Inizialmente, contando anche gli ingressi dello stesso visitatore, erano state contate presenze.\nLa XXX edizione si \u00e8 svolta dal 18 al 22 maggio 2017. Il tema \u00e8 stato \"Oltre il confine\", sono stati i biglietti emessi, dei quali venduti per le manifestazioni culturali che come ogni anno hanno luogo a Torino durante i giorni della Fiera, e per l'evento del Salone al Lingotto. Rispetto al 2016 i numeri sono aumentati nonostante la presenza di due fattori: il primo \u00e8 che l'edizione 2017 \u00e8 stata caratterizzata da una chiusura serale anticipata rispetto alle altre edizioni e quindi sono state sottratte ben 12 ore ai cinque classici giorni rispetto agli anni precedenti; il secondo \u00e8 che diverse grandi case editrici hanno seguito l'invito dell'Associazione italiana editori di aderire alla nuova \u2013 e potenzialmente concorrenziale \u2013 proposta fieristica milanese \"Tempo di libri\", scissione poi rientrata nel 2018.\nStoria.\nDopo una riunione preparatoria con i rappresentanti di varie case editrici italiane, la proposta di tenere un salone del libro nel complesso fieristico di Torino Esposizioni fu presentata ufficialmente il 22 luglio 1987 all'Unione Industriale di Torino. I promotori dell'iniziativa erano il libraio Angelo Pezzana e l'imprenditore Guido Accornero, che all'epoca aveva acquisito il 33% della casa editrice Einaudi. Si apr\u00ec quasi immediatamente una polemica con il sindaco di Milano Paolo Pillitteri, che voleva trasferire la manifestazione a Milano, ma con l'appoggio della maggior parte dei grandi editori la sede torinese fu confermata ufficialmente il 23 settembre dello stesso anno.\n\u00ab\"Un'idea luminosa con un pizzico di follia\"\u00bb sono le parole che lo scrittore premio Nobel Josif Brodskij pronunci\u00f2 alla cerimonia inaugurale al Teatro Regio il 18 maggio 1988 in occasione dell'apertura del Salone.\nFin dalla prima edizione l'iniziativa ebbe un successo superiore alle aspettative, in curioso contrasto con la scarsa propensione alla lettura degli italiani: al primo Salone del libro, a Torino Esposizioni, parteciparono oltre cinquecento espositori e centomila visitatori.\nNel 1992, alla quinta edizione, con l'aumento del numero degli espositori e la necessit\u00e0 di introdurre spazi espositivi dedicati a nuovi settori dell'editoria (i prodotti multimediali, i fumetti e le riviste), il Salone viene trasferito al Lingotto, dopo la ristrutturazione compiuta da Renzo Piano.\nPer coordinare il programma culturale, nel 1994 viene costituita la \"Fondazione Salone del libro\" diventata successivamente \"Fondazione per il Libro, la Musica e la Cultura\", guidata da Rolando Picchioni. Dal 1998 il Salone viene ribattezzato \"Fiera del libro\" e dal 2002 \"Fiera internazionale del libro\", Dal 2009 riprende la denominazione originaria di \"Salone Internazionale del Libro\", che mantiene tuttora.\nPeriodicamente, la collocazione a Torino della Fiera / Salone del libro tornava a essere contestata: per esempio, nel 2000, dal parlamentare Marcello Dell'Utri, trovando per\u00f2 il suo equilibrio con altre manifestazioni librarie a carattere specialistico, come la \"Fiera del libro per ragazzi\" di Bologna e la \"Fiera della piccola e media editoria\" di Roma.\nNegli anni il Salone ha via via ampliato il panorama delle proprie iniziative: dal 1996 viene scelto per ogni edizione un tema conduttore per conferenze, convegni e pubblicazioni, dal 2001 sono invitati gli editori e gli scrittori di un Paese ospite: ogni anno si tengono centinaia di convegni, incontri con protagonisti di rilievo del mondo della cultura, presentazioni di novit\u00e0 editoriali, iniziative didattiche che permettono di avvicinare alla lettura bambini e ragazzi con animazioni, laboratori e spettacoli teatrali. Nel 2005 \u00e8 nata la manifestazione \"Lingua Madre\", che porta alla Fiera scrittori asiatici, africani e latino-americani, accomunati dal lavoro sperimentale e innovativo sul patrimonio della loro tradizione culturale, ed \u00e8 stato istituito lo spazio \"Book Film Bridge\", destinato alla negoziazione dei diritti audiovisivi. Nel 2006 \u00e8 nata l'area \"Oltre\", dedicata ai giovani tra i 14 e i 19 anni, e, con il progetto \"Voltapagina\", il Salone ha portato i suoi autori a lavorare assieme agli ospiti della casa di reclusione di Saluzzo in un progetto di recupero e integrazione attraverso la lettura. Nel 2007 \u00e8 la volta del \"Bookstock Village\", lo spazio per i lettori dall'infanzia alla laurea, che unisce in un intero padiglione l'esperienza maturata dallo \"Spazio Ragazzi\" e dallo spazio \"Oltre\" con una forte attenzione ai nuovi linguaggi espressivi e alle tecnologie multimediali. Per i bibliofili il Salone Internazionale del Libro \u00e8 un'occasione che permette di vagare per ore tra grandi editori, scrittori e giornalisti in giro per la manifestazione e piccole case editrici altrimenti introvabili, libri antichi e fumetti.\nNel 2010 il Salone ha istituito il Premio Salone Internazionale del Libro: riconoscimento, assegnato attraverso il voto elettronico dei visitatori e degli espositori, a un grande maestro della letteratura internazionale che - nell'autunno successivo al Salone - dedica al pubblico e agli studenti del Piemonte un ciclo di incontri e lezioni. Le due edizioni del Premio sono andate ad Amos Oz nel 2010 e nel 2011 a Javier Cercas.\nNella primavera 2016 entrano nella compagine societaria della Fondazione per il Libro, la Musica e la Cultura - quali nuovi Soci Fondatori - il Ministero dei beni e delle attivit\u00e0 culturali e del turismo, il Ministero dell'istruzione, dell'universit\u00e0 e della ricerca e Intesa Sanpaolo; conseguentemente viene modificato lo statuto. Presidente designato \u00e8 Massimo Bray.\nDopo 18 edizioni guidate dallo scrittore Ernesto Ferrero, dall'edizione 2017 \u00e8 nominato nuovo Direttore editoriale lo scrittore premio Strega Nicola Lagioia. Nell'autunno 2016 il Salone di Torino stringe accordi di collaborazione con Bologna Children's Book Fair e il Salon du Livre et de la presse jeunesse di Montreuil (F) per sviluppare progetti comuni.\nEdizioni.\nL'edizione 2005, dedicata al tema del sogno, ha presentato i Giochi olimpici invernali del 2006 con il progetto \"Ti legger\u00f2 i Giochi\", e ha lanciato la manifestazione Lingua Madre.\nLe edizioni 2006 e 2007 hanno celebrato rispettivamente l'apertura e la chiusura dell'anno di Torino Capitale Mondiale del Libro, proclamato dall'UNESCO e iniziato il 23 aprile 2006.\nL'edizione 2007 ha celebrato il ventennale.\nL'edizione 2008 ha avuto come paese ospite Israele, scelta che ha prodotto vivaci contestazioni e inviti al boicottaggio della Fiera da parte dei sostenitori della causa palestinese; gli organizzatori dell'evento, nel rispondere alle critiche, hanno ribadito che ad essere celebrata nella Fiera \u00e8 la cultura letteraria dei paesi ospiti e non la loro politica. Sempre nell'edizione del 2008 la Fiera \u00e8 stata inaugurata, per la prima volta, direttamente dal Presidente della Repubblica Giorgio Napolitano.\nLa XXII edizione si \u00e8 svolta al Lingotto dal 14 al 18 maggio 2009 e ha avuto come paese ospite l'Egitto. Tra gli ospiti dell'edizione 2009, Khaled Al Khamissi e Nawal al-Sa'dawi.\nLa XXIII si \u00e8 tenuta dal 13 al 17 maggio 2010 e ha avuto l'India come Paese ospite.\nLa XXIV edizione si \u00e8 svolta dal 12 al 16 maggio 2011 e ha avuto come Paese ospite la Russia. Quale contributo alle celebrazioni per il 150\u00b0 dell'Unit\u00e0 d'Italia, il Salone 2011 ha organizzato e ospitato all'Oval Lingotto la mostra \"1861-2011. L'Italia dei Libri\": un percorso multimediale dedicato ai grandi libri, autori, editori, fenomeni editoriali che hanno accompagnato il secolo e mezzo di storia unitaria, con uno sguardo al futuro del libro digitale e dell'e-book. La mostra \"1861-2011. L'Italia dei Libri\" \u00e8 stata successivamente riallestita alla Biblioteca Nazionale Universitaria di Torino, alla Biblioteca Nazionale di Bari, alla Biblioteca Nazionale Centrale di Firenze, alla Galleria d'Arte Moderna di Palermo, all'Istituto Italiano di Cultura di Budapest e al chiostro di Sant'Ivo alla Sapienza di Roma.\nFra gli scrittori italiani presenti all'edizione 2011 del Salone Internazionale del Libro, Roberto Alajmo, Daria Bignardi, Pietrangelo Buttafuoco, Mario Desiati, Umberto Eco, Giorgio Faletti, Paolo Giordano, Valerio Magrelli, Marco Malvaldi, Margaret Mazzantini, Federico Moccia, Michela Murgia, Antonio Pennacchi, Igiaba Scego, Flavio Soriga, Susanna Tamaro, Muhammad Ali Taha e molti altri. Presente al Salone anche una delegazione di autori rumeni.\nL'edizione 2012, dedicata al tema \"Primavera digitale\", \u00e8 stata inaugurata dal ministro del welfare Elsa Fornero. L'edizione 2012 celebra il venticinquennale della manifestazione con una mostra organizzata assieme al \"Circolo dei lettori\" di Torino, dedicata ai 25 oggetti simbolo dei cambiamenti sociali, economici, artistici e culturali di Torino a partire dal 1988, anno del primo Salone. Tra gli ospiti dell'edizione 2012, Henning Mankell, Elizabeth Strout, Tahar Ben Jelloun, Amitav Ghosh, Christopher Paolini, Patrick McGrath, Hans Magnus Enzensberger, Bj\u00f6rn Larsson, Margot Steadman, Carla Guelfenbein, Luis Sep\u00falveda, Mark Allen Smith. I paesi ospiti (Romania e Spagna) sono stati rappresentati, tra gli altri, da Norman Manea, Ana Blandiana, Mircea C\u0103rt\u0103rescu, Matei Vi\u0219niec, Ruxandra Cesereanu, Nichita Danilov, Ileana Malancioiou, Mircea Dinescu, Ion Muresau, Dan Lungu, Rasvan Popescu, Fernando Savater, Javier Cercas, Julio Llamazares, Olga Merino, Alfonso Mateo Sagasta, J.A Gonzalez Sainz, Augustin Fernandez Mallo, Arturo P\u00e9rez Reverte, Alicia Gim\u00e9nez-Bartlett. Tra gli ospiti italiani, le lezioni magistrali sono state affidate a Claudio Magris, Alessandro Baricco, Enzo Bianchi, Erri De Luca, Raffaele La Capria, Philippe Daverio, Vittorio Sgarbi, Haim Baharier, Andrea Moro.\nPer il 2013 il paese ospite \u00e8 stato il Cile e si sono svolte iniziative a sostegno dei piccoli editori, mentre per il 2014 \u00e8 stato il Vaticano. All'edizione 2014 ha debuttato il padiglione di \"Officina. Editoria di Progetto\", curato dallo scrittore Giuseppe Culicchia e dedicato ai piccoli e medii editori indipendenti. Paese ospite della XXVIII edizione, che si \u00e8 tenuta dal 14 al 18 maggio 2015, \u00e8 stata la Germania. A inaugurarla \u00e8 stato il presidente della Repubblica Sergio Mattarella, alla sua prima visita ufficiale a Torino. Nel 2016, a seguito del ritiro dell'invito di Paese ospite all'Arabia Saudita, si \u00e8 optato per un \"focus\" sulla letterature araba dal Maghreb all'Iraq.\nPer l\u2019edizione del 2017, tenutasi dal 18 al 22 maggio, gli Stati Uniti sono stati scelti come paese ospite; mentre nel 2018 sar\u00e0 la Francia con le sue radici culturali a rappresentare il punto di partenza per approfondimenti e riflessioni che come ogni anno le iniziative del Salone vogliono stimolare. Il tema sar\u00e0 \u201cUn giorno, tutto questo\u201d, che, insieme alle cinque domande che il comitato editoriale degli organizzatori della Fiera ha preparato, invita a un\u2019indagine profonda incentrata sul futuro. Gli interrogativi (\u201cChi voglio essere? Perch\u00e9 mi serve un nemico? A chi appartiene il mondo? Dove mi portano spiritualit\u00e0 e scienza? Che cosa voglio dall\u2019arte: libert\u00e0 o rivoluzione?\u201d) sono stati inviati ai maggiori intellettuali del paese i quali risponderanno nella modalit\u00e0 desiderata (parole, immagini, suono) mettendo a disposizione il loro sguardo critico e attento.\nIl Salone Internazionale del Libro si tiene nei padiglioni 1, 2, 3 e 5 di Lingotto Fiere, in via Nizza 280 a Torino (nel 2011 anche all'Oval), e in contemporanea altre iniziative legate al mondo dell'editoria come il Salone Off e il Salone Off 365 si svolgono sull'intero territorio di Torino e della sua citt\u00e0 metropolitana.\nL'inchiesta della procura torinese e il processo.\nLe edizioni del Salone dal 2010 al 2015 sono state passate al setaccio dalla procura della Repubblica di Torino, che ha condotto un'estesa indagine ipotizzando i reati di peculato, turbativa d'asta e falso ideologico in atto pubblico. Tra i ventinove destinatari dell'avviso di chiusura indagini, emesso il 17 gennaio 2019, figurano l'ex presidente della fondazione Rolando Picchioni (gi\u00e0 condannato a due anni di reclusione per calunnia nel 2016), l'ex sindaco Piero Fassino, l'assessore regionale alla cultura \"pro tempore\" Antonella Parigi e il suo predecessore Michele Coppola.\nIl 2 ottobre 2020 Fassino e Parigi sono rinviati a giudizio con l'accusa di turbativa d'asta nel bando di assegnazione del Salone per il triennio 2016-2018, Picchioni per peculato, mentre per Coppola \u00e8 stata richiesta l'archiviazione; apertura del processo calendarizzata per il 17 maggio 2021.\nL'edizione straordinaria in live streaming.\nDa gioved\u00ec 14 a domenica 17 maggio 2020, a causa del rinvio della manifestazione fieristica per la pandemia di COVID-19, sar\u00e0 eccezionalmente organizzata un'edizione straordinaria che presenter\u00e0 eventi gratuiti in \"live streaming\"\ncon ospiti italiani e internazionali.\nValutato positivamente il successo dell'iniziativa, il mese successivo \u00e8 stato presentato un nuovo format sperimentale comprensivo di sei appuntamenti \"online\" in seconda serata.\nL'edizione 2021.\nCon il titolo di \"Vita Supernova\", il Salone Internazionale del Libro di Torino, \u00e8 tornato in presenza per la sua XXXIII edizione, che si \u00e8 tenuta presso il Lingotto Fiere dal 14 al 18 ottobre 2021.\n\"Salone Off\" e \"Salone Off 365\".\nDal 2004 la Fondazione per il Libro, la Musica e la Cultura organizza negli stessi giorni del Salone al Lingotto il Salone Off, con l'obiettivo di portare i libri e gli autori del Salone in luoghi canonici e non: scuole, biblioteche, centri di quartiere, musei, teatri, ospedali, case popolari, impianti sportivi, centri di protagonismo giovanile, botteghe, mercati, strade, piazze, parchi e giardini. Il Salone Off ha toccato nel 2014 tutte le dieci Circoscrizioni di Torino: 1 (Centro, Crocetta); 2 (Santa Rita, Mirafiori Nord), 3 (San Paolo, Cenisia, Pozzo Strada, Cit Turin); 4 (San Donato, Campidoglio, Parella), 5 (Borgo Vittoria, Madonna di Campagna, Lucento, Vallette); 6 (Barriera di Milano, Regio Parco, Barca, Bertolla, Falchera, Rebaudengo, Villaretto); 7 (Aurora, Vanchiglia, Sassi, Madonna del Pilone); 8 (San Salvario, Cavoretto, Borgo Po); 9 (Nizza Millefonti, Lingotto, Filadelfia); 10 (Mirafiori Sud), e importanti centri dell'hinterland come Chivasso, Nichelino, Moncalieri, Orbassano, Pinerolo, Rivoli, Settimo Torinese. Il Salone Off offre ogni anno circa 500 appuntamenti in oltre 200 luoghi: il programma parte gi\u00e0 alcuni giorni prima dell'apertura del Lingotto, ed \u00e8 quanto di pi\u00f9 vario, prevedendo incontri con gli autori, spettacoli teatrali, concerti, bookcrossing, passeggiate musicali e letterarie, maratone di lettura, flashmob, cacce al tesoro, laboratori per bambini, attivit\u00e0 legate all'ambiente, mostre, show-cooking con celebri chef, piccole fiere del libro, colazioni letterarie.\nDal 2014 il programma del Salone Off si estende a tutto l'arco dell'anno con il Salone Off 365: un calendario di incontri con celebri autori in sedi diverse della citt\u00e0 (biblioteche, scuole,), solitamente con un incontro dedicato al pubblico generalista e uno all'interno di un istituto scolastico riservato agli studenti, sempre preceduti dall'approfondimento da parte di gruppi di lettura e realizzati in collaborazione con le Circoscrizioni di Torino, le Biblioteche civiche torinesi, la Scuola Holden, le librerie torinesi e associazioni diverse. Fra gli autori intervenuti al Salone Off 365 Tahar Ben Jelloun, Massimo Recalcati, \u02bfAl\u0101\u02be al-Asw\u0101n\u012b, Jeffery Deaver, Anna Todd, Susan Vreeland, Lucia Annibali e numerosi altri. Nel 2017, con la direzione di Nicola Lagioia, il programma del Salone Off 365 vede ospiti quali il premio Pulitzer per la poesia Philip Schultz, Patti Smith e il premio Nobel per la letteratura Svjatlana Aleksievi\u010d.\nOrganizzatori.\nEnte promotore: Associazione \"Torino, la citt\u00e0 del libro\"\nOrganizzazione edizione 2019: Associazione \"Torino, la citt\u00e0 del libro\" e Fondazione circolo dei lettori per quanto riguarda l'aspetto culturale\nSede espositiva: Lingotto Fiere - GL Events Italia"}
{"id": "74455", "revid": "29348408", "url": "https://it.wikipedia.org/wiki?curid=74455", "title": "Salone del libro", "text": ""}
{"id": "74456", "revid": "661526", "url": "https://it.wikipedia.org/wiki?curid=74456", "title": "Fiera del libro", "text": ""}
{"id": "74458", "revid": "110157", "url": "https://it.wikipedia.org/wiki?curid=74458", "title": "Serie A 1962-1963", "text": "La Serie A 1962-1963 \u00e8 stata la 61\u00aa edizione della massima serie del campionato italiano di calcio (il 31\u00ba a girone unico), disputato tra il 16 settembre 1962 e il 26 maggio 1963 e concluso con la vittoria dell', al suo ottavo titolo.\nCapocannonieri del torneo sono stati Pedro Manfredini () e Harald Nielsen () con 19 reti a testa.\nStagione.\nAntefatti.\nCome spesso accadeva nei campionati successivi ai Mondiali, le squadre vennero rifondate o integrate con elementi emersi durante la competizione; cos\u00ec, mentre (tra le novit\u00e0, Del Sol, Amaro e l'allenatore brasiliano Amaral, che rimodul\u00f2 la squadra sulla base del 4-2-4) e (che acquist\u00f2 il promettente Germano) ingaggiarono una lunga e vana battaglia per Amarildo, la si aggiudic\u00f2 uno dei protagonisti della battaglia di Santiago, il cileno Jorge Toro, e il giovane verdeoro China; il punt\u00f2 invece sul completo centrocampista dell' Haller.\nPi\u00f9 defilata l', che pesc\u00f2 soprattutto dal campionato italiano (Burgnich, Maschio, Di Giacomo), lanciando stabilmente tra i titolari anche l'emergente Facchetti, terzino con ottime doti offensive, e il primogenito di Valentino Mazzola, il promettente Sandro. Importante riconferma fu poi quella di Helenio Herrera: l'allenatore franco-argentino, che aveva chiesto la risoluzione del contratto coi nerazzurri dopo che Angelo Moratti ebbe lasciato temporaneamente la presidenza per motivi di salute, era approdato sulla panchina della Nazionale spagnola; tuttavia, al termine della Coppa del Mondo 1962, egli fu riaccolto a Milano quando Edmondo Fabbri gi\u00e0 era pronto ad insediarsi all'Inter.\nIl campionato.\nPer le grandi squadre l'inizio del campionato non fu particolarmente esaltante; dei tentennamenti di Inter e Milan e dei rovesci di Juventus e (rimontata dal redivivo al debutto) approfittarono la sorpresa e, soprattutto, il Bologna che, in testa a partire dalla sesta giornata, respinse i tentativi di aggancio da parte del e del vivace . A novembre tocc\u00f2 alla ritrovata Juventus, che nelle prime giornate era partita male (un punto in tre gare), tentare e riuscire nell'aggancio ai rossobl\u00f9. Il 23 dicembre i bianconeri vennero per\u00f2 sopraffatti dall'Inter, che vinse lo scontro diretto. Un doppio pareggio intralci\u00f2 la corsa nerazzurra e, il 13 gennaio, fu la Juve a terminare il girone d'andata in testa con un punto di vantaggio sui rivali, due sul Bologna e quattro sulla Lanerossi Vicenza. Zoppicante il cammino del Milan campione uscente, distratto dal felice percorso in Coppa dei Campioni e che rinunci\u00f2 presto a Germano, mentre sul fondo si arrabattavano il , il e la deludente Sampdoria.\nL'aggancio dell'Inter sulla Juventus arriv\u00f2 infine il 3 febbraio 1963. Successivamente, dopo un mese di coabitazione al primo posto, i torinesi persero il derby e l'Inter balz\u00f2 in testa: non lasci\u00f2 pi\u00f9 la prima posizione, aument\u00f2 il suo vantaggio e termin\u00f2 il campionato a quattro punti di distanza dalla Juventus. Il 5 maggio la capolista perse seccamente sul campo della , ma risult\u00f2 essere matematicamente campione d'Italia; fu dunque il primo scudetto dell'era Moratti-Allodi (e ottavo della storia interista), arrivato su rimonta dopo che nei due tornei precedenti erano stati proprio i nerazzurri ad essere superati. A contribuire in modo decisivo alla vittoria fu la difesa, gi\u00e0 distintasi nei due precedenti tornei: Herrera punt\u00f2 in questa stagione su un modulo maggiormente affine al catenaccio.\nSul fondo, Sormani trascin\u00f2 il ad una tranquilla salvezza, mentre si verific\u00f2 una lotta serrata tra i club di tre citt\u00e0 di mare per evitare la Serie B. Un buon girone di ritorno permise alla Sampdoria di emergere finalmente dal fondo della classifica, dove il croll\u00f2 per primo, presto seguito dal Venezia. All'ultima giornata, il perse contro l' e venne superato in extremis dal Genoa, ritornando cos\u00ec tra i cadetti dopo un solo anno. Si salvarono le altre due neopromosse, lo stesso Genoa ed il Modena; i capocannonieri furono Harald Nielsen del Bologna e Pedro Manfredini della Roma, con 19 reti.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 741 gol (di cui 13 su autorete e 50 su calcio di rigore) da 184 diversi giocatori, per una media di 2,42 gol a partita. I risultati di due partite, Venezia-Milan (2-1 sul campo, assegnato lo 0-2 per l'infortunio occorso a David, colpito da una bottiglia) e Napoli-Modena (sospesa sullo 0-2) furono decretati dal giudice sportivo.&lt;br&gt;Da segnalare la quadripletta messa a segno da Kurt Hamrin in Fiorentina-Genoa 5-0 della 9\u00aa giornata.&lt;br&gt;Di seguito, la classifica dei marcatori."}
{"id": "74464", "revid": "1543377", "url": "https://it.wikipedia.org/wiki?curid=74464", "title": "OCaml", "text": "OCaml \u00e8 un avanzato linguaggio di programmazione appartenente alla famiglia di linguaggi di programmazione ML. \u00c8 sviluppato e distribuito come \"software\" open source dalla \nINRIA.\nO'Caml \u00e8 stato creato nel 1996 come successore del CAML. Tra i suoi autori si ricordano Xavier Leroy, Jerome Vouillon e Damien Doligez.\nLa sigla \"CAML\" originariamente derivava da \"Categorical Abstract Machine Language\", mentre la \"O\" iniziale \u00e8 stata aggiunta per sottolineare l'estensione ad oggetti del nuovo linguaggio.\nO'Caml condivide le caratteristiche dei linguaggi funzionali e di quelli imperativi, ma contiene elementi di programmazione orientata agli oggetti e alcune differenze sintattiche.\nCaratteristiche.\nOCaml si distingue dagli altri linguaggi della famiglia ML per le prestazioni. Il sistema di \"runtime\" \u00e8 stato progettato per essere veloce, efficiente ed avere poche richieste di memoria. O'Caml fornisce un compilatore in \"bytecode\", un interprete a riga di comando e un compilatore di codice nativo ottimizzato. Il codice generato dal compilatore nativo \u00e8 tipicamente paragonabile al C/C++ nell'efficienza algoritmica.\nCaratteristiche molto potenti del linguaggio sono un sistema di tipi statico, la deduzione del tipo delle variabili, il polimorfismo parametrico, la \"tail recursion\", il \"pattern matching\",\nle \"first class lexical closures\", l'uso dei functors (parametric modules), la gestione delle eccezioni, e un garbage collection incrementale. \u00c8 anche molto conciso nella sintassi. Il sistema ad oggetti fornisce ereditariet\u00e0 multipla, costruzione diretta di oggetti (specificando i metodi che sono unici per quell'oggetto) o da classi, e structural subtyping (oggetti sono di tipo compatibile se i loro metodi sono compatibili, a prescindere da cosa siano derivati).\nLe caratteristiche di OCaml sono bilanciate tra l'espressivit\u00e0 e le nuove caratteristiche da una parte e la facilit\u00e0 di interfacciamento con sistemi e librerie preesistenti dall'altra. OCaml contiene il supporto per funzioni comuni ad altri linguaggi, come codice_1 e per interfacce esterne che permettono un facile linking con primitive C, incluso il supporto per la gestione efficiente di array di numeri in un formato compatibile sia con il C/C++ che con il Fortran.\nIl software fornito a corredo di OCaml prevede un potente preprocessore (che permette estensioni sintattiche), un debugger (che permette l'analisi a ritroso degli errori), un generatore di documentazione, un profiler e altre numerose librerie di uso comune. Il compilatore \u00e8 disponibile per un numero di piattaforme elevato, incluso Unix, Windows e Macintosh, con la possibilit\u00e0 di generare codice nativo per tutte le principali architetture (IA-32, PowerPC, AMD64, SPARC, IA-64, Alpha, HP-PA, MIPS, StrongARM), fornendo cos\u00ec una buona portabilit\u00e0.\nUso.\nOCaml \u00e8 usato in un gran numero di applicazioni, che includono sistemi per provare teoremi e per analizzare programmi. \u00c8 usato anche in applicazioni come MLDonkey (un popolare programma P2P che supporta numerosi protocolli) e Unison File Synchronizer.\nProgrammi scritti in OCaml hanno vinto ripetutamente il \nICFP programming contest.\nEsempi di codice.\nHello, world!\nIl seguente esempio stampa il testo \"Hello world\".\nlet main () =\n print_endline \"Hello World\";;\nil codice pu\u00f2 essere compilato in un codice di tipo bytecode eseguibile:\n $ ocamlc hello.ml -o hello\no compilato in un codice ottimizzato per l'architettura in uso:\n $ ocamlopt hello.ml -o hello\nil tutto pu\u00f2 essere eseguito tramite:\n $ ./hello\nSomma di una lista di interi.\nLe liste sono uno dei tipi fondamentali in OCaml, il seguente codice spiega come eseguire la somma in maniera ricorsiva di una lista di interi.\nLa funzione sum scorre sequenzialmente tutti gli elementi della lista data in input col parametro lst, ne restituisce la somma sotto forma di intero.\nlet rec sum = function\n | [] -&gt; 0\n | x::xs -&gt; x + sum xs;;\n # sum [1;2;3;4;5];;\n - : int = 15\nFattoriale.\nlet rec fact = function\n | 0 -&gt; 1\n | n -&gt; n * fact (n - 1);;\n99 bottiglie di birra.\nopen Printf \nlet bottiglie = function\n | 0 -&gt; \"non c'e' nessuna bottiglia di birra\"\n | 1 -&gt; \"c'e' una bottiglia di birra\"\n | n -&gt; sprintf \"ci sono %d bottiglie di birra\" n\nlet verso n =\n let corrente = bottiglie n and prossimo = bottiglie (n - 1) in\n let primaLinea = sprintf \"%s sulla parete, %s.\\n\" corrente corrente in\n let secondaLinea = \"Prendine una, passala in giro,\\n\" in\n let terzaLinea = sprintf \"e %s sulla parete!\\n\" prossimo in\n primaLinea ^ secondaLinea ^ terzaLinea \nlet cantaCanzone () =\n for n = 99 downto 1 do\n print_endline (verso n)\n done;; \ncantaCanzone()"}
{"id": "74466", "revid": "339392", "url": "https://it.wikipedia.org/wiki?curid=74466", "title": "O'Caml", "text": ""}
{"id": "74470", "revid": "219110", "url": "https://it.wikipedia.org/wiki?curid=74470", "title": "GTK (toolkit)", "text": "GTK (in passato GTK+, acronimo che sta per GIMP ToolKit) in informatica, \u00e8 un toolkit (insieme di strumenti, di cui il principale \u00e8 la libreria libgtk) per la creazione di interfacce grafiche. Sviluppato in C, supporta nativamente l'ambiente grafico X Window System, Wayland e Microsoft Windows. \u00c8 software libero (parte del progetto GNU) secondo la licenza LGPL.\nIl toolkit, progettato inizialmente come ausilio alla programmazione per il noto programma di grafica GIMP, ha acquisito popolarit\u00e0 scavalcando Motif e divenendo parte fondamentale dell'ambiente desktop GNOME.\nEvoluzione storica.\nGTK+ 2.\nGTK+ 2 si \u00e8 sviluppata con l'intenzione di sostituire e migliorare la GTK+. Tra le nuove caratteristiche, inserite gradualmente gi\u00e0 dalla GTK+ originale, si segnalano:\nTuttavia, GTK+ 2 non \u00e8 compatibile con GTK+ 1, ed i programmatori devono migrare il loro vecchio codice.\nA partire dalla versione 2.8, GTK+ 2 dipende dalla libreria Cairo per il rendering dell'interfaccia mediante grafica vettoriale 2D.\nGTK+ 3.\nLa versione 3 \u00e8 stata rilasciata il 10 febbraio 2011 e include la seguenti caratteristiche salienti:\nGTK 4.\nRilasciato nel settembre del 2020, rappresenta l'ultimo sviluppo di GTK. La nuova versione include un nuovo motore di rendering Vulkan e OpenGL, migliora il supporto per Wayland e migliori performance.\nCaratteristiche.\nAspetto.\nL'utente finale pu\u00f2 configurare l'aspetto dell'interfaccia a suo piacimento grazie alla possibilit\u00e0 di cambiare il tema utilizzato. Si possono cos\u00ec emulare le sembianze di altre librerie o di altri ambienti, tra i quali Windows 95, Motif, Qt o NeXTSTEP. I temi possono essere configurati dalla versione 3 tramite CSS e possono gestire bordi arrotondati, animazioni e trasparenze.\nGtkBuilder \u00e8 il sistema per realizzare il layout delle interfacce grafiche senza scrivere codice. L'interfaccia grafica dell'applicazione \u00e8 descritta in XML, il file viene caricato all'avvio dell'applicazione e crea tutti gli oggetti grafici. L'editor Glade permette di costruire l'interfaccia grafica in modo WYSIWYG. I file di interfaccia XML sono indipendenti dal linguaggio usato dall'applicazione.\nCodice non collegato alla grafica.\nGTK inizialmente conteneva alcune funzioni di utilit\u00e0 che non riguardavano strettamente la grafica, come la fornitura di strutture dati, liste concatenate ed alberi binari. Tali utilit\u00e0 generali, insieme al sistema a oggetti chiamato GObject, ora sono migrati in una libreria separata, GLib, che i programmatori possono comunque utilizzare per sviluppare codici che non necessitano di una interfaccia grafica. Un tipico esempio di questo approccio \u00e8 il progetto GStreamer. La libreria GLib \u00e8 mantenuta dagli stessi sviluppatori di GTK.\nPer la sua estendibilit\u00e0, portabilit\u00e0 e bont\u00e0 tecnica \u00e8 stata scelta come componente per altri widget toolkit, come wxWidgets.\nLinguaggio.\nGTK usa il linguaggio di programmazione C esteso, grazie a GLib e GObject, al paradigma della programmazione orientata agli oggetti. GTK fornisce binding per linguaggi come il C++, il Perl, il Ruby, il Java e Python (PyGTK). Altri hanno aggiunto anche il supporto ad altri linguaggi come Ada, Fortran, D, Haskell, Pascal, PHP, Pike e C# grazie a Mono (Gtk#). \u00c8 anche possibile usare l'HTML5 come output, visualizzando l'interfaccia su browser.\nPiattaforme supportate.\nIn origine il toolkit GTK era destinato solo all'X Window System, che comunque rimane la piattaforma di riferimento. Attualmente pu\u00f2 essere installato su Microsoft Windows (dalla versione 2.8 \u00e8 richiesto Windows 2000 o superiore), DirectFB, e Quartz (Mac OS X Tiger o superiore, ancora in sviluppo) e anche col nuovo protocollo grafico di riferimento su GNU/Linux Wayland.\nUtilizzo.\nAmbienti che usano GTK.\nLe librerie GTK sono parte integrante del progetto GNOME e sono perci\u00f2 le fondamenta dell'interfaccia utente di ogni programma sviluppato per GNOME. La versatilit\u00e0 e la relativa leggerezza hanno consentito alle GTK+ di essere alla base di altri desktop environment considerati pi\u00f9 \"leggeri\". Infatti esiste una versione di GNOME dedicata agli ambienti embedded GNOME Mobile.\nAd oggi sono usate per i seguenti ambienti:\nNon \u00e8 necessario usare questi ambienti grafici per eseguire programmi GTK. Se un programma richiede le librerie e queste sono installate, pu\u00f2 funzionare anche su altri ambienti basati su X11, come KDE; Questo comprende Mac OS X se X11.app \u00e8 installato. GTK pu\u00f2 funzionare anche su Microsoft Windows, ed \u00e8 utilizzato da alcune popolari applicazioni cross-platform come GIMP e Pidgin. wxWidgets, un cross-platform GUI toolkit, usa GTK su tutti i sistemi Unix. Alcuni port tra i pi\u00f9 insoliti sono DirectFB e ncurses.\nApplicazioni scritte con l'uso di GTK.\nAlcune significative applicazioni multipiattaforma con codice aperto che usano GTK come toolkit per widget:"}
{"id": "74471", "revid": "339392", "url": "https://it.wikipedia.org/wiki?curid=74471", "title": "Ocaml", "text": ""}
{"id": "74475", "revid": "126257", "url": "https://it.wikipedia.org/wiki?curid=74475", "title": "Franz Marc", "text": "\u00c8 considerato uno dei pittori pi\u00f9 rappresentativi del XX secolo e uno dei pi\u00f9 rilevanti rappresentanti dell'espressionismo tedesco.\nBiografia.\nFranz nacque dal pittore Wilhelm Marc e da sua moglie Sophie Maurice, dalla quale ricevette una severa formazione calvinista insieme a suo fratello Paul. Per breve tempo coltiv\u00f2 l'idea di diventare pastore. Nel 1899 inizi\u00f2 gli studi alla facolt\u00e0 di filosofia all'Universit\u00e0 Ludwig Maximilian di Monaco, ma nel 1900 decise di iscriversi all'Accademia delle belle arti di Monaco e di darsi alla pittura e allo sport.\nFece diversi viaggi; i pi\u00f9 importanti per lui furono i due soggiorni a Parigi del 1903 e del 1907. Tornato dalla prima visita, Marc lasci\u00f2 l'accademia. La seconda esperienza lasci\u00f2 tracce ancora pi\u00f9 evidenti con lo studio dell'opera di Van Gogh. Nel corso di questi anni dipinse prevalentemente paesaggi e ritratti, lavorando tra Monaco, Indersdorf e Kochel; si dedic\u00f2 anche all'illustrazione di libri e diede lezioni private per sostentarsi.\nNel 1910 Marc s\u00ec trasfer\u00ec a Sindelsdorf e sald\u00f2 importanti amicizie con August Macke, Helmut Macke e il figlio del noto collezionista Bernhard Koehler, che diverr\u00e0 un sistematico acquirente delle sue opere. Nello stesso anno tenne la sua prima mostra personale presso la Kunsthandlung Brakl di Monaco ed entr\u00f2 in contatto con i membri della Neue K\u00fcnstlervereinigung M\u00fcnchen (NKM) dopo aver visitato la loro mostra presso la Galerie Tannhauser. Riusc\u00ec infine ad entrare nel gruppo, venendo cos\u00ec a contatto con i suoi principali esponenti: Vasilij Kandinskij, Alexej von Jawlensky, Alfred Kubin, Alexander Kanoldt e Marianne von Werefkin.\nQuesta esperienza dur\u00f2 solamente un anno, perch\u00e9 quando alla terza mostra del gruppo la giuria rifiut\u00f2 l'opera astratta di Kandinskij \"Komposition V\", Marc e Kandinskij abbandonarono la NKM, fondando alla fine del 1911 Der Blaue Reiter (Il cavaliere azzurro), gruppo artistico che si proponeva di pubblicare annualmente l'omonimo almanacco. Usc\u00ec un solo numero nel 1912, alla cui redazione presero parte anche Macke e Paul Klee. Marc prese parte alla mostra del gruppo che si tenne a Monaco il 18 dicembre 1911. Nello stesso anno spos\u00f2 a Londra la pittrice Maria Franck. Partecip\u00f2 in seguito a tutte le mostre del gruppo e nel 1913 anche a quella di Berlino nella galleria \u201cDer Sturm\u201d nell'ambito del \u201cPrimo salone autunnale tedesco\u201d, dove espose importanti quadri dell'ultima produzione che ottennero grande successo.\nNel 1912 venne invitato a far parte del comitato organizzativo del \"Sonderbund\", a Colonia. Qui ebbe anche occasione di visitare una mostra dedicata al futurismo. Per qualche tempo soggiorn\u00f2 in Tirolo, prima di stabilirsi a Ried nel 1914, nei pressi di Benediktbeuern (Baviera).\nNel 1914, allo scoppio della prima guerra mondiale, Marc si arruol\u00f2 come volontario. Al fronte realizz\u00f2 schizzi e aforismi, raccolti nei volumi \"Briefe aus dem Felde\" e \"Aufzeichnungen und Aphorismen\". Nel 1916 fu esentato dal servizio militare per meriti artistici, ma proprio nell'ultimo giorno di servizio, il 4 marzo, mentre stava compiendo una ricognizione a cavallo, cadde colpito da due schegge di granata nei pressi di Verdun. Fu sepolto a Gussainville fino al 1917, quando la moglie Maria ne trasfer\u00ec le spoglie a Kochel am See.\nStile.\nMarc cerca di entrare in sintonia con le scosse panteistiche e gli avvallamenti di sangue nella natura, negli alberi, negli animali, nell'aria .\nEgli vede nell'animale una metafora di purezza e innocenza; usa isolare la creatura in un contesto rurale. Il suo obiettivo \u00e8 l'\"animalizzazione dell'arte\". Di conseguenza, esamina in dettaglio i \"meccanismi interni\" degli animali: questo ha portato a riflettere su come un cavallo, un'aquila, un capriolo o un cane vedono il mondo e al tentativo di proporre l'immagine del paesaggio cos\u00ec come visto dall'animale invece che come lo vediamo noi con i nostri occhi.\nD'altra parte, i suoi obiettivi non sono la ricerca della linea di un dipinto animale specifico. Egli cerca uno stile buono, puro e chiaro in cui almeno una parte di ci\u00f2 che ha da dire possa emergere completamente.\nMarc d\u00e0 grande importanza al colore: a questo proposito afferma che quasi tutti i tedeschi commettono l'errore di riprodurre il colore che un oggetto prende esposto alla luce, mentre il colore \u00e8 qualcosa di diverso che con la luce, intesa come illuminazione, non ha niente a che fare.\nBlu \u00e8 il principio maschile e spirituale. Giallo \u00e8 il principio femminile, gentile, allegro e sensuale. Il rosso, brutale e pesante, deve essere combattuto e superato dagli altri due.\nOpere.\nMarc dipingeva animali che avevano per lui valore simbolico, espressione divina come il colore. All'inizio influenzato da van Gogh, in seguito dall'Orfismo parigino."}
{"id": "74483", "revid": "1297", "url": "https://it.wikipedia.org/wiki?curid=74483", "title": "Anturio", "text": ""}
{"id": "74485", "revid": "554814", "url": "https://it.wikipedia.org/wiki?curid=74485", "title": "Partenone", "text": "Il Partenone ( ; ) \u00e8 un tempio greco periptero octastilo di ordine dorico, che sorge sull'acropoli di Atene, dedicato alla dea Atena.\n\u00c8 il pi\u00f9 famoso monumento dell'antica Grecia ed \u00e8 considerato la migliore realizzazione dell'architettura greca classica; le sue sculture sono considerate capolavori dell'arte greca. Il Partenone \u00e8 un simbolo duraturo dell'antica Grecia e della democrazia ateniese ed \u00e8 universalmente considerato uno dei pi\u00f9 importanti monumenti storici del mondo.\nNome e artefici.\nIl nome \"Partenone\" si riferisce all'epiteto \"parthenos\" della dea Atena, che indica il suo stato di nubile e vergine, nonch\u00e9 al mito della sua creazione, per partenogenesi, dal capo di Zeus. All'interno del Partenone si ergeva la monumentale statua \"crisoelefantina\" (da \u03c7\u03c1\u03c5\u03c3\u03cc\u03c2 \"chrys\u00f3s\", \"oro\" ed \u1f10\u03bb\u03ad\u03c6\u03b1\u03c2 \"el\u00e9phas\", \"avorio\") raffigurante Atena Parth\u00e9nos (\u03a0\u03b1\u03c1\u03b8\u03ad\u03bd\u03bf\u03c2) e ospitata nella cella orientale.\nIl Partenone \u00e8 stato costruito dagli architetti Ictino, Callicrate e Mnesicle, sotto la supervisione di Fidia, dirigente sommo (\"ep\u00edskopos\") di tutti i lavori: di Fidia fu la concezione della decorazione figurata, la creazione dei modelli, l'organizzazione dell'officina e il controllo della realizzazione con intervento personale nelle parti pi\u00f9 impegnative.\nStoria.\nStoria antica.\nIl Partenone di Pericle sostitu\u00ec il Primo Partenone che era stato distrutto dai Persiani nel 480 a.C., al tempo di Serse (guerre persiane). Il nuovo edificio venne costruito a partire dal 445 a.C. Ignoriamo la funzione precisa del Partenone: il geografo Pausania lo definisce \"tempio\", nella sua \"Periegesi\", ma le evidenze archeologiche paiono tuttavia contraddire tale affermazione. C'\u00e8 da considerare che Pausania il Periegeta conobbe il Partenone circa sette secoli dopo la sua concreta erezione, epoca in cui l'aspetto di quello (e fors'anche la sua funzione) era gi\u00e0 stato mutato dai vistosi restauri romani in marmo proconnesio. \u00c8 dunque logico ipotizzare che la semplice visione della statua d'Atena, al suo interno, gli abbia suggerito immediatamente l'immagine d'un \"tempio\". L'autore, d'altronde, eccettuate le scene figurate nei frontoni, non si spertica in descrizioni dell'architettura minuziose al punto da fornirci dettagli ulteriori e veramente utili all'indagine circa la sua reale funzione. Sappiamo, per\u00f2, per certo, che fu impiegato come tesoreria e, per qualche tempo, serv\u00ec come tesoreria della lega di Delo, che divent\u00f2, successivamente, l'Impero ateniese.\nIl Partenone sopravvisse praticamente intatto nella sua struttura per un migliaio di anni, pur subendo alcuni adattamenti interni. Era sicuramente ancora in piedi nel IV secolo, ed allora era gi\u00e0 vecchio come la Cattedrale di Notre-Dame a Parigi oggi, e molto pi\u00f9 vecchio della Basilica di San Pietro a Roma. Ma, a quel tempo, Atene era stata ridotta in una citt\u00e0 provinciale dell'Impero romano, sebbene con un passato glorioso. Nel V secolo fu convertito in chiesa cristiana e la grandiosa statua di Atena Promachos, che sorgeva tra il Partenone e i Propilei, fu asportata dall'imperatore Teodosio II e portata a Costantinopoli, dove fu in seguito distrutta, forse nel saccheggio della citt\u00e0 durante la Quarta crociata (1204).\nStoria medievale.\nIn epoca bizantina, il Partenone rimase in funzione come chiesa dedicata a Maria, sotto l'epiteto di \"Theotokos\" (Madre di Dio). All'epoca dell'Impero latino divent\u00f2 brevemente una chiesa cattolica dedicata sempre alla Madonna. La conversione del tempio in chiesa richiese la rimozione delle colonne interne e di alcuni dei muri della cella, e la creazione di un'abside nella facciata orientale. Questo port\u00f2, inevitabilmente, alla rimozione ed alla dispersione di alcune delle metope scolpite. Quelle raffigurazioni di d\u00e8i furono reinterpretate in base al tema cristiano, o rimosse e distrutte.\nLa riscoperta del Partenone come monumento antico risale al periodo dell'Umanesimo; Ciriaco d'Ancona fu il primo dopo l'antichit\u00e0 a descrivere il Partenone, di cui tante volte aveva letto nei testi antichi. Grazie a lui l'Europa occidentale pot\u00e9 avere il primo disegno del monumento, che Ciriaco chiam\u00f2 \"tempio della dea Atena\", diversamente dai viaggiatori precedenti, che l'avevano chiamato \"chiesa di Santa Maria\"; dopo la visita disse di avere ammirato:\nNel 1456, Atene cadde sotto gli Ottomani ed il Partenone fu trasformato in moschea. Al contrario di racconti successivi, gli Ottomani generalmente rispettarono gli antichi monumenti sui propri territori, e non distrussero le antichit\u00e0 di Atene, bench\u00e9 non abbiano avuto un effettivo programma per proteggerle. Comunque, in tempo di guerra, non esitarono a demolirlo al fine di procurarsi materiali per muri e fortificazioni. Al Partenone fu aggiunto un minareto e la sua base ed il suo scalone sono ancora funzionali, essendo alto come l'architrave ed invisibile dall'esterno; ma l'edificio non fu danneggiato. I visitatori europei nel XVII secolo dimostrano che l'edificio era in gran parte intatto.\nStoria moderna e contemporanea.\nIl Partenone sub\u00ec la maggiore distruzione nel 1687, durante la prima guerra di Morea tra la Repubblica di Venezia e l'Impero Ottomano; le truppe veneziane erano al comando di Francesco Morosini e assediarono Atene. Gli Ottomani fortificarono l'Acropoli ed usarono il Partenone come magazzino di polvere da sparo. Il 26 settembre, un colpo di bombarda veneziana, sparato dalla collina di Filopappo, fece esplodere il magazzino e la costruzione fu parzialmente distrutta. Ogni struttura rimasta all'interno del tetto fu danneggiata, ed alcune delle colonne, particolarmente sul lato sud, furono decapitate. Le sculture furono rovinate pesantemente e molte caddero per terra. Dopodich\u00e9, molte parti dell'edificio caddero- Dopo queste distruzione, nell'edificio fu ricavata una moschea pi\u00f9 piccola della precedente.\nDurante il tardo XVIII secolo, molti europei visitavano Atene e le pittoresche rovine del Partenone furono spesso ritratte in disegni e dipinti, che aiutarono a suscitare simpatia nel Regno Unito ed in Francia per l'indipendenza greca. Nel 1801, l'ambasciatore britannico a Costantinopoli, Lord Elgin, ottenne il permesso dal Sultano per fare stampi e disegni delle antichit\u00e0 sull'Acropoli, per demolire edifici recenti, se fosse stato necessario per portare alla luce le antichit\u00e0, e per rimuovere le sculture da esse. Lo interpret\u00f2 come permesso di prendere tutte le sculture che avrebbe potuto trovare. Egli assunse gente del luogo per staccare le metope dalla costruzione stessa e prelevare le poche che giacevano a terra; inoltre compr\u00f2 alcuni reperti pi\u00f9 piccoli dagli abitanti locali che se ne erano impossessati.\nOggi queste sculture sono al British Museum, dove sono conosciute come \"marmi di Elgin\" o come \"marmi del Partenone\". Altre sculture del Partenone sono al Museo del Louvre a Parigi e a Copenaghen. La maggior parte di quelle restanti \u00e8 conservata ad Atene, al Museo dell'Acropoli, situato ai piedi della collina, a poca distanza a sud-est del Partenone. Qualcun'altra pu\u00f2 essere ancora vista sull'edificio stesso. Il governo greco ha insistito per molti anni sul fatto che le sculture al British Museum debbano essere riportate in Grecia. Il British Museum ha tenacemente rifiutato di considerarlo e i governi britannici sono stati contrari a forzare il museo in questo senso.Durante la guerra condotta contro i Turchi, il Partenone sub\u00ec ulteriori danni: i turchi asserragliati sull'Acropoli per continuare a combattere contro i Greci che ormai si erano impadroniti dell'intera citt\u00e0 iniziarono a demolire le colonne del tempio al fine di estrarne metallo per la fusione di pallottole; i greci che dal basso vedevano il Partenone andare in pezzi chiesero una tregua e arrivarono a offrire le munizioni ai turchi per continuare la resistenza, a patto che lasciassero integro il tempio. Con la definitiva conquista della citt\u00e0 vennero abbattute tutte le costruzioni medievali e ottomane sull'Acropoli. L'area divent\u00f2 una zona storica controllata dal governo greco.\nIl Partenone, insieme agli altri edifici sull'Acropoli, \u00e8 oggi uno dei siti archeologici pi\u00f9 visitati in Grecia. Il Ministero greco della cultura grazie ai finanziamenti per i Giochi Olimpici del 2004 e ai finanziamenti giunti dall'UNESCO, ha inaugurato un imponente progetto di restauro, tuttora in corso.\nIl nuovo Museo dell'Acropoli, che \u00e8 stato aperto nel giugno 2009, situato ai piedi dell'Acropoli, raccoglie tutti i frammenti del fregio in possesso del governo greco, assieme ad altri in corso di recupero, in uno spazio architettonico ricostruito con le esatte dimensioni e l'orientamento del Partenone.\nProgettazione e costruzione.\nIl Partenone fu costruito per iniziativa di Pericle, il capo politico ateniese del V secolo a.C.Fu costruito dagli architetti Callicrate, Ictino, e Mnesicle a prosecuzione di un progetto gi\u00e0 avviato con Callicrate sotto Cimone. La costruzione avvenne sotto la stretta supervisione dello scultore Fidia (nominato \"episkopos\", supervisore), che inoltre realizz\u00f2 le decorazioni scultoree e la statua di \"Athena Parth\u00e8nos\" destinata al \"na\u00f2s\", alta circa 12 metri, interamente ricoperta di oro e avorio. L'edificazione del tempio cominci\u00f2 nel 445 a.C., e fu completata sostanzialmente attorno al 438 a.C., ma il lavoro sulle decorazioni continu\u00f2 almeno fino al 432 a.C. Sappiamo che la spesa maggiore fu il trasporto della pietra (marmo pentelico) dal Monte Pentelico, circa 16 chilometri da Atene, fino all'Acropoli. I fondi furono in parte ricavati dal tesoro della lega di Delo, che fu spostato dal santuario panellenico di Delo all'Acropoli nel 454 a.C.\nSebbene il vicino Hephaisteion sia l'esempio esistente pi\u00f9 completo di edificio di ordine dorico, il Partenone, a suo tempo, fu considerato il migliore. L'edificio, scrisse John Norwich, \"gode della reputazione di essere il pi\u00f9 perfetto tempio dorico mai costruito. Persino nell'antichit\u00e0 i suoi miglioramenti architettonici erano leggendari, specialmente la sottile corrispondenza tra la curvatura dello stilobate, l'assottigliarsi dei muri del \"naos\" e l'\"entasis\" delle colonne\". Lo stilobate, piattaforma sulla quale si reggono le colonne, curva leggermente in su per compensare la visione data dalla curvatura dell'occhio, che fa apparire le lunghe superfici in piano come concave. L\"'entasis\" \u00e8 il leggero rigonfiamento posto sul fusto a 1/3 della sua altezza per dare l'idea della tensione che subiscono le colonne. L'effetto di queste leggere curve \u00e8 quello di far apparire l'edificio regolare nelle sue forme pi\u00f9 di quanto realmente sia. Altra correzione \u00e8 la diversa distanza delle colonne per risolvere il problema della soluzione d'angolo, o la diversa forma delle colonne d'angolo per correggere il diverso intercolumnio tra i lati del tempio. A differenza dei templi e delle tesorerie coevi, che presentano sei colonne sulla facciata e 13 sul lato lungo, il Partenone \u00e8 ottastilo, ha cio\u00e8 8 colonne sul lato corto e 17 su quello lungo.\nMisurate allo stilobate, le dimensioni della base del Partenone sono di 69,5 per 30,9 metri. Il pronao era lungo 29,8 metri e largo 19,2, con colonnati dorico-ionici interni in due anelli, strutturalmente necessari per sorreggere il tetto. All'esterno, le colonne doriche misurano 1,9 metri di diametro e sono alte 10,4 metri. Le colonne d'angolo sono leggermente pi\u00f9 grandi di diametro. Lo stilobate ha una curvatura verso l'alto, in direzione del proprio centro, di 60 millimetri sulle estremit\u00e0 orientali e occidentali e di 110 millimetri sui lati. Alcune delle dimensioni seguono il canone del \"rettangolo aureo\" che esprime la sezione aurea, lodata da Pitagora nel secolo precedente la costruzione.\nDecorazione.\nIl Partenone \u00e8 un edificio dorico \"octastilo\" e \"periptero\" con caratteristiche strutturali ioniche.\nLa ricchezza delle decorazioni nel Partenone \u00e8 unica, e non contrasta, comunque, con le funzioni di tesoreria e di luogo sacro. Nell\u2019\"opistodomo\" (la stanza sul retro della cella) erano depositati i versamenti monetari della Lega di Delo di cui Atene era il membro capo.\nFregio dorico esterno.\nLe novantadue metope doriche (realizzate da Fidia e da suoi allievi) furono scolpite come altorilievi. Le metope, concordando con i registri degli edifici, sono datate come degli anni 446-440 a.C. Le metope del lato est del Partenone, sopra l'entrata principale, raffigurano la Gigantomachia (la lotta degli dei dell'Olimpo contro i Giganti). Sul lato ovest, le metope mostrano l'Amazzonomachia (la mitica battaglia degli Ateniesi contro le Amazzoni). Le metope del lato sud \u2014 con l'eccezione di 13-20 metope piuttosto problematiche, ormai perdute \u2014 mostrano la Centauromachia Tessala. Sul lato nord del Partenone, le metope sono poco conservate, ma l'argomento sembra essere la Guerra di Troia.\nStilisticamente, le metope sopravvissute presentano tracce di stile severo nell'anatomia delle teste, nella limitazione dei movimenti del corpo alle curve e non ai muscoli e nella presenza di vene pronunciate nelle immagini della Centauromachia. Parecchie metope rimangono ancora sull'edificio ma con l'eccezione di quelle del lato nord, che sono seriamente danneggiate. Alcune di esse sono situate al museo dell'Acropoli, altre, pi\u00f9 numerose, sono al British Museum, una pu\u00f2 essere ammirata al museo del Louvre ed un piccolo frammento \u00e8 conservato al museo archeologico di Palermo.\nIl fregio ionico della cella.\nIl tratto pi\u00f9 caratteristico nella decorazione del Partenone \u00e8 sicuramente il lungo fregio ionico posto lungo le pareti esterne della cella. Si tratta di una caratteristica innovativa, dal momento che il resto dell'edificio \u00e8 costruito in stile dorico.\nL'intero fregio marmoreo \u00e8 stato scolpito in altorilievo da Fidia e dai collaboratori della sua bottega.\nIl fregio continuo era lungo 160 metri di cui ne sopravvivono 130, circa l'80%, dislocati oggi in vari musei europei. La parte mancante ci \u00e8 nota dai disegni effettuati da Jacques Carrey nel 1674, tredici anni prima che il bombardamento veneziano danneggiasse il tempio.\nIn una prima semplice lettura, il fregio rappresenta la solenne processione che si teneva ogni quattro anni in occasione delle feste panatenaiche. Sono invece possibili diverse interpretazioni circa il significato della rappresentazione o la sua possibile attribuzione ad un evento storico preciso: c'\u00e8 chi ipotizza che l'ampio spazio riservato alla rappresentazione della cavalleria sia un esplicito riferimento all'eroismo bellico delle Guerre Persiane; altri hanno ritenuto di riconoscere nei vari personaggi della processione figure rappresentanti la polis aristocratica e arcaica in contrapposizione ad altre che incarnerebbero invece la democrazia dell'Atene classica, in un tentativo di unire passato e presente.\nSta di fatto che si tratta della rappresentazione di un avvenimento comunitario, che era legato al culto di Atena e quindi della patria che la dea rappresentava: gli individui di ogni strato della societ\u00e0 potevano identificarsi nei personaggi del fregio e riconoscere i vari momenti della cerimonia.\nL'intero fregio \u00e8 stato concepito per essere letto a partire dall'angolo sud-ovest: lo spettatore a partire da questo angolo poteva scegliere se dirigersi verso nord, oppure dirigersi direttamente verso est. Dall'angolo sud-ovest del fregio prendono il via dunque due processioni che girano attorno alla cella per confluire poi sul lato est (quello dell'ingresso al tempio), al cui centro \u00e8 rappresentato il gesto della consegna del Peplo alla dea Atena. Al gesto della consegna assiste la schiera degli dei e degli eroi.\nTutte le figure del fregio sono state rappresentate da Fidia in modo idealizzato, come se tutti i personaggi fossero abitanti di una dimensione trascendente di eterna festa e allegria. Questo effetto complessivo di aura divina \u00e8 dato dalla scelta di soggetti giovani, dalle espressioni dei quali non traspare fatica, nonostante molti siano impegnati in qualche azione (come trasportare anfore o cavalcare), bens\u00ec solenne allegria.\nFrontoni.\nPausania, viaggiatore del II secolo, quando visit\u00f2 l'Acropoli e vide il Partenone, ne descrisse solo i frontoni. Il frontone orientale racconta della nascita di Atena dalla testa di suo padre Zeus, mentre il frontone occidentale narra la disputa che Atena (con il ramo d'ulivo) ebbe con Poseidone (che dall'acqua fa nascere il cavallo) per il possesso di Atene e dell'Attica, ed \u00e8 costituito da statue a tuttotondo incassate nel timpano. Le statue in particolare non sono distaccate una dall'altra, non hanno una storia a s\u00e9 propria, ma interagiscono fra di loro, entrano in contatto concatenandosi e sono costruite in una sequenza di \"arsi e tesi\", ad ogni movimento concitato ne corrisponde una rilassato e teso (ci\u00f2 si vede anche nelle vesti delle donne che seguono una ritmo naturale e libero e soprattutto equilibrato). Il lavoro sui frontoni dur\u00f2 dal 438 al 432 a.C.\nFunzione dell'edificio.\nStrutturalmente, il Partenone \u00e8 un edificio unico, nel panorama architettonico classico; originariamente conteneva la notissima statua di Atena di Fidia ed era il luogo di raccoglimento delle offerte votive. Poich\u00e9 i sacrifici greci si svolgevano sempre su di un altare, posto sempre a cielo aperto (mai all'interno, dove potevano accedere solo i sacerdoti), il Partenone non corrisponde ad alcune delle definizioni moderne di \"tempio\". Perci\u00f2, alcuni studiosi hanno sostenuto che il Partenone venisse utilizzato esclusivamente come tesoreria. Questa opinione, formatasi prima nel tardo XIX secolo e rafforzatasi negli ultimi anni, non \u00e8 comunque maggioritaria, dato che la maggior parte degli studiosi, pur senza prova empirica alla mano, vede ancora l'edificio nei termini che Walter Burkert ha descritto per i santuari greci, con \"temenos\", altare (comunque mai trovato o rilevato) e un tempio con la statua di culto.\nLavori di restauro.\nI primi lavori di restauro, di cui si ha traccia, furono eseguiti nel 1895 dall'architetto e archeologo greco Nikolaos Bal\u00e0nos, che fu direttore dei restauri dell'Acropoli su cui pubblic\u00f2, nel 1938, una monografia.\nNegli anni 1992-1992 e 2001-2004 il Partenone fu interessato da lavori di restauro atti a perfezionare la conservazione e a sostituire alcuni dei fregi con delle copie. Tra il 2011 e il 2015 i lavori hanno interessato la facciata ovest. Ulteriori lavori previsti tra il 2017 e il 2020 dovrebbero riguardare il tetto del lato ovest e vari ripristini.\nRepliche.\nIl Partenone di Nashville, costruito nel 1897, \u00e8 una replica delle stesse dimensioni dell'originale Partenone. Dal 1997 \u00e8 presente all'interno anche la replica della Athena Parthenos."}
{"id": "74488", "revid": "21880", "url": "https://it.wikipedia.org/wiki?curid=74488", "title": "Ciclamino", "text": ""}
{"id": "74489", "revid": "71155", "url": "https://it.wikipedia.org/wiki?curid=74489", "title": "Dracena", "text": ""}
{"id": "74493", "revid": "3732", "url": "https://it.wikipedia.org/wiki?curid=74493", "title": "Fratelli Treves", "text": "Fratelli Treves \u00e8 stata una casa editrice italiana con sede a Milano. Fondata nel 1861 dal triestino Emilio Treves (1834 - 1916), fu attiva con il proprio nome fino al 1939.\nStoria.\nLa casa editrice nacque il 1\u00ba gennaio 1861 con il nome del fondatore: \u00abEmilio Treves\u00bb. A differenza di molti editori, non si dedic\u00f2 ai \"feuilleton\", ma pubblic\u00f2 opere letterarie della scapigliatura, adatte a un pubblico colto, di autori quali Igino Ugo Tarchetti e Antonio Ghislanzoni. Dal 1867 inizi\u00f2 a stampare anche in proprio, rilevando una tipografia gi\u00e0 avviata. Nel 1868 pubblic\u00f2 nella collana \"Biblioteca utile\" (n\u00ba 84), una delle prime opere di Edmondo De Amicis, \"La vita militare\", stampata dalla tipografia di Pietro Agnelli; lo scrittore instaur\u00f2 con la casa editrice una duratura collaborazione professionale.\nNel 1870 Emilio associ\u00f2 alla conduzione il fratello minore Giuseppe (1838-1904), cui affid\u00f2 tutta la parte amministrativa e commerciale. Nel 1872, quando la collaborazione divenne continuativa, la casa editrice prese il nome definitivo di \u00abFratelli Treves\u00bb.\nSuccessivamente Treves si avvicin\u00f2 al verismo pubblicando l'allora sconosciuto Giovanni Verga (\"Eva\", 1873), che port\u00f2 al successo. In pochi anni la casa editrice avvi\u00f2 collaborazioni con i migliori scrittori italiani dell'epoca. Tra gli altri: Anton Giulio Barrili, Vittorio Bersezio, Camillo Boito, Giacinto Gallina, Gerolamo Rovetta, Emilio De Marchi, Maria Virginia Fabroni, Cordelia (pseudonimo di Virginia Tedeschi-Treves, moglie di Giuseppe Treves) e Gabriele D'Annunzio, il poeta pi\u00f9 noto dell'epoca.\nTreves pubblic\u00f2 le prime traduzioni italiane di opere di scrittori stranieri come Flaubert, Zola, Bourget, Maupassant, di romanzieri russi come Tolstoj (\"Anna Karenina\", \"Guerra e pace\", \"La sonata a Kreutzer\", \"I cosacchi\", \"Padrone e servitore\"), Dostoevskij (\"Dal sepolcro de' vivi\", \"Il delitto e il castigo\", \"Povera gente\", \"I fratelli Karamazov\", \"L'idiota\"), Turgenev e Gor'kij, nonch\u00e9 di Sienkiewicz (\"Invano\", \"Oltre il mistero\", \"I crociati\"); inoltre va segnalato lo scozzese Samuel Smiles: il suo \"Chi si aiuta Dio l'aiuta\" ebbe ben 73 edizioni nell'arco di cinquant'anni.\nLa \u00abFratelli Treves\u00bb pass\u00f2 poi da una proposta per un pubblico colto a una proposta per il largo pubblico.\nIl 17 ottobre 1886 usc\u00ec \"Cuore\" di De Amicis. L'opera riscosse un immediato successo e in pochi mesi super\u00f2 le quaranta edizioni. Nel 1889 l'elenco degli scrittori fu impreziosito dall'arrivo di Gabriele D'Annunzio, scrittore gi\u00e0 affermato all'epoca.\nTra la fine del secolo e l'inizio di quello successivo uscirono due nuovi giornali illustrati: \"Corriere illustrato\" (settimanale, che per\u00f2 sub\u00ec la concorrenza della potente \"Domenica del Corriere\" di Luigi Albertini) e \"Il Secolo XX\" (1902 - 1913; nel 1927 pass\u00f2 alla Rizzoli, che lo pubblic\u00f2 fino al 1933, mensile, pensato in risposta a \"La Lettura\", altra creatura di Albertini), cui collaborarono Gabriele D'Annunzio, Raffaello Barbiera, Ada Negri e Ugo Ojetti. Tra i disegnatori della prima pagina comparvero le firme di Duilio Cambellotti, Rodolfo Paoletti e Luigi Bompard.\nNel 1904, dopo la morte prematura di Giuseppe Treves, Emilio decise di aprire la casa editrice a fonti di finanziamento esterne, costituendo una societ\u00e0 anonima. Acquistarono le quote principali lo stesso Treves, la coniuge Virginia e la Banca Zaccaria Pisa. La direzione aziendale fu condivisa tra Emilio e il nipote Guido Treves, figlio del fratello Enrico.\nL'attivit\u00e0 della casa editrice attravers\u00f2 un periodo di costante espansione: nel decennio 1900-1910 la produzione sal\u00ec da 88 nuovi titoli all'anno a 188 (senza contare le riedizioni dei dizionari e dei libri scolastici).\nTra le nuove collaborazioni, si segnalarono quelle con gli scrittori Luigi Capuana, Luigi Pirandello e Federigo Tozzi. Tra gli stranieri spicc\u00f2 la presenza di Herbert George Wells. Nel 1911 Treves inaugur\u00f2 la prima libreria all'estero, aprendo a Buenos Aires.\nDegna di nota \u00e8 anche la riedizione di \"Quo vadis?\" di Sienkiewicz nel 1914 che, in un'iniziativa editoriale inusuale per l'epoca, fu accompagnata da 78 fotografie di scena tratte dell'omonimo film di Enrico Guazzoni, uscito nel 1913.\nNel 1916 morirono il fondatore Emilio Treves e la moglie Virginia; l'azienda rimase in mano a Guido e alla moglie Antonietta Pesenti, che nominarono consigliere delegato Giovanni Beltrami. La casa editrice continu\u00f2 la propria attivit\u00e0, reggendo per\u00f2 con difficolt\u00e0 la crescente concorrenza. Conserv\u00f2 peraltro un catalogo di prim'ordine: pubblicava opere di Giuseppe Antonio Borgese, Marino Moretti, Ugo Ojetti, Alfredo Panzini, Grazia Deledda, Luciano Zuccoli, Rosso di San Secondo e Sem Benelli.\nNel 1926, alla morte di Beltrami, sal\u00ec alla guida della Treves Calogero Tumminelli. Nel 1931 la Tumminelli Editore si fuse con le case editrici Treves e Treccani, costituendo la \u00abS.A. Treves-Treccani-Tumminelli\u00bb, che venne diretta dallo stesso Tumminelli. L'improvvisa morte di Guido Treves (12 maggio 1932) caus\u00f2 lo scioglimento del sodalizio. Ricostituita come casa editrice autonoma nel 1933, Antonietta Pesenti (vedova di Guido) si pose a capo della nuova struttura editoriale, ma l'azienda, sottocapitalizzata, perse in pochi anni la maggior parte degli autori e non seppe far fronte ai necessari investimenti per modernizzare gli impianti tipografici, che divennero rapidamente obsoleti.\nNel 1939 l'industriale forlivese Aldo Garzanti rilev\u00f2 l'azienda, mutandone subito dopo il nome per ottemperare alle leggi razziali fasciste (i Treves erano una famiglia di religione ebraica)."}
{"id": "74498", "revid": "466539", "url": "https://it.wikipedia.org/wiki?curid=74498", "title": "Ang Lee", "text": "La maggior parte dei suoi film analizzano il rapporto tra la modernit\u00e0 e la tradizione. Per le sue opere \u00e8 stato insignito di molti premi: di due Oscar alla migliore regia per \"I segreti di Brokeback Mountain\" e \"Vita di Pi\"; l'Oscar come miglior film straniero nel 2001 per \"La tigre e il dragone\"; di due Orsi d'Oro per \"Il banchetto di nozze\" e \"Ragione e sentimento\" e di due Leoni d'Oro al miglior film per \"I segreti di Brokeback Mountain\" e \"Lussuria - Seduzione e tradimento\". Oltre a questi vanno aggiunti ben 4 Golden Globe: due per la regia (\"La tigre e il dragone\" e \"I segreti di Brokeback Mountain\"), il premio per il miglior film straniero con \"La tigre e il dragone\" e il premio come miglior film drammatico con \"Ragione e Sentimento\".\nBiografia.\nDopo essersi diplomato nel 1975 al \"National Taiwan College of Arts\", Lee decide di trasferirsi negli Stati Uniti nel 1978, alla ricerca di fortuna. Ottiene il diploma in teatro all'Universit\u00e0 dell'Illinois e si iscrive a quella di New York, dove studia produzione cinematografica. Il suo film d'esordio \u00e8 \"Pushing Hands\", che narra le vicende di un ex-maestro di \"Tai chi\" che va a vivere a New York con la famiglia del figlio. L'anno seguente, il suo film successivo, \"Il banchetto di nozze\", vince l'Orso d'oro al Festival di Berlino. Queste due opere, insieme alla seguente, \"Mangiare bere uomo donna\", che ottiene una \"nomination\" all'Oscar 1994, costituisce una sorta di trilogia denominata \"Father knows best\".\nNel 1995 dirige l'adattamento cinematografico di \"Ragione e sentimento\", tratto dal libro di Jane Austen; la pellicola conquista addirittura sette \"nomination\" all'Oscar, un Golden Globe come \"miglior film\" e, nuovamente, l'Orso d'oro a Berlino. Il film seguente \u00e8 il drammatico \"Tempesta di ghiaccio\", sull'insoddisfazione di due famiglie statunitensi al tempo dello scandalo Watergate, al quale segue \"Cavalcando col diavolo\", dedicato alle vicende della Guerra di secessione americana.\nNel 2000 \u00e8 la volta di \"La tigre e il dragone\", un \"wuxia\", ovvero un film d'arti marziali, visionario, ambientato nella Cina del XIX secolo. Il film riscuote un ottimo successo, sia di pubblico che di critica, e diventa all'epoca il film non in lingua inglese con il maggior incasso della storia del cinema. Gran parte di questo successo \u00e8 dovuto alle coreografie acrobatiche del maestro Yuen Wo Ping (anche autore dei combattimenti di \"Matrix\"). La pellicola vince l'Oscar ed il Golden Globe come \"miglior film straniero\". La sua produzione seguente \u00e8 un vero kolossal, sull'onda della mania per i film dedicati ai supereroi, scoppiata dopo il primo \"Spider-Man\", \"Hulk\" (2003), che non riscuote, per\u00f2, il successo sperato.\nNel 2005 torna al successo con \"I segreti di Brokeback Mountain\", un lungometraggio dedicato all'amore omosessuale di due cowboy. Il film vince il Leone d'oro al miglior film alla 62\u00aa Mostra internazionale d'arte cinematografica di Venezia e numerosi altri premi, tra cui 3 Premi Oscar e 4 Golden Globe 2006; tra questi, Lee si \u00e8 aggiudicato anche il Golden Globe per il miglior regista e l'Oscar al miglior regista. A soli due anni di distanza, nel 2007, torna ad aggiudicarsi il Leone d'oro per il miglior film con \"Lussuria - Seduzione e tradimento\" alla 64\u00aa Mostra internazionale d'arte cinematografica di Venezia. Dopo aver diretto \"Motel Woodstock\", basato su un romanzo autobiografico di Elliot Tiber, \u00e8 Presidente di Giuria alla 66\u00aa Mostra internazionale d'arte cinematografica di Venezia. Il 24 febbraio 2013 ottiene il suo terzo Oscar, in questo caso come migliore regista per \"Vita di Pi\", vincitore nella serata di 4 premi.\nVita privata.\nDal 1983 \u00e8 sposato con la biologa Jane Lin, dalla quale ha avuto due figli: Haan (1984) e Mason (1990). La famiglia vive a New York."}
{"id": "74502", "revid": "1573940", "url": "https://it.wikipedia.org/wiki?curid=74502", "title": "Hermann Weing\u00e4rtner", "text": "Biografia.\nNacque a Francoforte sull'Oder nel 1864, dove inizialmente lavor\u00f2 in un negozio di alimentari. Si trasfer\u00ec poi a Berlino per cercare lavoro e qui si inser\u00ec in una squadra ginnica, dove ottenne i migliori successi vincendo nella prima TurnFest tedesca nel 1892.\nPartecip\u00f2 alle gare di ginnastica artistica delle prime Olimpiadi moderne che si svolsero ad Atene nel 1896, dove vinse sei medaglie con la squadra tedesca: tre d'oro nella trave, nella trave a squadre e nelle parallele a squadre, due d'argento nel cavallo e negli anelli e una di bronzo nel volteggio. La sola gara in cui non sal\u00ec sul podio fu quella delle parallele.\nAl ritorno da Atene dovette interrompere la propria attivit\u00e0 ginnica perch\u00e9 aveva partecipato ai Giochi con la squadra tedesca nonostante il parere contrario dei suoi superiori, decisi a boicottare la manifestazione. Si dedic\u00f2 quindi, fino alla morte, alla professione di bagnino nella piscina pubblica che il padre aveva aperto intorno al 1880 alla periferia della citt\u00e0.\nMor\u00ec il 22 ottobre 1919 all'et\u00e0 di 55 anni nella sua citt\u00e0 natale, durante un tentativo di salvataggio."}
{"id": "74504", "revid": "1632387", "url": "https://it.wikipedia.org/wiki?curid=74504", "title": "Metopa", "text": "La m\u00e8topa \u00e8 un elemento architettonico del fregio dell'ordine dorico dell'architettura greca e romana. Consiste in una formella in pietra, scolpita a rilievo, a seconda dei casi altorilievo o bassorilievo, posta in alternanza con i triglifi. Spessissimo il soggetto rappresentato in una metopa fu il bucranio, ovvero un teschio di bue in bassorilievo.\nLe metope scolpite spesso costituivano dei cicli compiuti, come nel caso del Partenone dell'Acropoli di Atene, in cui sono rappresentate scene mitologiche che celebrano la vittoria sui persiani.\nPi\u00f9 antiche sono le metope dell'Heraion alla foce del Sele presso Poseidonia, conservate presso il Museo archeologico nazionale di Paestum."}
{"id": "74506", "revid": "125260683", "url": "https://it.wikipedia.org/wiki?curid=74506", "title": "Ordine dorico", "text": "L'ordine dorico \u00e8 il pi\u00f9 antico degli ordini architettonici greci. Il suo nome \u00e8 dovuto all'origine peloponnesiaca, anche se si diffuse a partire dal VII secolo a.C., al resto del territorio greco e alle colonie greche in Italia.\nIn questo ordine sono costruiti tutti i templi superstiti della Magna Grecia e alcuni degli edifici pi\u00f9 importanti della Grecia stessa, tra i quali il Partenone nell'Acropoli di Atene e il Tempio di Zeus ad Olimpia.\nIl tempio dorico.\nLa piattaforma del tempio, posta sulla fondazione, \u00e8 chiamata \"euthynteria\" ed \u00e8 solitamente realizzata in pietra locale di scarso pregio, al contrario della costruzione vera e propria, realizzata in marmo o comunque di pietra pregiata proveniente spesso da cave relativamente lontane. Sulla base del tempio poggia una piattaforma (\"crepidoma\" o crepidine) formata dai gradini di accesso al tempio, inizialmente in numero di tre e che aumenteranno con il tempo. I primi due gradini sono detti stereobate e la parte superiore del crepidoma \u00e8 detta stilobate, in quanto vi poggia direttamente la colonna (stilo), priva di base. Tale assenza rappresenta una delle caratteristiche originarie del dorico.\nIl fusto o scapo della colonna, rastremato verso l'alto, presenta delle scanalature (da 20 a 22) poco profonde unite a spigolo vivo, che esprimono una spinta ascendente e accentuano l'effetto chiaroscuro, ed \u00e8 caratterizzato da un rigonfiamento a un terzo dell'altezza detto entasi, che serve a correggere l'illusione ottica del restringimento generata in una fila di colonne perfettamente tronco-coniche. All'inizio le colonne dei templi dorici sono lignee, ma gi\u00e0 nel VII secolo a.C. il legno comincia ad essere progressivamente sostituito con la pi\u00f9 resistente pietra e, in alcuni casi, con il marmo. Ha un'altezza di 7 volte il diametro della sua base. Il fusto dorico \u00e8 formato da tanti rocchi sovrapposti a secco fissandoli da un perno di bronzo. Il fusto \u00e8 unito al capitello mediante il collarino.\nIl capitello dorico \u00e8 formato dall'echino, una specie di \"cuscinetto rigonfio\" che tende alla forma troncoconica, su cui poggia l'abaco, che ha la forma di un parallelepipedo schiacciato e significa tavola, basamento.\nSopra il capitello si trova la trabeazione.\nDal basso verso l'alto, in questo ordine essa \u00e8 composta da un architrave liscio formato da blocchi che si accostano tra di loro al centro della colonna secondo lo schema trilitico, sopra cui poggia il fregio, suddiviso alternativamente in metope (pannelli quadrangolari, che potevano essere lisci, scolpiti o dipinti) e triglifi (rettangoli solcati verticalmente da quattro scanalature, le due centrali sono tra loro uguali; le due laterali, equidistanti dalle prime, sono larghe la met\u00e0 delle altre, tali semiscalanature, quindi, formano idealmente la terza scalanatura). Tra l'architrave e il fregio vi \u00e8 un listello continuo detto \"tenia\", su cui sono applicati degli elementi rettangolari, le regula, dal quale pendono quattro o sei gocce(guttae), elementi decorativi a forma di tronco di cono che ricordano le gocce d'acqua che, durante la pioggia, stillavano dale teste delle travi dei primi templi.\nAl di sopra del fregio \u00e8 presente la cornice che contiene il timpano, uno spazio triangolare che andr\u00e0 ad accogliere le decorazioni frontonali. La cornice \u00e8 formata da un \"geison\" orizzontale poggiante sulla trabeazione e da uno inclinato poggiante sul frontone, su cui appoggia una \"sima\".\nLa copertura dell'edificio \u00e8 solitamente in tegole piane di terracotta, con sovrastanti coppi, che sono un altro tipo di tegole lunghe e strette, dal profilo curvo o triangolare, messe a protezione dei bordi di giuntura delle tegole piane e per evitare che quest'ultime possano precipitare, li si fermano con delle antefisse(elementi in pietra o terracotta modellati con motivi antropomorfi o floreali)\nAlla sommit\u00e0 del frontone e ai suoi vertici laterali sono collocati dei bassi piedistalli aventi la funzione di sorreggere alcuni elementi decorativi costituiti da statue in terracotta policroma(personaggi o animali della mitologia)chiamati acroteri angolari.\nAccorgimenti visivo-architettonici.\nNumerosi sono gli accorgimenti visivi utilizzati nell'ordine dorico dagli architetti greci, che volevano rendere la visione dei loro templi pi\u00f9 armoniosa e perfetta.\nIn primo luogo le colonne sono rastremate, ovvero il diametro si riduce man mano che dalla base si risale verso la cima, cio\u00e8 fino al collarino (elemento anulare di raccordo che unisce il fusto della colonna al capitello), probabilmente per evidenziare la funzione statica della colonna sottoposta a compressione dalle forze trasmesse dall'architrave tramite il capitello. La rastremazione per\u00f2 non \u00e8 uniforme: a circa un terzo del fusto \u00e8 presente un lieve rigonfiamento detto entasi, che impedisce alla colonna di sembrare innaturalmente sottile.\nLe colonne, inoltre, non sono mai perfettamente verticali, ma presentano una leggera inclinazione verso l'interno o, nel caso delle quattro d'angolo, verso le diagonali della base del tempio. Questo artificio serve a controbilanciare il senso di oppressione che si proverebbe di fronte a una colonna che, se perfettamente verticale, sembrerebbe invece pendere in avanti.\nUn ultimo accorgimento \u00e8 quello che riguarda lo stilobate, che a volte, come nel Partenone, \u00e8 leggermente convesso al fine di correggere l'aberrazione prospettica e farlo sembrare perfettamente orizzontale: infatti se fosse effettivamente orizzontale la presenza della massiccia serie di colonne darebbe origine a un'illusione ottica che lo farebbe sembrare concavo. Alcuni tuttavia pensano che si tratti di un accorgimento tecnico per favorire il deflusso dell'acqua.\nL'origine lignea.\nGi\u00e0 Vitruvio aveva teorizzato che l'ordine dorico fosse la trascrizione sulla pietra di una costruzione lignea. La colonna con le sue scanalature e la rastremazione richiamerebbe un tronco d'albero appena sbozzato, con il collare, nella parte superiore, che ripeterebbe le cravatte metalliche di rinforzo, mentre l'entasi riprenderebbe la deformazione da carico a compressione degli steli lignei; l'architrave liscio, una trave di legno squadrata; le \"guttae\", i chiodi; i triglifi, le teste delle travi di catena delle capriate di supporto del tetto, e quelle dei travetti, perpendicolari alla facciata, formanti con le prime, la cassonatura del soffitto; le metope un elemento di riempimento del vuoto fra le teste delle travi poggianti sulle architravi. Tale processo di litizzazione si comp\u00ec probabilmente tra il VII e il VI secolo a.C. quando anche gli architravi furono realizzati in pietra attuando il sistema trilitico, e il fregio marmoreo divenne un semplice mascheramento esterno della struttura lignea di copertura.\nIl modello ideale di una costruzione originaria lignea, fu ripreso nel XVIII secolo, tra gli altri da Marc-Antoine Laugier e rappresent\u00f2 uno dei miti fondativi del neoclassicismo.\nIl dorico ellenistico e romano.\nPrima durante l'epoca ellenistica e poi nell'architettura romana, il dorico sub\u00ec diversi cambiamenti, continuando ad essere molto utilizzato. le modifiche riguardarono vari aspetti dell'ordine generando un gran numero di varianti. Comparve spesso una base a toro sotto la colonna la quale a volte perse le scanalature e altre volte le conserv\u00f2 ma non a spigolo vivo. Il capitello si regolarizz\u00f2, con un echino sempre pi\u00f9 semplice. L'ordine divenne pi\u00f9 snello che nel periodo arcaico, perdendo una parte della sua originaria gravit\u00e0.\nA Roma il dorico si confront\u00f2 con l'ordine tuscanico, dal quale non \u00e8 sempre facile da distinguere a causa proprio delle modifiche a cui furono sottoposte le sue caratteristiche originarie.\nIl dorico neoclassico.\nL'architettura neogreca (ed in genere tutta l'architettura neoclassica) fu caratterizzata dal distacco dall'architettura romana antica e dai sistemi costruttivi archivoltati e dall'imitazione di modelli provenienti dall'architettura greca. In questa logica trov\u00f2 un particolare interesse l'ordine dorico arcaico, ritenuto l'origine di tutta l'architettura greca e in cui Laugier riconobbe le tracce dell'origine lignea della colonna e quindi principio di tutta l'architettura.\nTale riscoperta ebbe il suo elemento centrale nell'interesse degli architetti, studiosi e artisti europei per i templi greci dorici nell'Italia meridionale a Paestum, la cui fama si diffuse in tutta Europa grazie alle incisioni di Giovanni Battista Piranesi, ad Agrigento, e a Selinunte, quanto meno fino alla spedizione di Lord Elgin che fece riscoprire a tutta Europa il Partenone. \nLa possente immagine del dorico arcaico, senza base, con il fusto delle colonne scanalato, rastremato e gonfiato dall'\"entasis\" e il primitivo capitello, cominci\u00f2 ad affermarsi, con grande variet\u00e0 e libert\u00e0 di interpretazione, nei progetti e nelle realizzazioni di diversi architetti tra XVIII e XIX secolo e nelle teorizzazioni degli intellettuali, superando la generale avversione dei secoli precedenti.\nClaude-Nicolas Ledoux e John Soane, videro nella semplificazione e nella severit\u00e0 del dorico lo strumento per attuare un'architettura di volumi, slegata dalle regole accademiche, facendolo diventare, forse inconsapevolmente, una tappa verso un'architettura senza ordini. Tale accezione del dorico, come massima semplificazione del sistema degli ordini, ebbe applicazioni anche dopo il periodo neoclassico: per esempio nell'opera di Adolf Loos, nell'architettura del nazional-socialismo e in alcune opere del postmodernismo di fine XX secolo."}
{"id": "74508", "revid": "2166030", "url": "https://it.wikipedia.org/wiki?curid=74508", "title": "Enrico III di Castiglia", "text": "Origine.\nEnrico era il figlio primogenito del re di Castiglia e Le\u00f3n, Giovanni I di Trastamara e della sua prima moglie, Eleonora d'Aragona.\nBiografia.\nNel 1381, suo padre lo nomin\u00f2 alfiere maggiore di Castiglia.\nSuo padre, Giovanni, dopo aver contenuto l'attacco anglo-portoghese in Galizia, del 1387, col trattato di pace siglato, a Bayonne, nel luglio 1388, propose a Giovanni di Gand, duca di Lancaster, figlio di Edoardo III d'Inghilterra e zio del re d'Inghilterra, Riccardo II, aspirante al trono di Castiglia perch\u00e9 marito della figlia di Pietro I di Castiglia, Costanza, una pace onorevole per entrambi i contendenti: stabiliva, oltre a una tregua col Portogallo della durata di tre anni, un cospicuo indennizzo al duca di Lancaster, per le spese sostenute, il matrimonio tra la figlia di Giovanni di Gand, Caterina di Lancaster, e l'erede al trono di Castiglia, Enrico, ristabilendo cos\u00ec la legittimit\u00e0 della dinastia dei Trast\u00e1mara, sul trono di Castiglia.L'impegno di matrimonio fu confermato a Palencia, il 17 settembre di quello stesso anno e nello stesso giorno, Enrico fu creato principe delle Asturie, titolo che contrassegnava l'erede al trono di Castiglia e da quella data fu mantenuto sino ai giorni nostri.\nNel 1390, all'improvvisa morte del padre, Enrico divenne re sotto la guida di un consiglio di reggenza, guidato da Juan Garc\u00eda Manrique Arcivescovo di Santiago di Compostela.Gli anni della reggenza, che furono piuttosto tumultuosi perch\u00e9 i reggenti, divisi in due fazioni nemiche, litigavano tra loro, rendendo instabile il governo del regno, terminarono, il 2 agosto 1393, quando Enrico fu dichiarato maggiorenne e assunse il potere effettivo.\nNel febbraio del 1393, era stato celebrato, nella cattedrale di Madrid, matrimonio tra Enrico e Caterina di Lancaster, figlia del duca di Lancaster, Giovanni di Gand e della sua seconda moglie, Costanza di Castiglia che aveva posto ufficialmente fine ai contrasti tra la casa di Trast\u00e1mara e i discendenti di Pietro il Crudele.Con questa abile politica il regno di Castiglia, approfittando della tregua, nella guerra dei cento anni, si avvicin\u00f2 al regno di Inghilterra, senza rompere gli ottimi rapporti della casa di Trast\u00e1mara col regno di Francia, che duravano da circa cinquanta anni.Questa politica port\u00f2 ad un miglioramento del commercio marittimo castigliano, lungo il canale della Manica, che arriv\u00f2 sino al porto di Bruges.\nNello stesso anno, Enrico III rinnov\u00f2 la tregua col regno del Portogallo che era scaduta da tre anni con una nuova tregua di quindici anni, ma nel 1396, le ostilit\u00e0 ripresero (Enrico III dovette respingere un'invasione da parte dei portoghesi che avevano occupato Badajoz, nel mese di maggio, come rivincita per l'incendio di Viseu operato dalle truppe castigliane di Ruy L\u00f3pez D\u00e1valos) e, dopo qualche anno, il 15 agosto del 1402, sigl\u00f2, con Giovanni I del Portogallo, una nuova tregua decennale (la pace definitiva per questa guerra, iniziata, nel 1383, per la successione al trono portoghese, fu firmata, nel 1411, da suo fratello, Ferdinando, reggente per conto di suo figlio, Giovanni II e da Giovanni I del Portogallo).\nNel 1394, dopo la morte dell'antipapa Clemente VII, approv\u00f2 l'elezione del valenciano, Pedro Mart\u00ednez de Luna, antipapa Benedetto XIII, e lo sostenne nelle sue pretese al soglio pontificio.\nPacific\u00f2 la nobilt\u00e0 e restaur\u00f2 il potere regale, derogando i privilegi concessi dal padre alle \"Cortes\", appoggiandosi alla piccola nobilt\u00e0 e contrastando soprattutto i nobili pi\u00f9 vicini alla corona, quali i parenti, come la zia, la moglie del re di Navarra, Carlo III il Nobile, Eleonora Enriquez, che, dopo aver complottato durante il periodo del consiglio di reggenza, si era alleata col fratellastro Federico Enriquez (?-1394), duca di Benavente, ed il cugino Pietro Fadriquez, conte di Trast\u00e1mara, per contrastare il nipote, Enrico III.Allora Enrico III, verso la met\u00e0 del 1394, la strinse d'assedio nel castello di Roa, dove aveva riunito i suoi seguaci, costringendola ad arrendersi.Nel febbraio del 1395, infine, Enrico III costrinse Eleonora a ritornare in Navarra dal marito, mentre confiscava le terre degli altri congiurati.\nEnrico III miglior\u00f2 le condizioni di vita degli Ebrei, che nel 1391, durante la reggenza, avevano dovuto subire una dura persecuzione, promulgando vari editti che proibivano le persecuzioni degli Ebrei.\nDurante il suo regno, Enrico III, dopo un primo contatto, nel 1393, della flotta castigliana con le Isole Canarie, inizi\u00f2 la colonizzazione delle isole, nel 1402, inviando ad esplorarle il navigatore francese, Giovanni di B\u00e9thencourt.Riprese la campagna militare contro i Mori del Sultanato di Granada, ottenendo l'importante vittoria di Collejares, nelle vicinanze d'\u00dabeda (1406).Infine invi\u00f2 due ambasciate a Tamerlano, la prima guidata da Hern\u00e1n S\u00e1nchez de Palazuelos e la seconda da Ruy Gonz\u00e1lez de Clavijo. Di questa seconda si ha la relazione, raccolta in un libro: \"la Embajada a Tamorl\u00e1n\"Enrico III diede inizio a diverse costruzioni a Madrid tra cui il palazzo del Prado ed il palazzo Miraflores, a Burgos.\nDi salute malferma, Enrico III, negli ultimi anni della sua breve vita, dopo aver affrontato un ultimo ostacolo, la peste del 1401, dovette delegare parte del suo potere al fratello Ferdinando di Antequera, il futuro Ferdinando I di Aragona, che alla sua morte sarebbe diventato, insieme alla moglie di Enrico III, Caterina di Lancaster, anche reggente durante la minore et\u00e0 del figlio e successore Giovanni II.\nEnrico III mor\u00ec a Toledo, nel dicembre 1406, mentre stava preparando una nuova campagna contro i Mori del Sultanato di Granada, avendo dichiarato guerra a Muhammad VII della dinastia dei Nasridi, che aveva occupato il castello di Ayamonte.Fu tumulato nella cappella della Cattedrale di Toledo, dove sar\u00e0 raggiunto (1418) dalla moglie Caterina, accanto al padre Giovanni I ed al nonno Enrico II, che la cappella aveva fatto costruire vicino all'altra Cappella funeraria detta dei re Vecchi, in cui erano sepolti il padre ed il nonno di Enrico II, Alfonso XI e Sancho IV.\nDiscendenza.\nEnrico da Caterina ebbe tre figli:"}
{"id": "74514", "revid": "920895", "url": "https://it.wikipedia.org/wiki?curid=74514", "title": "Alfred Flatow", "text": "Era cugino di Gustav Felix Flatow (altro membro della squadra ginnica) morto a Theresienstadt.\nGiunse a Berlino nel 1887. Dopo le Olimpiadi si dedic\u00f2 al suo magazzino di biciclette esercitando saltuariamente l'attivit\u00e0 di funzionario sportivo e di giornalista.\nDi origini ebraiche, venne escluso nell'ottobre 1933 dalle attivit\u00e0 sportive in Germania. Ricevette l'invito ad aprire, insieme ad altre vecchie glorie, le Olimpiadi del 1936, coraggiosamente rifiut\u00f2.\nCerc\u00f2 di riparare nei Paesi Bassi al tempo delle persecuzioni degli ebrei, ma venne catturato e deportato all'et\u00e0 di 73 anni (ottobre 1942) da Berlino al campo di concentramento di Theresienstadt, 40 miglia da Praga. Mor\u00ec due mesi dopo con altri 35.000 ebrei.\nBibliografia.\nH. Bernett, \"Alfred Flatow\u2014vom Olympiasieger zum Reichsfeind\", in Sozial- und Zeitgeschichte des Sports 1 (1987): 2, 94-102.\nCollegamenti esterni.\nVedere anche:"}
{"id": "74516", "revid": "110157", "url": "https://it.wikipedia.org/wiki?curid=74516", "title": "Provincia di Le\u00f3n", "text": "Le\u00f3n \u00e8 una provincia capoluogo del Regno di Le\u00f3n, comunit\u00e0 autonoma di Castiglia e Le\u00f3n, nella Spagna nord-occidentale.\nConfina con le Asturie a nord, con la Cantabria e la provincia di Palencia a est, con le province di Valladolid e Zamora a sud e con la Galizia a ovest (province di Ourense e Lugo).\nLa superficie \u00e8 di 15.581 km\u00b2, la popolazione, secondo le ultime stime, \u00e8 di circa 500.000 abitanti.\nIl capoluogo \u00e8 Le\u00f3n, altri centri importanti sono Ponferrada, Astorga e San Andr\u00e9s del Rabanedo.\nStoria.\nLa moderna Provincia di Le\u00f3n \u00e8 nata nel anno 1833, quando il Regno di Le\u00f3n \u00e8 diviso tra le provincie di Le\u00f3n, Zamora e Salamanca nella nuova divisione amministrativa spagnola."}
{"id": "74517", "revid": "110157", "url": "https://it.wikipedia.org/wiki?curid=74517", "title": "Provincia di Palencia", "text": "Palencia \u00e8 una provincia della comunit\u00e0 autonoma di Castiglia e Le\u00f3n, nella Spagna nord-occidentale.\nConfina con la Cantabria a nord e con le province di Burgos a est, Valladolid a sud e Le\u00f3n a ovest.\nLa superficie \u00e8 di 8.052 km\u00b2, la popolazione nel 2002 era di 176.125 abitanti.\nIl capoluogo \u00e8 Palencia, altri centri importanti sono Guardo e Aguilar de Campoo."}
{"id": "74518", "revid": "2169206", "url": "https://it.wikipedia.org/wiki?curid=74518", "title": "Terapia", "text": "La terapia (dal greco \"\u03b8\u03b5\u03c1\u03b1\u03c0\u03b5\u03af\u03b1\" (\"therap\u00e8ia\"), in medicina, \u00e8 lo studio e l'attuazione concreta di quanto necessario per portare alla guarigione delle malattie attraverso mezzi e metodi; \u00e8 anche la relativa branca della medicina che tratta della cura delle malattie; \u00e8 anche l'insieme dei metodi usati per la guarigione di malattie o ferite, per prevenirne l'insorgenza, o per alleviarne i sintomi.\nIn psicologia si parla pi\u00f9 prettamente di psicoterapia, ovvero l'uso di strumenti non invasivi, non chirurgici, non elettromedicali e non farmacologici tesi al recupero e/o alla correzione di un disturbo mentale o una condizione di alterazione psicologica o psico-sociale.\nDefinizione.\nLe terapie sono misure aventi lo scopo di riportare uno stato patologico a uno stato sano e rendere sopportabile la manifestazione di sintomi disagevoli.\nConcretamente il significato di terapia dipende quindi dalle definizioni di salute, patologia e dagli strumenti diagnostici a disposizione per distinguerle tra di loro. Le definizioni di salute e malattia lasciano numerosi margini di ambiguit\u00e0.\nIppocrate citava come strumenti terapeutici del medico: il tocco, il rimedio, la parola.\nLa terapia (o cura) \u00e8 quindi un concetto generale e applicabile a qualsiasi attivit\u00e0 volta ad alleviare, ridurre o estinguere uno stato di disagio. Es. \"quell'abbraccio \u00e8 stato terapeutico\", \"la migliore terapia \u00e8 stata l'esperienza\", ecc. In ambito strettamente sanitario le terapie sono generalmente protocollate e possono essere rilasciate da esercenti una professione riconosciuta sanitaria (es. medico, psicologo, biologo, ecc.). Ci\u00f2 che distingue la terapia come concetto dalla terapia come attivit\u00e0 sanitaria \u00e8 l'uso degli strumenti utilizzati, strumenti che la legge pu\u00f2 riservare a specifiche categorie professionali.\nTipi di terapie.\nLe terapie vengono solitamente classificate in terapie farmacologiche, terapie chirurgiche, terapie preventive (o profilassi), terapie di sostegno o supportive, terapie psicologiche o psicoterapie, terapie riabilitative e terapie palliative che alleviano i sintomi ma non sono finalizzate alla guarigione (es. terapia del dolore)."}
{"id": "74519", "revid": "1748167", "url": "https://it.wikipedia.org/wiki?curid=74519", "title": "Appennino tosco-emiliano", "text": "L'espressione Appennino tosco-emiliano ha due accezioni.\nIn senso ampio, si tratta di una suddivisione della catena degli Appennini, in particolare un tratto dell'Appennino settentrionale, che interessa il confine e le aree adiacenti di Toscana e Emilia-Romagna: il passo della Cisa lo separa a nord-ovest dall'Appennino ligure, mentre, a seconda delle fonti, il limite meridionale \u00e8 identificato nel valico di Bocca Trabaria o in quello di Bocca Serriola o nell'intera zona compresa tra i due; oltre tale limite si estende l'Appennino umbro-marchigiano.\nIn senso stretto, indica solo il tratto compreso tra l'Emilia e la Toscana, con il tratto rimanente che costituisce, secondo questa visione, l'Appennino tosco-romagnolo, compreso tra Romagna e Toscana, divisi dal Passo della Futa. Il versante toscano si ricollega al subappennino toscano, a sua volta collegato all'antiappennino toscano.\nDescrizione.\nIl 9 giugno del 2015 la porzione di territorio estesa su una superficie di 223\u00a0229 ettari all'interno delle province di Reggio nell'Emilia (Baiso, Canossa, Carpineti, Casina, Castelnovo ne' Monti, Toano, Ventasso, Vetto, Vezzano sul Crostolo e Villa Minozzo), Parma (Berceto, Calestano, Corniglio, Monchio delle Corti, Langhirano, Lesignano de' Bagni, Neviano degli Arduini, Palanzano e Tizzano Val Parma), Modena (Frassinoro), Massa-Carrara (Bagnone, Casola in Lunigiana, Comano, Filattiera, Fivizzano, Fosdinovo, Licciana Nardi e Villafranca in Lunigiana) e Lucca (Castelnuovo Garfagnana, Piazza al Serchio, Pieve Fosciana, San Romano in Garfagnana, Sillano Giuncugnano e Villa Collemandina) fu dichiarata Riserva della biosfera dell'UNESCO.\nSuddivisioni del versante toscano.\nLe valli che discendono verso sud sono ampie e fertili:\nOrografia.\nLe montagne principali dell'Appennino tosco-emiliano sono:\nValichi.\nI valichi principali che interessano l'Appennino tosco-emiliano sono:"}
{"id": "74520", "revid": "1305772", "url": "https://it.wikipedia.org/wiki?curid=74520", "title": "Emilia (disambigua)", "text": ""}
{"id": "74526", "revid": "22475", "url": "https://it.wikipedia.org/wiki?curid=74526", "title": "Dorico", "text": "Dorico \u00e8 un aggettivo che si riferisce a \nDa questo termine derivano diversi significati:\nPer estensione, \u00e8 anche usato come sinonimo di anconetano."}
{"id": "74534", "revid": "422", "url": "https://it.wikipedia.org/wiki?curid=74534", "title": "Province olandesi", "text": ""}
{"id": "74536", "revid": "110157", "url": "https://it.wikipedia.org/wiki?curid=74536", "title": "Serie A 1963-1964", "text": "La Serie A 1963-1964 \u00e8 stata la 62\u00aa edizione della massima serie del campionato italiano di calcio (32\u00ba a girone unico), disputato tra il 14 settembre 1963 e il 31 maggio 1964 e concluso con la vittoria del , al suo settimo titolo.\nCapocannoniere del torneo \u00e8 stato Harald Nielsen (Bologna) con 21 reti.\nStagione.\nNovit\u00e0.\nIn questa stagione \u00e8 da segnalare l'esordio assoluto in massima categoria del , dopo la vittoria del torneo cadetto, a cui fecero compagnia e , entrambe di ritorno in A dopo due anni di assenza.\nAvvenimenti.\nIl campionato 1963-1964 \u00e8 ricordato come una delle edizioni pi\u00f9 avvincenti nella storia della Serie A, non solo perch\u00e9 si concluse \u2014 per la prima e unica volta dall'istituzione del \"girone unico\" nel 1929 \u2014 allo spareggio, ma anche per la vittoria del di Fulvio Bernardini dopo ventitr\u00e9 anni di attesa, con lo scudetto ottenuto superando la Grande Inter di Helenio Herrera.\nDurante le prime giornate del torneo, che prese il via il 15 settembre 1963, furono i campioni uscenti dell' a guidare la classifica prima di subire l'aggancio da parte dei felsinei. Alla 9\u00aa giornata fu poi il campione d'Europa a balzare in testa alla graduatoria, approfittando anche del successivo pareggio a reti bianche fra Bologna e Inter per rafforzare il proprio primato. A quel punto si verific\u00f2 la reazione degli emiliani, i quali ottennero una striscia record di dieci vittorie consecutive dal 24 novembre 1963 al 2 febbraio 1964; grazie a questa impresa, i rossobl\u00f9 si ritrovarono il 12 gennaio, data di conclusione del girone di andata, appaiati ai rivali in testa al campionato. Il 9 febbraio, la squadra di Bernardini raggiunse quindi la vetta in solitaria e il 1\u00ba marzo sconfisse il Milan a San Siro.\nA rallentare la marcia del Bologna ci fu, per\u00f2, uno scandalo, venuto a galla il 4 marzo: tramite un comunicato, la FIGC annunci\u00f2 che cinque giocatori bolognesi erano risultati positivi alle anfetamine a seguito dei controlli antidoping effettuati il precedente 2 febbraio, dopo la gara contro il (vinta per 4-1 dagli emiliani). Le provette incriminate vennero poste in stato di sequestro dalla magistratura, mentre la Federazione commin\u00f2 alla societ\u00e0 una penalizzazione di \u20131 in classifica e la sconfitta a tavolino nell'incontro coi granata. Da ulteriori controlli effettuati nel mese di maggio, tuttavia, fu appurato che i campioni erano stati manomessi, in quanto le dosi di doping riscontrate sarebbero state eccessive da sopportare non solo per l'uomo ma addirittura per i cavalli: in conseguenza di ci\u00f2 la FIGC annull\u00f2 la condanna, restituendo ai felsinei i complessivi tre punti sottratti. Sebbene i responsabili della manipolazione delle provette ufficialmente non vennero mai individuati, nei decenni successivi alcune testimonianze fecero ricadere i sospetti al riguardo sulla figura di Gipo Viani, l'allora direttore tecnico del Milan.\nNel frattempo le vicende del campo avevano riportato in testa l'Inter, che il 29 marzo si era anche imposta per 2-1 nello scontro diretto di Bologna, sicch\u00e9 nerazzurri e rossobl\u00f9 terminarono il campionato entrambi al primo posto, a quota 54 punti, circostanza mai verificatasi fino ad allora in Serie A. Dopo aver inizialmente accolto la proposta del direttore responsabile della \"Gazzetta dello Sport\" Gualtiero Zanetti di assegnare in via eccezionale all'Inter lo scudetto 1964 e al Bologna quello del 1927 (revocato al Torino per il caso Allemandi e mai assegnato), il presidente federale Giuseppe Pasquale decise alla fine di non derogare al regolamento e far quindi disputare uno spareggio per l'assegnazione del titolo.\nLa gara venne fissata per il pomeriggio di domenica 7 giugno, in campo neutro all'Olimpico di Roma, e termin\u00f2 2-0 in favore dei bolognesi, con un'autorete di Facchetti (sugli sviluppi di una punizione calciata da Fogli) e un gol del capocannoniere Nielsen, i quali dedicarono il trionfo alla memoria del loro presidente Renato Dall'Ara; quest'ultimo era venuto a mancare quattro giorni prima, stroncato da un infarto, ma i giocatori non poterono presenziare al suo funerale per la decisione della FIGC di non rinviare l'incontro. In quella stessa domenica, a San Siro, la super\u00f2 il in un altro spareggio, stavolta per la salvezza: i giallobl\u00f9 ritornarono in Serie B dopo due anni, in compagnia di e gi\u00e0 retrocesse al termine della stagione regolare.\nDalla 10\u00aa alla 16\u00aa giornata il portiere Mario Da Pozzo, in forza al , mantenne la propria rete inviolata per 791' stabilendo un nuovo primato.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nDa segnalare la cinquina messa a segno da Kurt Hamrin in Atalanta-Fiorentina 1-7 della 19\u00aa giornata. Silvano Mencacci fu invece l'autore di una quadripletta in SPAL-Mantova 5-2 della 7\u00aa giornata."}
{"id": "74537", "revid": "110157", "url": "https://it.wikipedia.org/wiki?curid=74537", "title": "Serie A 1964-1965", "text": "La Serie A 1964-1965 \u00e8 stata la 63\u00aa edizione della massima serie del campionato italiano di calcio (il 33\u00ba a girone unico), disputato tra il 13 settembre 1964 e il 6 giugno 1965 e concluso con la vittoria dell', al suo nono titolo.\nCapocannonieri del torneo sono stati Sandro Mazzola (Inter) e Alberto Orlando () con 17 reti a testa.\nStagione.\nNel campionato 1964-65 si circoscrisse a Milano la lotta per lo scudetto: alla fine vinse l', sconfitta allo spareggio l'anno prima. I nerazzurri ebbero il merito di non accontentarsi delle vittorie in Coppa dei Campioni e Coppa Intercontinentale e di recuperare il che, nel corso del campionato, aveva raggiunto cospicui vantaggi.\nDurante la prima giornata (il 13 settembre 1964) le \"grandi\" si ritrovarono in difficolt\u00e0: Milan e Juventus furono bloccate sull'1-1 dalle siciliane e , il campione perse a Bergamo e l'Inter non and\u00f2 oltre il pareggio nel derby contro l'outsider , una delle tre esordienti del campionato. Alla fine della fase iniziale si ritrov\u00f2 in testa il Milan, che il 15 novembre vinse il derby per 3-0; il girone d'andata venne terminato al primo posto con ben 5 punti di vantaggio sui \"cugini\". Il 31 gennaio 1965, dopo la vittoria contro un ultimo, i punti diventarono ben sette.\nDalla settimana successiva inizi\u00f2 la serie positiva dell'Inter: otto vittorie consecutive (tra cui un 5-2 nel derby di ritorno) che le permisero l'aggancio in vetta. Il Milan inizialmente reag\u00ec ritornando in testa, dopo il pareggio dei nerazzurri a Vicenza, ma il 16 maggio la sconfitta interna contro la Roma cost\u00f2 ai rossoneri lo scudetto, che l'Inter si aggiudic\u00f2 aritmeticamente all'ultima giornata. La societ\u00e0 nerazzurra, confermandosi pure a livello internazionale, concluse cos\u00ec la migliore stagione della sua storia, ottenendo sia il titolo nazionale, sia quello europeo, sia quello mondiale. La lotta per il titolo di capocannoniere si chiuse pure essa con il trentaquattresimo turno: a Genova, Alberto Orlando segn\u00f2 nel finale il gol della bandiera per la Fiorentina, che perse 4-1. Sandro Mazzola rispose segnando un calcio di rigore al 90'. I due risultarono essere entrambi primi con 17 reti.\nLe tre matricole del campionato si salvarono: il del promettente Gigi Riva, in particolare, fu un'autentica rivelazione, ma fecero bene pure il , che guidato da Oronzo Pugliese riusc\u00ec nell'impresa di battere 3-2 in casa l'Inter di Helenio Herrera, e il Varese. Retrocedettero Mantova e Messina, mentre la ottenne ancora una volta la salvezza, questa volta avendo la meglio sui \"cugini\" del , bench\u00e9 questi ultimi si fossero aggiudicati entrambi i derby.\nClassifica finale.\nLegenda:\nRegolamento:\nNote:"}
{"id": "74538", "revid": "4", "url": "https://it.wikipedia.org/wiki?curid=74538", "title": "Bizantini", "text": ""}
{"id": "74541", "revid": "1299055", "url": "https://it.wikipedia.org/wiki?curid=74541", "title": "Serie A 1965-1966", "text": "La Serie A 1965-1966 \u00e8 stata la 64\u00aa edizione della massima serie del campionato italiano di calcio (il 34\u00ba a girone unico), disputato tra il 5 settembre 1965 e il 22 maggio 1966 e concluso con la vittoria dell', al suo decimo titolo, il secondo consecutivo.\nCapocannoniere del torneo \u00e8 stato Lu\u00eds Vin\u00edcio () con 25 reti.\nStagione.\nL' del \"Mago\" Helenio Herrera vinse il decimo scudetto: i milanesi diventarono cos\u00ec la seconda squadra italiana a poter cucire sulla maglia quella stella che prima d'allora era stata ottenuta solamente dalla . Fu uno scudetto meritato per la squadra nerazzurra, dal gruppo ormai ben definito, ma con una novit\u00e0: quella di Giacinto Facchetti, che, pur essendo un difensore, mise a segno ben 10 gol, un record per l'epoca.\nIl campionato inizi\u00f2 il 5 settembre 1965. La sorpresa usc\u00ec fuori subito, e fu rappresentata dal : i partenopei dell'armatore Achille Lauro, in estate, avevano acquistato, da Juventus e , S\u00edvori e Altafini, che rilanciarono la squadra azzurra e per tutto il girone d'andata lottarono alla pari con la Grande Inter. I lombardi, dalla nona giornata, mantennero la vetta in solitaria, ma furono seguiti da Milan e Napoli, rispettivamente seconda e terza forza alla fine del girone d'andata, il 16 gennaio 1966.\nNel girone di ritorno l'Inter manc\u00f2 pi\u00f9 volte il colpo decisivo, e spesso rischi\u00f2 di lasciarsi recuperare. La sconfitta di Catania fece vacillare i nerazzurri, che videro avvicinarsi il Napoli. Sistemarono tutto sei vittorie consecutive: al termine di questa serie, il 17 aprile, il Milan aveva ceduto ed era lontano, a 11 punti di distanza; il Napoli e il ritrovato si ritrovavano seconde a 6 punti di distanza. Il finale mise in dubbio la vittoria dell'Inter, allorch\u00e9 due pareggi e una sconfitta nello scontro diretto contro il Bologna avvicinarono i rossoblu al primo posto. Due vittorie contro Juve e permisero ai nerazzurri, il 15 maggio, di vincere lo scudetto. A vincere la classifica dei cannonieri fu il trentaquattrenne Lu\u00eds Vin\u00edcio, scartato dal Bologna pochi anni prima e ritrovato grazie a una provinciale, il .\nUltimo rimase il , che fece ritorno in B dopo due campionati. Retrocessero anche il e la , con quest'ultima penalizzata al trentesimo turno da una sconfitta con la Juventus: al posto dei blucerchiati si salv\u00f2 la neopromossa , grazie a un decisivo pareggio col , a sua volta ritornato in Serie A a inizio stagione dopo diciotto anni di assenza.\nClassifica finale.\nLegenda:\nRegolamento:\nNote:\nStatistiche.\nIndividuali.\nDa segnalare la quadripletta messa a segno da Angelo Benedicto Sormani in Milan-Catania 6-1 della 34\u00aa giornata."}
{"id": "74542", "revid": "6790", "url": "https://it.wikipedia.org/wiki?curid=74542", "title": "Aldus Pagemaker", "text": ""}
{"id": "74543", "revid": "2912", "url": "https://it.wikipedia.org/wiki?curid=74543", "title": "PageMaker", "text": ""}
{"id": "74544", "revid": "110157", "url": "https://it.wikipedia.org/wiki?curid=74544", "title": "Serie A 1966-1967", "text": "La Serie A 1966-1967 \u00e8 stata la 65\u00aa edizione della massima serie del campionato italiano di calcio (il 35\u00ba a girone unico), disputato tra il 18 settembre 1966 e il 1\u00ba giugno 1967 e concluso con la vittoria della , al suo tredicesimo titolo.\nCapocannoniere del torneo \u00e8 stato Gigi Riva () con 18 reti.\nStagione.\nNovit\u00e0.\nL'estate successiva alla \"d\u00e9b\u00e2cle\" della nazionale italiana al in Inghilterra, terminato con l'inattesa e scottante eliminazione per mano della modesta , port\u00f2 a una grande rivoluzione nel calcio italiano. Con l'intento di agevolare la crescita e l'affermazione di una nuova generazione di giocatori nazionali, la Federcalcio arriv\u00f2 alla drastica decisione di bloccare gli ingaggi di calciatori stranieri provenienti dai campionati esteri; i soli gi\u00e0 militanti in Italia poterono continuare a calcare i campi della penisola.\nCalciomercato.\nA causa del blocco agli stranieri il calciomercato estivo non risult\u00f2 particolarmente vivace, con le squadre che si limitarono a ritoccare le rose gi\u00e0 viste nel precedente torneo. La chiusura delle frontiere and\u00f2 a inficiare pi\u00f9 di tutti i piani dell', costretta a rinunciare ad accordi conclusi con due dei maggiori campioni internazionali del tempo, il tedesco Beckenbauer e il lusitano Eus\u00e9bio, e che scelse quindi di confermare pressoch\u00e9 la squadra campione uscente, integrando unicamente tra le seconde linee il trentaquattrenne Vin\u00edcio.\nIl affid\u00f2 la panchina all'artefice della scalata ai vertici del , Arturo Silvestri, e ingaggi\u00f2 in difesa Rosato, mentre l'ambizioso integr\u00f2 a centrocampo Bianchi; la mantenne un basso profilo con Favalli, De Paoli e il ritorno di Zigoni, mentre i concittadini del , ancora nelle mani del \"par\u00f2n\" Rocco, puntarono sull'esperto Cesare Maldini. In definitiva furono pi\u00f9 rilevanti gli acquisti \"mancati\", con Cagliari e a proteggere Riva e Pascutti dalle mire, rispettivamente, di Milan e Inter.\nA causa della riforma del campionato prevista per l'edizione 1967-1968, il numero di retrocessioni per questa stagione fu aumentato a quattro. Inoltre, per la prima volta, non si presentava al via nessuna rappresentante della citt\u00e0 di Genova.\nAvvenimenti.\nGirone di andata.\nL'Inter part\u00ec bene, vinse le prime sette gare subendo peraltro un'unica rete e, nel giro di poche settimane, stacc\u00f2 Napoli e Juventus, mentre faceva le sue prime e sporadiche apparizioni nelle zone di alta classifica il Cagliari di Manlio Scopigno. Col tempo, per\u00f2, la squadra di Helenio Herrera sembr\u00f2 dare varie occasioni ai bianconeri per raggiungerla; il 18 dicembre 1966 i nerazzurri caddero a Roma, contro una in cerca di punti-salvezza, e vennero agganciati dai piemontesi di Heriberto Herrera, i quali si lasciarono poi sfuggire la rivale dopo appena una settimana, a causa di un pareggio arrivato nel finale con l'incostante Milan.\nSuperato indenne il derby d'Italia, l'Inter si laure\u00f2 campione d'inverno il 22 gennaio 1967, con un punto di vantaggio su una Juventus a sua volta bloccata sul campo dei laziali.\nGirone di ritorno.\nI tre pareggi consecutivi in cui incapparono i bianconeri nelle prime giornate del girone di ritorno spinsero i nerazzurri a +4. Nelle settimane a venire la forbice oscill\u00f2 sempre tra i 2 e i 4 punti; al trentesimo turno, la Juventus usc\u00ec sconfitta da San Siro contro il Milan, e l'Inter sembr\u00f2 ormai vicina al titolo. Ma il logorio di alcuni giocatori e la stanchezza pesarono sui lombardi, che da qui in avanti persero lo scontro diretto e pareggiarono poi contro Napoli e : la Juventus, a un turno dal termine, si riavvicin\u00f2 cos\u00ec a \u20131.\nI nerazzurri non si presentarono al \"rush\" finale nel migliore dei modi, andando nel frattempo a perdere, il 25 maggio a Lisbona, la finale di Coppa dei Campioni contro il . La settimana dopo, nell'ultima sfida di campionato a Mantova, vennero sconfitti 0-1 per un errore del loro portiere Sarti su un tiro-cross dell'ex Di Giacomo; i meneghini lasciarono cos\u00ec strada al sorpasso dei bianconeri che, da par loro, batterono la Lazio condannandola alla retrocessione in Serie B. Il successivo 6 giugno, perdendo anche la semifinale di Coppa Italia contro i cadetti del , di fatto arriv\u00f2 al capolinea l'epoca della Grande Inter.\nLo scudetto fin\u00ec quindi sulle maglie di una \"Juve Operaia\", come sar\u00e0 colloquialmente ribattezzata, poich\u00e9 pazientemente costruita dal ginnasiarca paraguaiano Heriberto Herrera senza stelle o solisti di spicco, mediante una rigida disciplina e un gioco corale \u2014 il cosiddetto \"movimiento\", tra i precursori nel suo genere \u2014 retto \"in primis\" da una solida difesa, nonch\u00e9 tenace nel tallonare l'Inter per tutto l'arco della stagione. Il 1\u00ba giugno 1967 fu un giorno che venne citato trentacinque anni dopo, nell'epilogo del campionato 2001-2002, per le analogie tra le diverse storie e le squadre protagoniste della vicenda.\nPositivi furono i campionati di Bologna, Fiorentina e Cagliari \u2014 con la punta dei sardi, Riva, il quale conquist\u00f2 per la prima volta il titolo di capocannoniere \u2014, mentre anonimo si rivel\u00f2 quello del Torino, preludio alla separazione da Nereo Rocco a fine stagione. Piccolo record per una delle protagoniste del finale di campionato, il neopromosso , che pareggi\u00f2 22 partite su 34: la rocciosa difesa disegnata dal tecnico Giancarlo Cad\u00e8, guidata in campo dall'emergente portiere Zoff, garant\u00ec ai virgiliani il primato tra le cosiddette \"provinciali\".\nRetrocessero le altre due squadre provenienti dalla Serie B, ovvero il che pure vantava in rosa nomi noti quali Malatrasi, Angelillo, Clerici, e il . Nel finale aveva mollato la presa anche il , autore di un'inutile rincorsa nel girone di ritorno. L'ultima sconfitta della Lazio garant\u00ec invece la salvezza alla , che gi\u00e0 l'anno prima aveva trovato nella Juventus un'alleata nella lotta per non retrocedere, e premi\u00f2 la pur tardiva rimonta del .\nClassifica finale.\nLegenda:\nRegolamento:\nNote:\nStatistiche.\nClassifica marcatori.\nNel corso del campionato furono segnati complessivamente 613 gol (di cui 19 su autorete e 46 su calcio di rigore) da 154 diversi giocatori, per una media di 2,003 gol a partita. Il risultato di una partita, Foggia &amp; Incedit-Milan (terminata 0-1 sul campo), fu decretato dal giudice sportivo, che assegn\u00f2 lo 0-2 per gli ospiti per l'infortunio occorso ad Amarildo, colpito da una bottiglia. Di seguito, la classifica dei marcatori."}
{"id": "74545", "revid": "125505341", "url": "https://it.wikipedia.org/wiki?curid=74545", "title": "Prescrizione (diritto)", "text": "La prescrizione \u00e8 un istituto giuridico che concerne gli effetti giuridici del trascorrere del tempo su un certo procedimento giudiziario, con valenza sia in campo civile sia penale.\nStoria.\nNell'antica Grecia ad Atene esisteva un termine di prescrizione di 5 anni per tutti reati, a eccezione di fatti particolari da rinfacciare che prevedevano un termine di prescrizione di 24h e dei reati contro le norme costituzionali, che non avevano termine di prescrizione. Demostene scrisse che questo termine fu introdotto per controllare l'attivit\u00e0 dei soggetti sicofanti.\nAnalisi comparata.\nL'istituto in questione presenta marcate differenze da un ordinamento all'altro e fra ordinamenti nazionali differenti. Mentre in Italia dal codice Rocco l'istituto \u00e8 previsto nel codice penale (e quindi i termini decorrono dalla data di commissione del fatto, anche se l'autore non \u00e8 stato ancora identificato e persino se il fatto non \u00e8 stato ancora scoperto), in ambito europeo l'attribuzione di una natura processuale alla prescrizione esprime una \u201ctendenza normativa che pu\u00f2 dirsi egemone negli altri Paesi del vecchio continente\u201d; la conseguenza \u00e8 che, decorrendo i termini dal verificarsi di eventi processuali (a partire dall'identificazione di un possibile autore del fatto), nei fatti i termini assai difficilmente impattano sui processi in corso in proporzioni comparabili a quanto avviene invece in Italia. In altri termini, la modalit\u00e0 \"sostanziale\" dell'istituto della prescrizione esistente in Italia dal 1930 \"in ambito europeo parrebbe costituire pressoch\u00e9 un \"unicum\" stante l'assoluta prevalenza della opposta natura processuale\".\nNel diritto internazionale.\nIl diritto internazionale conosce l'imprescrittibilit\u00e0 dei crimini internazionali pi\u00f9 gravi, affermata caso per caso dalla giurisprudenza dei principali tribunali internazionali; quando per\u00f2 si \u00e8 trattato di fissare \"ex ante\" l'esatta determinazione di questi reati, all'Assemblea generale delle Nazioni Unite nell'ottobre 1966 non vi \u00e8 stato consenso e il relativo trattato, aperto alla firma nel 1968, \u00e8 stato ratificato soltanto da 55 Stati.\nAllo scopo di affermare comunque il principio il Consiglio d'Europa nel 1974 apr\u00ec alla firma la Convenzione europea sull\u2019imprescrittibilit\u00e0 dei crimini contro l\u2019umanit\u00e0 e dei crimini di guerra, entrata in vigore nel 2003 e attualmente applicabile agli otto Stati europei che l'hanno ratificata\nCon lo Statuto di Roma e l'ingresso dell'imprescrittibilit\u00e0 nei principi generali del diritto penale internazionale, pu\u00f2 dirsi entrato in vigore un testo ricognitivo del diritto consuetudinario nel frattempo consolidatosi.\nNegli Stati del mondo.\nGermania.\nIn Germania per i reati commessi dai parlamentari la prescrizione viene conteggiata non dal momento in cui \u00e8 avvenuto il reato ma da quando inizia il processo.\nItalia.\nLa normativa in tema \u00e8 regolata sia in ambito civile e penale, nel primo dagli artt. 2934 a 2963 del codice civile italiano, nel secondo dagli artt. da 157 a 161 del codice penale italiano, come modificati dalla legge ex Cirielli nel 2005 e da successivi interventi.\nDal punto di vista del diritto penale, costituisce una delle varie cause della cosiddetta estinzione del reato. Rappresenta il venir meno dell'interesse dello Stato, dopo un determinato lasso di tempo, all'inflizione di una pena in capo a un soggetto che, al termine del processo, potrebbe essere dichiarato colpevole della condotta penalmente illecita addebitatagli dalla pubblica accusa. Rappresenta il venir meno dell'interesse dello Stato a proseguire nell'esercizio della azione punitiva che, proceduralmente, \u00e8 stata esercitata dal Pubblico Ministero. Il lasso temporale della prescrizione \u00e8 parametrato di volta in volta - ossia caso per caso - alla singola e specifica gravit\u00e0 dell'addebito avanzato mosso dall'autorit\u00e0 inquirente. Il lasso temporale della prescrizione \u00e8 altres\u00ec aumentato qualora il soggetto presunto autore sia un cosiddetto \"recidivo\" e da tale qualificazione giuridica sia poi discesa, con la sentenza di sua condanna, l'applicazione specifica di un aumento della pena comminata (esclusi alcuni casi per i quali la qualifica di soggetto recidivo comporta sempre e comunque l'aumento del termine di prescrizione).\nRegno Unito e USA.\nNel Regno Unito e negli Stati Uniti la non perseguibilit\u00e0 degli illeciti penali \u00e8 regolata dallo \"Statute of Limitation\", che fissa il tempo massimo dopo il quale le corti non hanno pi\u00f9 giurisdizione."}
{"id": "74546", "revid": "1299055", "url": "https://it.wikipedia.org/wiki?curid=74546", "title": "Serie A 1967-1968", "text": "La Serie A 1967-1968 \u00e8 stata la 66\u00aa edizione della massima serie del campionato italiano di calcio (il 36\u00ba a girone unico), disputato tra il 24 settembre 1967 e il 12 maggio 1968 e concluso con la vittoria del , al suo nono titolo.\nCapocannoniere del torneo \u00e8 stato Pierino Prati (Milan) con 15 reti.\nStagione.\nNovit\u00e0.\nSul piano mediatico, da segnalare l'introduzione nel racconto giornalistico della moviola, impiegata alla \"Domenica Sportiva\" per mostrare un'irregolarit\u00e0 verificatasi nel derby di Milano del 22 ottobre 1967: il gol del pareggio rossonero, siglato da Rivera, fu concesso erroneamente in quanto il pallone colp\u00ec la traversa per poi rimbalzare in campo senza aver oltrepassato la linea di porta.\nCon sei squadre su sedici provenienti dalla Lombardia, fu il campionato di A con la maggiore concentrazione geografica della storia.\nAvvenimenti.\nLa riduzione del lotto di contendenti a sedici squadre mut\u00f2 gli equilibri del torneo, dovendosi peraltro registrare l'abbandono dalla lotta di vertice di un' ancora \"scottata\" dalle delusioni del precedente torneo. Con i nerazzurri ben presto costretti ad abdicare, furono i concittadini del e la a movimentare l'iniziale scorcio di torneo. La prima parte del campionato fu inoltre scossa dalla tragedia che colp\u00ec il , squadra ricca di promettenti elementi: il \"numero sette\" granata Luigi Meroni perse la vita il 15 ottobre 1967 dopo essere stato investito da un'auto.\nSul versante sportivo risultarono degne di nota le prestazioni fornite dal neopromosso , i cui punti di forza risiedevano nell'esperto libero Picchi e nel giovane centravanti Anastasi: gli stessi lombardi frenarono la corsa giallorossa, battendo per 2-0 i capitolini tra le mura amiche. Dopo una lieve interferenza del , fu il Milan a guadagnare il comando della vetta: al giro di boa i rossoneri vantarono due lunghezze di margine sugli \"outsider\" varesotti, che pure si erano imposti nel confronto diretto. \nIn avvio della fase di ritorno i meneghini consolidarono ulteriormente il primato, facendo registrare a inizio febbraio un vantaggio di sei punti sul gruppo delle inseguitrici, nel quale si era inserito anche un Torino in ripresa dalla scomparsa di Meroni. Nel volgere di poche giornate, la formazione rossonera spense le speranze dei rivali toccando una quota di +8 alla 25\u00aa giornata; l'aritmetica certezza del tricolore fu archiviata il 31 marzo 1968, con quattro turni di anticipo, grazie alla vittoria su un impantanato nella zona salvezza. La piazza d'onore tocc\u00f2 a un Napoli che, pur traendo bottino pieno dalle sfide con biancorossi e granata, accumul\u00f2 ben nove lunghezze di ritardo dagli uomini di Nereo Rocco: tale cifra costituisce un primato per i tornei svoltisi con sedici formazioni e due punti per vittoria.\nA completare il podio fu una incapace di attentare al primato, con la e un'Inter gi\u00e0 lontana dai fasti del recente periodo, posizionatisi alle spalle dei bianconeri. Il baratro della retrocessione inghiott\u00ec invece e Brescia, assieme a un che, ormai giunto alla conclusione di un ciclo, chiuse quale fanalino di coda complice un negativo girone di ritorno.\nClassifica finale.\nLegenda:\nRegolamento:\nNote:"}
{"id": "74547", "revid": "119532488", "url": "https://it.wikipedia.org/wiki?curid=74547", "title": "Afsluitdijk", "text": "La Afsluitd\u0133k (pronuncia: /'afsl\u028c\u028ft\u02ccd\u025b\u026a\u032fk/, in olandese per \"diga di sbarramento\", in frisone: \"Ofsl\u00fatdyk\") \u00e8 una grande diga dei Paesi Bassi.\nCostruita fra il 1927 ed il 1932, la diga \u00e8 lunga 32\u00a0km, larga 90\u00a0m ed arriva ad un'altezza di 7,25\u00a0m sopra il livello del mare. Essa collega la provincia dell'Olanda Settentrionale (villaggio di Den Oever, nella municipalit\u00e0 di Wieringen) con la provincia della Frisia (villaggio di Zurich, mun. di W\u00fbnseradiel) ed \u00e8 attraversata da un'autostrada. Intorno al sedicesimo chilometro, a met\u00e0 della diga, c'\u00e8 un punto di ristoro con parcheggio, bar, aree di sosta e una struttura dotata di una sopraelevata che permette ai pedoni di attraversare l'autostrada e ammirare il panorama. \u00c8 stata inaugurata dalla regina Guglielmina il 28 maggio 1932.\nLa Afsluitdijk costituisce la pi\u00f9 importante delle opere idrauliche dei Zuiderzeewerken, che ha separato l'insenatura dello Zuiderzee dal Mare del Nord, e permettendo di strappare alle acque i territori che oggi costituiscono la provincia di Flevoland.\nIl 12 e il 13 maggio 1940 si \u00e8 svolta la Battaglia dell'Afsluitdijk che ha visto gli olandesi prevalere sui tedeschi.\nTra i progetti \u00e8 prevista anche la realizzazione di una linea ferroviaria e l'ampliamento dell'autostrada con il raddoppio delle corsie."}
{"id": "74548", "revid": "110157", "url": "https://it.wikipedia.org/wiki?curid=74548", "title": "Serie A 1968-1969", "text": "La Serie A 1968-1969 \u00e8 stata la 67\u00aa edizione della massima serie del campionato italiano di calcio (il 37\u00ba a girone unico), disputato tra il 29 settembre 1968 e il 18 maggio 1969 e concluso con la vittoria della , al suo secondo titolo.\nCapocannoniere del torneo \u00e8 stato Gigi Riva () con 20 reti.\nStagione.\nTra le neopromosse destava curiosit\u00e0 il , rivelazione dell'ultimo torneo cadetto e di ritorno in massima serie dopo quarantadue anni, pertanto all'esordio nell'era del \"girone unico\".\nSul piano regolamentare furono introdotte alcune novit\u00e0 di rilievo: a partire da questa stagione si sedette in panchina il tredicesimo uomo, riserva di movimento, e furono tolti gli spareggi in zona retrocessione, preferendovi la differenza reti generale; ci\u00f2, fermo restando gli spareggi per l'eventuale assegnazione dello scudetto e per l'accesso alle coppe europee.\nCalciomercato.\nSi verificarono grandi cambiamenti in Serie A, dopo la vittoria dell' al , che coinvolsero soprattutto l'. Dopo le delusioni degli ultimi due anni, lasciarono sia il presidente Angelo Moratti, il quale pass\u00f2 la mano a Ivanoe Fraizzoli, sia l'allenatore Helenio Herrera, andato a sedersi sulla panchina della ; sicch\u00e9 i nerazzurri si affidarono al rientrante Alfredo Foni. Il ridisegn\u00f2 l'attacco con l'ex atalantino Savoldi e il capocannoniere della Serie B, l'ex barese Mujesan, mentre il conferm\u00f2 in blocco la squadra campione in carica.\nLa piazz\u00f2 i colpi pi\u00f9 importanti del mercato, ingaggiando l'ex bolognese Haller e il trascinatore del , il ventenne Anastasi: questi venne prelevato da Gianni Agnelli per una cifra-record dell'epoca, circa 650 milioni di lire, che ne far\u00e0 il calciatore pi\u00f9 pagato al mondo di quel decennio.\nIl , che conferm\u00f2 nuovamente l'attaccante Riva, continu\u00f2 la progressiva opera di rafforzamento con l'arrivo di Brugnera e del portiere della nazionale, Albertosi, sfruttando le mire di austerit\u00e0 di una che cedette anche Bertini all'Inter, riuscendo per\u00f2 a confermare il brasiliano Amarildo.\nAvvenimenti.\nGirone di andata.\nA balzare in testa per primi furono i campioni uscenti del Milan, che si ritrovarono presto a dover lottare con una \"outsider\", il Cagliari, spinto in vetta dai gol di Riva: i sardi si ritrovarono in testa il 24 novembre 1968. Col tempo si fece largo, dopo i primi tentennamenti iniziali, la veloce Fiorentina del nuovo allenatore Bruno Pesaola, artefice del secondo posto del l'anno prima.\nI viola agganciarono in testa il Cagliari il 12 gennaio 1969, per poi pareggiare a Varese l'ultima gara d'andata e lasciare ai rossobl\u00f9 il platonico titolo di campione d'inverno. Pi\u00f9 staccate le altre squadre; spiccavano soprattutto i negativi gironi d'andata del e del Napoli, abbandonato a dicembre da S\u00edvori il quale torn\u00f2 nella natia Argentina tra molte polemiche.\nGirone di ritorno.\nNella tornata conclusiva si deline\u00f2 pi\u00f9 chiaramente la lotta per il titolo tra Cagliari, Fiorentina e Milan. Sembr\u00f2 inizialmente che la vittoria toccasse ai sardi, ma il 9 marzo caddero all'Amsicora contro la Juventus. La Fiorentina, superando il , and\u00f2 in testa: da quel momento i viola non persero un colpo, riuscendo a tenere distanziati rossobl\u00f9 e rossoneri.\nL'11 maggio, espugnando la Torino bianconera, i viola si laurearono per la seconda volta nella loro storia campioni d'Italia; come nel campionato del 1955-1956, i viola persero una sola partita, quella casalinga contro il Bologna, registrando un'inedita imbattibilit\u00e0 in trasferta.\nA distrarre dalla corsa scudetto era giunta il 16 marzo l'improvvisa morte del promettente attaccante della Roma, Giuliano Taccola; a un anno dalla scomparsa di Meroni, il campionato riassunse dunque trame drammatiche. Il centravanti mor\u00ec a Cagliari, dopo aver solamente assistito alla partita dei giallorossi, per un improvviso arresto cardiaco: sulle cause dell'evento non si riusc\u00ec mai a far completamente luce.\nIl Milan visse comunque una stagione di vittorie, con il successo in Coppa dei Campioni nonch\u00e9 le ottime prestazioni del maturo portiere Cudicini, baluardo di una retroguardia che sub\u00ec appena 12 reti in tutto il campionato, e di Rivera, alla fine dell'anno solare primo italiano a essere insignito del Pallone d'oro.\nLunga e stancante fu la lotta per la salvezza, che si risolse solamente nelle ultime due giornate: retrocesse dapprima l', seguita infine dalla matricola Pisa e dal Varese, orfano di Anastasi e superato dal Lanerossi sul traguardo. Si salvarono invece le altre due neopromosse, il , appena alla sua seconda apparizione in Serie A dopo quella della stagione 1957-1958, e trascinato dalle reti di Bui, e il .\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 497 gol (di cui 17 su autorete, 30 su calcio di rigore e 4 assegnati per giudizio sportivo) da 132 diversi giocatori, per una media di 2,10 gol a partita. Le gare per le quali il risultato fu deciso a tavolino, entrambe per invasione del terreno di gioco, furono Atalanta-Roma (2-2 sul campo) e Palermo Napoli (2-3 sul campo). Di seguito, la classifica dei marcatori."}
{"id": "74561", "revid": "599013", "url": "https://it.wikipedia.org/wiki?curid=74561", "title": "Gatto siberiano", "text": "Il gatto siberiano \u00e8 una razza di gatto risultata dalla selezione naturale fra il gatto selvatico dei boschi ed il gatto domestico portato nella Russia siberiana da alcuni coloni nel loro peregrinare, avvenuta intorno all'anno 1050. Gli esemplari di questa razza sono caratterizzati dal pelo semi-lungo e da dimensioni massicce, ma compatte. Le condizioni climatiche molto rigide hanno reso questo piccolo felino un forte, resistente e scaltro cacciatore dal mantello idrorepellente e cute particolarmente spessa per una migliore termoregolazione corporea.\nUna particolarit\u00e0 di questa razza consiste nella sua totale o quasi incapacit\u00e0 di produzione della proteina Fel D1. Questa proteina, prodotta dalle ghiandole sebacee e presente in concentrazioni molto elevate nella saliva dei gatti, \u00e8 la principale responsabile delle reazioni allergiche degli esseri umani. Non \u00e8 il pelo, come spesso erroneamente si crede, a scatenare le reazioni allergiche, ma principalmente questa proteina che il gatto deposita sul proprio mantello durante le consuete operazioni di pulizia dello stesso pelo. La ridotta (e in alcuni casi nulla) produzione di Fel D1 da parte del gatto siberiano lo rende, di fatto, una razza ipoallergenica.\nStoria.\nRicercatori russi e tedeschi pensano che il gatto siberiano sia stato uno dei primi gatti a pelo lungo, e che sia il progenitore di razze oggi selezionate; tra queste: l'angora, il Maine Coon, il Turco Van, il norvegese, razze dalle origini naturali (senza l'intervento umano).\nNonostante sia considerato la razza nazionale della Russia, non sono stati fatti studi approfonditi sulle sue origini, soprattutto per la notevole diffusione sul territorio russo.\nNotizie dell'esistenza del gatto siberiano risalgono al 1700 ad una prima mostra felina, ed ancora nel 1871 in Inghilterra.\nDa una testimonianza scritta nel 1925, si legge di un \u201cgatto rosso grande robusto e dal pelo lungo proveniente dal Caucaso\u201d.\nUscito dalla nativa Siberia solo nel 1990, \u00e8 scarsamente diffuso al di fuori della Russia. Questa razza \u00e8 stata riconosciuta oltre che dai club e dalle federazioni dell'Unione Sovietica, anche dall'Acfa, dal WCF, dalla F.I.F.e. nel 1997, dalla T.I.C.A. nel 1998 e da molte associazioni indipendenti, che rilasciano regolarmente i pedigree e accettano la loro partecipazione alle esposizioni per il campionato. Per la classe multicolor fu accettato dal Cat Fanciers' Association (CFA) il 6 febbraio 2000.\nIl primo standard del gatto siberiano fu stilato nel 1991 e nel 1992 viene riconosciuta per la prima volta come razza dalla federazione internazionale WCF (Word Cat Federation). Il primo esemplare esportato in Italia fu Quendalina Romanova.\nCaratteristiche.\nIl siberiano \u00e8 un gatto forte, estremamente agile: il gatto maschio ha una muscolatura vigorosa, \u00e8 pronto e potente, grande cacciatore, amante dell'acqua e della vita all'aria aperta; la gatta femmina \u00e8 normalmente pi\u00f9 leggera, pi\u00f9 casalinga, entrambi sono amanti del gioco e dei giocattoli.\nLa sua espressione facciale \u00e8 dolce, il portamento guardingo e fiero; ha un carattere affettuoso, sempre molto presente, sceglie lui il \u201cPadrone\u201d, al quale legarsi, abitualmente una persona della famiglia in cui vive ed alla quale riserva una cura speciale. Soffre la solitudine e per questo apprezza sempre la compagnia di una persona.\nLa razza \u00e8 estremamente lenta nello sviluppo sino a 5 anni, pu\u00f2 raggiungere i 7-9 chili il Maschio e i 4-6 chili la femmina; in alcuni casi se castrato pu\u00f2 raggiungere i 10 chili.\nLa sua vita media \u00e8 intorno ai 15 anni.\nProfilo del siberiano standard.\n\u00c8 un gatto di taglia grande e robusta, ha il dorso lungo con schiena arcuata, che appare orizzontale quando il gatto si muove.\nIl torace \u00e8 arrotondato, con fasci di muscoli vigorosi convessi sulla vita che si sviluppano con l'et\u00e0. Il ventre \u00e8 rotondo e compatto. Le zampe sono rotonde, massicce e molto potenti, le posteriori quando sono tenute stese, sono leggermente pi\u00f9 lunghe delle anteriori. I piedi sono grandi e rotondi, con abbondanti ciuffi di pelo tra le dita per non sprofondare nella neve.\nIl muso \u00e8 moderatamente lungo e dai contorni tondeggianti. La testa \u00e8 ben proporzionata rispetto al corpo, un po' arrotondata, larga e piatta nella parte alta. La fronte \u00e8 leggermente curvata. Gli zigomi profondi sono accentuati da robuste guance ornate da vibrisse lunghe e forti. Il mento ben sviluppato non deve essere sporgente. Il collo \u00e8 massiccio e ben muscoloso.\nGli occhi sono grandi, leggermente ovali e arrotondati sul lato inferiore, situati leggermente in obliquo e ben piazzati lontani uno dall'altro, di colore dal verde all'ambra dorata, assumono tonalit\u00e0 diverse (blu nei colorpoint), ma devono in ogni caso essere uguali tra loro.\nLe orecchie sono di media grandezza e ben distanziate, larghe alla base con punte arrotondate, presentano peli corti sul retro e lunghi all'interno.\nIl naso, largo fra gli occhi che si restringe verso la sua estremit\u00e0, mostra una leggera curvatura.\nLa lunghezza della coda deve arrivare circa fino alla scapola, deve essere larga alla base per poi divenire affusolata e arrotondata verso la punta.\nI peli sono relativamente lunghi in tutte le stagioni. Il mantello \u00e8 lungo o semi-lungo, abbondante, fitto e impermeabile, con folto sottopelo idrorepellente; sulle spalle e sulla parte bassa del torace \u00e8 spesso meno lungo.\nLa criniera \u00e8 abbondante intorno alla testa.\nIl sottopelo nei gatti adulti col freddo \u00e8 pi\u00f9 folto, mentre si dirada nelle stagioni calde; lungo sotto il ventre, nel collare, sul petto e sulla coda.\nIl gatto Siberiano impiega circa cinque anni per raggiungere il suo completo sviluppo muscolare. Si consiglia, infatti, di non portarlo in mostra prima che l'esemplare abbia raggiunto tale et\u00e0; tuttavia \u00e8 opportuno portarlo di tanto in tanto alle esposizioni per abituarlo.\nDifetti.\nSi riportano di seguito i pi\u00f9 comuni caratteri che tendono a discostare taluni esemplari dallo standard della razza.\nColori.\nPrima di ogni riconoscimento ufficiale il colore classico \u00e8 sempre stato il \"brown tabby\". Tutti i colori sono riconosciuti salvo cioccolato, lilac, cinnamon, fawn.\nLa colorazione classica riconosciuta ha i colori solidi rosso, nero e tartaruga; i suoi colori diluiti sono blu, crema e blucrema. Vi sono inoltre le variet\u00e0 silver e smoke.\nIl soggetto colorpoint \u00e8 detto \"Neva Masquerade\"; nei colorpoint \u00e8 difficile distinguere il disegno tabby classico (\"blotched\") da quello tigrato (\"mackerel\").\nIl multicolor pu\u00f2 essere con o senza bianco in ogni parte del corpo, senza una precisa distribuzione cos\u00ec come per altre razze.\nViene riconosciuto un apprezzamento particolare ai portatori del gene gold, che conferisce colorazioni giallo/arancio-dorato sulle striature del mantello. Una nuova colorazione riconosciuta dal WFC \u00e8 il sunshine, da una colorazione calda al manto come il golden ma meno intensa, il contorno naso non \u00e8 segnato e pu\u00f2 combinarsi con il gene del silver dando vita al sunshine silver, detto \"bimetal\".\nRiproduzione.\nIl gatto siberiano cresce fino a 4-5 anni anche se ad un anno \u00e8 gi\u00e0 in grado di riprodursi. La femmina raggiunge la maturit\u00e0 sessuale a 9-10 mesi di et\u00e0. La gestazione dura circa 2 mesi e nascono dai 3 ai 6 cuccioli. I cuccioli aprono gli occhi nella prima settimana di vita e per circa 3-4 settimane si nutrono del latte materno. Intorno al mese di vita, verranno svezzati con alimenti specifici.\nScelta del cucciolo.\nNella scelta di un animale bisogna conoscere le linee di sangue, caratteristiche dei genitori etc. Bisogna fare attenzione a prezzi troppo bassi, non perch\u00e9 sia giusto far pagare tanto per un cucciolo di siberiano, ma perch\u00e9 allevare secondo standard precisi costa molto. In Italia un gatto di razza per essere definito tale deve essere ceduto con pedigree rilasciato da associazioni autorizzate dal Ministero delle politiche agricole alimentari e forestali (MIPAAF).\nNella cultura di massa.\nIl gatto siberiano compare nel film \"Una vita da gatto\" grazie alla caratteristica ipoallergenica, perch\u00e9 il regista Barry Sonnenfeld \u00e8 allergico ai gatti."}
{"id": "74562", "revid": "125496766", "url": "https://it.wikipedia.org/wiki?curid=74562", "title": "Yahweh", "text": "Yahweh (, anche Yahveh, in italiano anche Jahv\u00e8 o Iahv\u00e8; pronuncia \"Iav\u00e8\", ) \u00e8 il Dio nazionale del popolo ebraico, descritto nella Bibbia ebraica, e anche il Dio Padre della Trinit\u00e0 del Cristianesimo (che si fonda appunto sull'Ebraismo) e il Dio unico della terza religione abramitica, l'Islam.\nIl culto dedicatogli da parte degli ebrei \u00e8 attestato a partire dall'et\u00e0 del ferro nei regni ebraici di Israele e Giuda, insieme ad altre divinit\u00e0 della religione siro-palestinese, fra cui, in un primo momento, potrebbe aver avuto una consorte femminile, Asherah. L'incertezza \u00e8 dovuta alla difficolt\u00e0 di chiarire se i siti archeologici in cui Yahweh \u00e8 associato ad altre divinit\u00e0 siano siti ebraici o cananei e al fatto che \"Asherah\" potrebbe indicare non una dea ma un oggetto di culto.\nDopo il periodo dell'esilio babilonese (VI secolo a.C.) Yahweh risulta con certezza essere stato promosso a dio unico nella religione ebraica, soppiantando definitivamente El (dio supremo delle religioni del Vicino Oriente) e assumendone gli attributi (tra cui gli epiteti \"El Shaddai\", \"Dio Onnipotente\", ed \"El Elyon\", \"Dio Altissimo\").\nNella Bibbia ebraica, nella quale quindi, secondo la tradizione esegetica, Yahweh ed El sono da interpretare come lo stesso Dio, egli \u00e8 descritto come potente e creatore (\"Genesi\", ), ma anche legato da un patto con la famiglia di Giacobbe: severo nel punire le colpe, attento verso i penitenti, a fasi alterne dio locale e dio universale, protettore del popolo d'Israele.\nOrigine e pronuncia del nome.\nIl nome \"Yahweh\" (come gli altri sopra elencati) \u00e8 una vocalizzazione dell'ebraico biblico \u05d9\u05d4\u05d5\u05d4, parola composta da quattro lettere (\"yodh\", \"he\", \"waw\", \"he\", \n corrispondenti alle quattro lettere dell'alfabeto latino YHWH, o JHVH) e perci\u00f2 detta \"tetragramma\". La lingua ebraica (a tutt'oggi) \u00e8 dotata di lettere dal valore consonantico, mentre la vocalizzazione (variabile e importante ai fini del significato delle parole) \u00e8 indicata ortograficamente attraverso segni diacritici, notazioni vocaliche introdotte dai Masoreti soltanto nella seconda met\u00e0 del I millennio d.C. Mentre \u00e8 indiscusso che il nome del dio ebraico \u00e8 indicato nella \"Tanakh\" con le quattro lettere summenzionate, la loro pronuncia resta incerta e oggetto di dibattito sia tra gli studiosi, sia tra i fedeli delle diverse confessioni che fanno riferimento al \"Dio di Abramo\".\nGli ebrei evitavano di pronunciarne il nome per non profanarlo (\"non nominare il nome di Dio invano\", terzo comandamento secondo la tradizione ebraica, secondo comandamento secondo la tradizione cattolica), mentre nella Bibbia \u00e8 reso per iscritto con il tetragramma ovvero dalle lettere prive di vocali e quindi la pronuncia del nome \u00e8 a tutt'oggi incerta: gli ebrei talvolta usavano il termine \"Adonai\", che significa \"Signore\", uso poi ripreso dai cristiani. Gli ebrei rabbinici continuano ad utilizzare il termine \"Adonai\" per designare il dio di Israele, mentre gli ebrei samaritani, che non hanno mai considerato proibita la pronuncia del suo nome ma solo la profanazione di quest'ultimo, lo leggono come \"Iahv\u00e8\". I cristiani hanno preferito il termine \"Kyrios\" (\"Signore\", in lingua greca) ovvero \"Dominus\" (\"Signore\", in lingua latina), tant'\u00e8 che nel Nuovo Testamento il termine non viene mai usato, non essendo presente negli originali greci, mentre compare circa volte nell'Antico Testamento. \nLe chiese cristiane, compresa la Chiesa cattolica, pur avendo usato in passato sia il termine Yahweh (o Yahw\u00e8) sia il termine Geova (pi\u00f9 raramente), oggi usano solo sporadicamente il termine Yahw\u00e8 nella lettura di passi biblici dell'Antico Testamento e in alcuni canti religiosi. I Testimoni di Geova, invece, fanno un uso costante ed abituale del nome \"Geova\". Il termine Yahweh viene talora abbreviato in \"Yah\" o \"J\u00e0\" (ad esempio allelu-j\u00e0, che significa \"lode a Yahweh\"). L'italiano \"Ges\u00f9\" deriva in ultima analisi, attraverso la mediazione greco-latina, dall'aramaico \"Yeho\u0161uah\" (in ebraico \"Y\u0113sh\u016ba\u1ffe\") e che pacificamente significa \"Yahweh \u00e8 salvezza\", molto simile (e corrispondente per significato) al nome ebraico \"Y\u011bh\u014dsh\u016ba\u1ffe\", reso in italiano come \"Giosu\u00e8\".\nOrigini del culto di Yahweh.\nSembra probabile che l'adorazione di Yahweh si sia originata nel sud della terra di Canaan (Edom, Moab, Madian) a partire dall'Et\u00e0 del bronzo (XIV secolo a.C.) e che il suo culto sia stato diffuso a nord dalla popolazione seminomade dei Keniti dediti alla pastorizia e all'estrazione del rame. Cornelis Petrus Tiele, uno degli ideatori dell'\"ipotesi Kenita\" (1872), riteneva che storicamente Yahweh fosse stato una divinit\u00e0 dei Madianiti e che il profeta Mos\u00e8 fosse uno di loro; sempre secondo Tiele, sarebbe stato Mos\u00e8 a portare ad Israele il culto di Yahweh. Quest'idea \u00e8 basata su alcuni passi biblici secondo cui Yahweh si sarebbe rivelato a Mos\u00e8 nel deserto del Sinai, quando egli vi pascolava le greggi di suo suocero, Ietro, che era un sacerdote Madianita di Yahweh (\"Libro dell'Esodo\", ). Questa tradizione conserverebbe il ricordo dell'origine Madianita del dio. Dagli studiosi e dagli storici moderni viene ampiamente accettato il ruolo che i Keniti hanno avuto nel trasmettere il culto di Yahweh, anche se quello di Mos\u00e8 \u00e8 privo di riscontri extra-biblici.\nIn base ai ritrovamenti archeologici e alle iscrizioni rinvenute negli ultimi decenni nei siti delle citt\u00e0-Stato cananee, oggi gli studiosi propendono a scartare l'ipotesi che Yahweh in origine appartenesse al pantheon cananeo, poich\u00e9 non compare nemmeno nei testi mitologici di Ugarit. La maggior parte degli accademici \u00e8 concorde invece nel ritenere che il culto di Yahweh abbia avuto origine fuori da Israele, verso sud, nella terra di Madian (oggi Arabia nord occidentale), tra la fine dell'Et\u00e0 del bronzo e l'inizio dell'Et\u00e0 del ferro; inoltre l'epiteto \"Yahweh di Teman\" sull'iscrizione di Kuntillet Ajrud e il toponimo \"Shasu di Yahweh\" in alcuni testi egizi risalenti alla XVIII dinastia (XIV-XIII secolo a.C.) avvalorano la veridicit\u00e0 della teoria sull'origine madianita di Yahweh, che sarebbe quindi stato adottato come dio nazionale dagli ebrei in seguito.\nAl culto di Yahweh sembra potesse essere affiancato quello di Asherah, considerata spesso la d\u00e8a consorte di El nel pantheon cananeo. In numerose iscrizioni israelite pi\u00f9 recenti, invece, sembra essere ritenuta la consorte di Yahweh. Infatti migliaia di statuette di creta, rappresentanti probabilmente Asherah, sono state riportate alla luce e suggeriscono che in realt\u00e0 nell'et\u00e0 monarchica gli Israeliti non adorassero un solo dio. Le indagini archeologiche sugli insediamenti ebraici dei secoli precedenti (1200-1000 a.C.) mostrano, invece, che gli ebrei sembrano essere stati rigorosamente monoteisti e aniconici.\nMonolatria e monoteismo ebraico.\nLa Bibbia ebraica, che \u00e8 testo sacro, oltre che per gli ebrei (limitatamente all'Antico Testamento), anche per i cristiani e per i musulmani, descrive Yahweh come il vero Dio che ha condotto il popolo ebraico fuori dall'Egitto, fornendolo dei Dieci comandamenti. Yahweh \u00e8 un \"dio geloso\" (secondo l'esatta definizione del testo biblico), perch\u00e9 redarguisce gli Ebrei relativamente al culto di divinit\u00e0 di altre nazioni o alla fabbricazione di idoli.\nL'identit\u00e0 di Yahweh come dio unico e universalistico perch\u00e9 artefice del mondo, da un lato, e come dio nazionale ed etnico, in quanto unico dio cui Israele deve tributare il culto, dall'altro, oscilla tra le due versioni anche in ragione della datazione dei testi biblici e dei diversi contesti.\nCos\u00ec, nella \"Genesi\", il tema della creazione accentua evidentemente il carattere universalistico dell'opera di Yahweh: non esistono Ebrei in quella fase in cui Dio d\u00e0 forma all'informit\u00e0 pristina. Ed i \"libri narrativi\" tendono ad accentuare il carattere universalistico di Yahweh, almeno nelle vicende relative ad Adamo, Eva, i primi patriarchi. Il quadro di riferimento \u00e8 dunque pi\u00f9 vasto che non il racconto delle vicende del popolo ebraico. Il racconto di \"Genesi\", \u00e8 peraltro vicino alle cosmogonie delle civilt\u00e0 vicine: non manca una tendenza antropomorfizzante (ad esempio, nel riferimento al riposo di Yahweh al settimo giorno della creazione o nell'ira che manifesta di fronte all'infrazione del \"berit\", ossia del patto tra Dio e il suo popolo) e la descrizione della creazione come imposizione di ordine al caos.\nElementi fondamentali dell'antica religiosit\u00e0 ebraica.\nIl patto di Yahweh con il popolo ebraico.\nIl rapporto tra Yahweh e il popolo ebraico \u00e8 descritto dai cosiddetti \"libri narrativi\" della Bibbia come \"berit\", termine che va tradotto \"patto\" o \"alleanza\", ma che sta anche per \"promessa\" e che \u00e8 reso nella Bibbia dei Settanta come \"diath\u00e8ke\" e nella \"Vulgata\" di Girolamo come \"testamentum\". Il racconto biblico pu\u00f2 essere considerato il racconto della storia di questa alleanza fra Yahweh e il suo popolo, il quale in pi\u00f9 occasioni infrange il patto, incorrendo in punizioni, in calamit\u00e0 che giungono a minacciarne l'esistenza. L'infrazione, nel racconto biblico, \u00e8 intesa fondamentalmente come abbandono del culto esclusivo di Yahweh, tanto in favore di un sincretismo con le divinit\u00e0 locali della regione di Canaan, quanto in vista di una vera e propria sostituzione nel culto, ad esempio in favore del dio fenicio Baal. Ma anche l'errore nell'espletare l'attivit\u00e0 cultuale, pur nel riconoscimento della divinit\u00e0 nazionale, \u00e8 considerato, nel racconto biblico, foriero di sventure.\nEsposizione della legge e racconto storico, nei libri \"apodittici\" (\"Esodo\", \"Levitico\", \"Numeri\", oltre che \"Deuteronomio\") e in quelli \"narrativi\" (\"Giosu\u00e8\", \"Giudici\", \"Primo e secondo libro di Samuele\", \"Primo e secondo libro dei Re\") della Bibbia, sono intimamente legati, perch\u00e9 nella storia delle venture ebraiche \u00e8 contenuta anche la consegna della legge. Al di l\u00e0 del valore embrionale (sul piano nomocratico) degli incontri tra Yahweh e i patriarchi, momenti salienti di questa consegna sono ritenuti tradizionalmente l'incontro con Mos\u00e8 sul monte Sinai (\"Esodo\", ) e il ritrovamento di un libro delle leggi nel Tempio di Salomone ai tempi di Giosia (\"Secondo libro dei Re\", ), libro che si suppone corrisponda al \"Deuteronomio\".\nLa preghiera.\n\u00c8 a questo \"dio geloso\" che vengono indirizzate le speranze dei profeti, sia in direzione del perdono che della catastrofe, e il lirismo dei \"Salmi\". La \"nomocrazia\" dei \"libri apodittici\" fa riferimento al volere di Yahweh sia per quanto riguarda l'aspetto prettamente religioso che per l'aspetto etico-morale e sociale della vita ebraica. Inizialmente, per\u00f2, i personaggi biblici delle origini, che, come \u00e8 ovvio, non hanno a disposizione \"il Libro\", volgono a Yahweh le loro preghiere per ottenerne un'indicazione o un premio.\nNel racconto biblico, pregano anche i patriarchi e i re. I \"Salmi\" stessi, in grossa parte, sono preghiere.\nIl sacrificio.\nIl culto divino degli Israeliti nascerebbe secondo diversi autori dal sincretismo di due diverse tradizioni. Da un lato quella del banchetto sacrificale, che celebrava con un pasto comunitario la comunione fra gli offerenti e la divinit\u00e0; tradizione tipica dei popoli nomadi e nota anche fra gli Arabi preislamici. Dall'altro la tradizione cananea, nota dai testi di Ugarit, in cui compare l'olocausto e altri sacrifici simili a quelli ebraici. La compresenza di queste due tradizioni appare nel libro dell'Esodo, in cui Ietro offre un sacrificio di olocausto seguito da un banchetto \"davanti a Dio\". I libri dei profeti, per\u00f2, sottolineano la vacuit\u00e0 dei riti se privi di un rapporto personale con Dio e senza un pentimento sincero. Il culmine di questo allontanamento dalla tradizione sacrificale \u00e8 il cap. 53 di Isaia, in cui l'espiazione dei peccati \u00e8 attribuita al Servo sofferente di Yahweh.\nNel libro della \"Genesi\" \"I racconti biblici fondano il sacrificio cruento come corretto ed efficace mezzo di comunicazione fra la sfera umana e la divina\". La predilezione di Yahweh per il sacrificio cruento di animali sembra attestata dalla preferenza per il pastore Abele. No\u00e8 offre animali in sacrificio non appena scampa al diluvio ed \u00e8 a quel punto che Yahweh gli detta le regole per consumare gli animali avendo cura prima di scolarne il sangue.\nCome detto, l'errore nella pratica cultuale compromette questa comunicazione tra uomo e dio. I peccati dei figli di Eli o si configurano come difetti cultuali, che denunciano, in effetti, poco rispetto nei confronti di Yahweh.\nLa tipologia del sacrificio corretto \u00e8 descritta nei \"libri apodittici\": possono essere sacrificati a Yahweh bovini, caprini, ovini, volatili.\nI tipi fondamentali del sacrificio (e a questo schema i testi biblici sono sostanzialmente fedeli) sono:\nAssai peculiare risulta poi il sacrificio officiato per la Pasqua. Oltre ai sacrifici cruenti, venivano offerti vegetali, pani non lievitati, incenso.\nIl sacrificio umano.\nLa Bibbia condanna rigorosamente i sacrifici umani, considerati una vergognosa caratteristica dell'idolatria da cui gli Israeliti devono astenersi. Anzi nel Libro del Levitico, il principale testo normativo della Bibbia, chi sacrifica i propri figli viene condannato a morte e la sua colpa non \u00e8 considerata soltanto una violazione del divieto di uccidere, ma un peccato contro Dio stesso. Se anche la vittima fosse offerta a Yahweh, ci\u00f2 costituirebbe una profanazione del suo nome e un'azione comunque diabolica:\nPu\u00f2 sorgere, per\u00f2, il dubbio che alcuni testi proibiscano solo il sacrificio di un figlio a Moloc o a Baal e invece ne permettano l'offerta a Yahweh. I testi biblici, che possono prestarsi a questo dubbio, devono essere letti tenendo presente il principio generale delle antiche religioni secondo cui l'offerente doveva sacrificare alla divinit\u00e0 ci\u00f2 che gli era pi\u00f9 caro e in particolare le primizie. Questi testi, perci\u00f2, intendono mostrare che il rifiuto ebraico di sacrificare i primogeniti non \u00e8 dovuto a mancanza di fede, ma a un esplicito ordine divino. Quindi, nel Libro dell'Esodo, al versetto 22,28b, si afferma che \"Il primogenito dei tuoi figli lo darai a me\", ma poco dopo (versetto 34,20b) Yahweh chiarisce che \"Ogni primogenito dei tuoi figli lo dovrai riscattare\". Il costo di questo riscatto era proporzionato ai mezzi dell'offerente (Lv 14,22) e per i pi\u00f9 poveri poteva ridursi a una coppia di colombi (Lv 5,7) o ancora meno (Lv 5,11). Fra la prescrizione generale di dedicare al Signore i primogeniti e la prescrizione aggiuntiva che gli Israeliti devono effettuare una offerta sostitutiva il Libro dell'Esodo colloca la stipulazione dell'alleanza fra Yahweh e Israele. In altre parole il rifiuto di sacrificare i primogeniti, non \u00e8 il rifiuto del principio etico, universale fra i popoli antichi, per cui ogni primizia appartiene a Dio, ma nasce dalla conoscenza di Dio e della sua legge, la Torah. Quando, infatti, Israele, al tempo dell'empio re Manasse, ricadr\u00e0 nell'idolatria, ricadr\u00e0 pure nella disgustosa pratica di sacrificare i primogeniti (). Anche il profeta Ezechiele allude a Manasse e al pericolo di interpretare idolatricamente la norma sui primogeniti stabilita al cap. 22 del Libro dell'Esodo nel deserto del Sinai:\nVi sono tuttavia due episodi narrativi sconcertanti. Nel primo Yahweh richiede ad Abramo di offrire in olocausto Isacco. Il seguito del racconto d\u00e0 modo ad Abramo di mostrare la sua disponibilit\u00e0 ad obbedire a qualunque dettato divino e a Yahweh di mostrare che in realt\u00e0 l'offerta di un sacrificio umano non gli era affatto gradita. Il racconto, perci\u00f2, utilizza il possibile sacrificio di Isacco, il figlio della promessa nato dopo 25 anni di attesa, quando Abramo era ormai centenario, come strumento per dimostrare la fede incrollabile di Abramo, che, infatti, viene considerato \"il padre dei credenti\" in tutte le religioni abramitiche. Il filosofo danese S\u00f8ren Kierkegaard, in \"Timore e tremore\" (1843), osserva che l'etica religiosa di Abramo, superiore a qualsiasi altro tipo di \"etica\", \u00e8 pronta ad \"ubbidire\" in tutti i casi, anche i pi\u00f9 estremi.\nIl secondo racconto sconcertante \u00e8 quello del sacrificio della figlia di Iefte, di cui manca una condanna esplicita. Buona parte della tradizione ebraica e cristiana ipotizza che quello della figlia di Iefte sia stato un vero sacrificio umano, presentato dalla Bibbia in tutto il suo orrore, come conseguenza del fare voti avventati. Altri teologi e biblisti, invece, lo escludono. Ad esempio il biblista e teologo Bullinger asserisce: \"Possiamo concludere dall'intero volume delle Scritture, come pure dai Salmi 106:35-38, Isaia 57:5 ecc. che il sacrificio umano era un'abominazione agli occhi di Dio; e non possiamo immaginare che Dio l'avrebbe accettato, o che Iefte avrebbe offerto, sangue umano. Sostenere questa idea \u00e8 una diffamazione su Jehovah come pure su Iefte\".\nL'anatema.\nUna pratica spesso descritta nella \"Bibbia\" \u00e8 il \"\u1e25erem\" (\"anatema\"): il popolo combattente votava alla distruzione il nemico e ci\u00f2 valeva tanto per le persone quanto per i beni (inclusi gli animali). \u00c8 evidente che questa pratica entrava in qualche modo in conflitto con quella sacrificale, in quanto gli animali catturati al nemico e distrutti per il \"\u1e25erem\" non potevano essere sacrificati a Yahweh.\nI sacerdoti.\nLe pratiche cultuali, eccetto che nel caso dei patriarchi (che le mettevano in pratica in proprio, in qualit\u00e0 di capifamiglia), erano coordinate dal clero. Sui sacerdoti abbiamo informazioni soprattutto dal \"Levitico\" (libro che, nella tradizione greca prende il nome dalla trib\u00f9 di Levi). Al tempo dei patriarchi, gli Ebrei non sono ancora qualificati come \"popolo\" ed \u00e8 per questo che, nel \"Genesi\", non si parla di una \"casta funzionale\": si menzionano invece sacerdoti di altre nazioni, Egizi o Cananei, o il misterioso re di Salem, il sacerdote di El Elyon Melchisedec.\nI Leviti sono descritti, nel testo biblico, come una trib\u00f9 senza territorio: \"il loro territorio [...] \u00e8 appunto il servizio sacerdotale, dal quale traggono il proprio sostentamento\". La presenza della radice \"mlk\" (\"re\") nel nome di diversi sacerdoti (e lo stesso vale per Melchisedec) ha fatto pensare ad un legame speciale fra l'istituto sacerdotale e quello monarchico.\nSe l'ipotesi di una redazione dei testi canonici in et\u00e0 post-esilica \u00e8 valida, \u00e8 possibile leggere molti dei passi biblici relativi ai conflitti interni alla casta sacerdotale in funzione delle rivalit\u00e0 che si svilupparono al rientro (538 a.C.) dall'esilio babilonese, deciso e messo in opera da Nabucodonosor II nel 587 a.C. Il sacerdozio degli esiliati si reputava discendente di Sadoc, il sacerdote che nel \"Primo libro dei Re\" () prende il posto di Abiatar. Il sacerdozio palatino, invece, quello che avevo seguito le alterne sorti della monarchia \"suddita\" dei Babilonesi, rivendicava una discendenza da Aronne per altra via. La vittoria dovette essere dei sadociti: come tali vengono identificati i sommi sacerdoti del Secondo Tempio. In questa luce potrebbe spiegarsi il racconto del peccato di Aronne (\"Esodo\", ), assimilabile ai vitelli d'oro che Geroboamo porr\u00e0 a Bethel e Dan (\"Primo libro dei Re\", ).\nLa maggioranza dei biblisti \u00e8 convinta che \"la competenza specifica dei sacerdoti ebraici descritti dalla Bibbia non \u00e8 tanto il sacrificio quanto la divinazione\". Si \u00e8 gi\u00e0 detto del fatto che, nel \"Genesi\", i patriarchi gestiscono in proprio il sacrificio, anche in assenza di sacerdoti (quelli yahwisti ovviamente mancano nel \"Genesi\").\nPer la divinazione, i sacerdoti si servivano di oggetti conservati in un pettorale dell\"'efod\": tale cleromanzia si svolgeva come domanda di fronte a due alternative. All'una e all'altra alternativa erano associati degli oggetti, detti \"urim\" e \"tummim\". Questa forma di divinazione \u00e8 gi\u00e0 scomparsa nelle narrazioni bibliche che si riferiscono ai tempi di Davide e l'interrogazione della volont\u00e0 divina passa interamente ai profeti.\nLa funzione dei sacerdoti in epoca arcaica \u00e8, dunque, di difficile interpretazione. Altrettanto difficile risulta comprendere il rapporto fra i sacerdoti e la \"Torah\", che in alcuni passi \u00e8 intesa non tanto come testo sacro, ma piuttosto come \"istruzione\", \"insegnamento\" e in certi passi addirittura come \"pratica divinatoria\" (anche l'etimologia del termine indirizza verso questa conclusione).\nI santuari.\nMentre i testi apodittici (cio\u00e8 i testi biblici che regolano la condotta degli Ebrei in rapporto alla vita comunitaria e al dio nazionale) identificano il luogo santo con la sola Arca dell'Alleanza, quelli storici, dalla \"Genesi\" in poi, parlano di santuari veri e propri. Il termine \"bet\" (\u05d1, \"casa\") indicava l'area sacra piuttosto che il sacello in quanto costruzione, mentre sono quasi assenti riferimenti a simulacri o rappresentazioni figurative, se non in relazione a santuari non israeliti. Nella Bibbia si parla poi spesso di stele (\"ma\u1e63\u1e63ebot\"). La \"bamah\" (\"alto luogo\") \u00e8 talvolta connotata negativamente. Si trattava, secondo Vaughan, di un imponente altare monumentale, ma, al di l\u00e0 di questa interpretazione, il contesto resta oscuro. Quanto alla \"'asherah\", poteva trattarsi di un oggetto ligneo, dato che in molti punti della Bibbia si dice che viene bruciato.\nPer quanto vi sia nella Bibbia in generale abbondanza di riferimenti ai santuari, ogni libro ha il suo \"sistema\" e connota con autonomia l'uno o l'altro positivamente o negativamente, cos\u00ec come ne giudica l'autorevolezza e l'antichit\u00e0. Cos\u00ec, da una parte, il mito legato al sogno di Giacobbe e alla costruzione dell'altare (in quel luogo che Giacobbe chiamer\u00e0 El-Bethel, \"il dio di Bethel\") \u00e8 assolutamente positivo, in quanto fondante l'idea stessa di santuario ebraico. Ma gi\u00e0 quando di Bethel si parla in relazione alla coppia di santuari di Geroboamo (Dan e, appunto, Bethel) lo si fa in modo negativo, mentre in altri punti della Bibbia i giudizi sono discordanti. Per Dan, invece, il \"Libro dei Giudici\" conferma la condanna, legando il santuario ad un \"ephod\" d'argento rubato e rifuso.\nComplessivamente, solo due sembrano i luoghi assolutamente corretti per il culto: l'Arca stessa e il tempio fatto costruire da Salomone. \u00c8 poi significativo che la costruzione del tempio suggelli il passaggio da un'epoca turbolenta (segnata dall'esodo, dalla conquista della terra, dal governo dei Giudici) ad una pi\u00f9 stabile e pacifica. Il senso di questo passaggio \u00e8 rafforzato dal fatto che a costruire il tempio non sia Davide ma il figlio Salomone (\"\u0161alom\", \"pace\").\nL'aldil\u00e0.\n\u00c8 stato ipotizzato che la quasi assenza di riferimenti a riti funebri nella Bibbia possa essere dovuta ad una presa di distanza da una tradizione religiosa in cui aveva invece forte peso il culto dei morti (particolarmente dei re). I libri apodittici di fatto non prescrivono alcunch\u00e9 intorno ai riti di sepoltura. Pure, esiste un immaginario biblico relativo alla morte, cos\u00ec come si pu\u00f2 ricavarlo dai racconti di funerali di patriarchi e re o dai \"Salmi\" (in cui abbondano i riferimenti all'oltretomba). Secondo Brichto (1973), i riti funebri degli antichi Ebrei si fondavano sul rapporto tra possesso della terra da parte dei discendenti e memoria che costoro hanno del defunto. La terra garantisce la continuit\u00e0 del sangue: la memoria dei discendenti garantisce attraverso i riti la sorte del defunto. Mancanza di discendenti e conseguente cessazione dei riti, ma anche lo sradicamento dei gruppi familiari, determinano un peggioramento della condizione del defunto.\nResta comunque vero, come afferma Podella (1987), che il panorama che dell'aldil\u00e0 offre la Bibbia \u00e8 il meno ricco tra quelli delle altre culture del Vicino Oriente antico. Il mondo dell'aldil\u00e0 \u00e8 indicato con il termine \"\u0161e'ol\", un luogo oscuro, una sorta di prigione sotterranea. In certi casi, certi simbolismi si appoggiano sulla personificazione della morte, come nota Tromp (1969). A dispetto dell'importanza dei riti funebri, non si evince l'esistenza di una \"ideologia della ricompensa\": non c'\u00e8 insomma un rapporto esplicito tra condotta terrena e sorte nell'oltretomba.\nYahweh e la monarchia.\nNel corso della storia dei due regni, in rari momenti, il culto di Yahweh godette del favore dei monarchi, con tentativi di riforma in direzione yahwista, anche se sempre su incitazione di figure estranee alla monarchia, in particolare dei profeti. Tre sono gli episodi pi\u00f9 significativi, riferibili ai seguenti re:\nIl riduzionismo critico.\nLa ricostruzione del culto di Yahweh non pu\u00f2 non partire dal testo biblico. Gli studi sono stati spesso latori di una \"riduzione\", sensibile alle istanze di una religiosit\u00e0 ormai fortemente connotata in termini yahwisti, con l'accentuazione di un monoteismo che neppure la stessa Bibbia sembra provare. \u00c8 al contrario nell'ottica della sconfessione del patto in favore di altre divinit\u00e0 (come Astarte, Baal o Asherah) o l'adozione da parte del popolo ebreo di pratiche ritenute \"negative\" dalla religione codificata posteriormente, come la necromanzia, che va letto il ribadirsi costante del \"berit\" (cio\u00e8, l'alleanza tra Yahweh e il suo popolo) a fronte di un rapporto tanto tormentato.\nUn altro aspetto di questa riduzione da parte della critica consiste nell'appiattimento della fede ebraica nei termini di un quadro unitario che scritti cos\u00ec eterogenei come quelli biblici non possono offrire. Se \u00e8 impossibile sperare di ricostruire le caratteristiche storiche del culto dei patriarchi (e anzi nella loro storicit\u00e0 \"nemmeno gli studiosi pi\u00f9 tradizionalisti credono pi\u00f9\"), \u00e8 almeno possibile rievocare quelle dell'et\u00e0 monarchica (1000 a.C. circa). Oltre al dato del racconto biblico, la figura di Yahweh e il suo rapporto con gli Ebrei va rivisto alla luce di nuovi dati archeologici e epigrafici, anche relativamente alla datazione dei testi biblici."}
{"id": "74565", "revid": "1795", "url": "https://it.wikipedia.org/wiki?curid=74565", "title": "YHWH", "text": ""}
{"id": "74571", "revid": "34807", "url": "https://it.wikipedia.org/wiki?curid=74571", "title": "Quod erat demonstrandum", "text": ""}
{"id": "74584", "revid": "1165513", "url": "https://it.wikipedia.org/wiki?curid=74584", "title": "Acari (disambigua)", "text": ""}
{"id": "74588", "revid": "1543377", "url": "https://it.wikipedia.org/wiki?curid=74588", "title": "Teorema del punto fisso di Brouwer", "text": "In matematica, il teorema di Brouwer \u00e8 un risultato nell'ambito della topologia che mette in relazione il concetto di funzione continua con la propriet\u00e0 di avere un punto fisso. Questo risultato deve il nome a Luitzen Brouwer che ne dimostr\u00f2 la formulazione generale nel 1910 insieme a Jacques Hadamard.\nIl teorema pu\u00f2 essere formulato in diversi modi a seconda del contesto in cui \u00e8 utilizzato. Nella sua versione pi\u00f9 semplice si pu\u00f2 enunciare nel seguente modo: \nL'estensione al caso di dimensione maggiore, si ottiene considerando una funzione continua da una palla chiusa nello spazio euclideo in s\u00e9 stessa.\nSi pu\u00f2 anche ottenere una versione pi\u00f9 generale, che segue dalla precedente per il fatto che ogni sottoinsieme convesso e compatto di uno spazio euclideo \u00e8 omeomorfo a una palla chiusa della stessa dimensione: ogni funzione continua da un sottoinsieme convesso e compatto in s\u00e9 ha almeno un punto fisso.\nUn'ulteriore generalizzazione \u00e8 il teorema del punto fisso di Schauder: un operatore completamente continuo, definito da un sottoinsieme convesso, chiuso e limitato di uno spazio di Banach in s\u00e9 stesso, ha almeno un punto fisso. Questo risultato \u00e8 poi esteso da altri teoremi, tra cui il teorema di Kakutani e il teorema di Tikhonov.\nFormulazione.\nUn punto fisso di una funzione che manda un insieme in s\u00e9 stesso formula_3 \u00e8 un elemento formula_4 dell'insieme che viene mandato su s\u00e9 stesso dalla funzione, cio\u00e8 tale che formula_5. Nel caso unidimensionale il teorema afferma che una funzione continua che manda l'intervallo [0,1] in s\u00e9 stesso deve avere un punto formula_4 per cui formula_5. In questo caso \u00e8 semplice capire il perch\u00e9: il grafico della funzione \u00e8 una curva che connette il segmento verticale formula_8 con il segmento formula_9, quindi questa curva dovr\u00e0 necessariamente attraversare la bisettrice degli assi formula_10. Nel punto formula_11 di intersezione tra i due grafici si deve avere (uguagliando le ordinate) formula_5.\nNella formulazione generale il teorema pu\u00f2 essere scritto con ipotesi meno restrittive, poich\u00e9 la palla unitaria \u00e8 omeomorfa a qualsiasi altro sottoinsieme compatto convesso e non vuoto dello spazio euclideo e poich\u00e9 la propriet\u00e0 di possedere un punto fisso \u00e8 un invariante topologico: ogni funzione continua che manda un sottoinsieme compatto convesso e non vuoto di formula_13 in s\u00e9 stesso ha un punto fisso. In particolare, il teorema vale anche per un quadrato (o un cubo o un ipercubo) o un triangolo (o un tetraedro o un simplesso).\nCampi vettoriali.\nUn enunciato equivalente del teorema di Brouwer \u00e8 il seguente: in uno spazio euclideo ogni campo vettoriale continuo sulla palla unitaria tale che sul bordo della palla punta verso l'interno o \u00e8 tangente al bordo deve avere un punto di singolarit\u00e0 all'interno della sfera. Infatti ad ogni funzione formula_14 dalla palla in s\u00e9 stessa si pu\u00f2 associare il campo vettoriale formula_15 i cui punti critici coincidono con i punti fissi della funzione formula_14. Questo campo sul bordo della palla non pu\u00f2 puntare all'esterno altrimenti si avrebbe che formula_17 mentre si sa che l'immagine di formula_14 \u00e8 nella palla unitaria. D'altra parte a ogni campo vettoriale formula_19 si pu\u00f2 associare la funzione formula_20 i cui punti fissi coincidono con i punti critici del campo e il fatto che sul bordo formula_19 punta all'interno o eventualmente \u00e8 tangente al bordo implica che l'immagine di formula_14 \u00e8 contenuta nella palla unitaria chiusa. Questa formulazione permette di visualizzare l'enunciato del teorema nel caso di dimensione formula_23 o formula_24.\nDimostrazione.\nCi sono molte dimostrazioni di questo teorema che utilizzano la nozione di grado topologico, la nozione di gruppo di omologia, o la teoria dei grafi, in particolare il lemma di Sperner; inoltre \u00e8 possibile sfruttare il teorema di approssimazione di Weierstrass e il teorema di Green. Nel caso bidimensionale si possono esibire anche dimostrazioni basate sul teorema di Poincar\u00e9-Bendixson o sulla teoria del gruppo fondamentale.\nDimostrazione topologica.\nLa dimostrazione topologica \u00e8 basata sulla nozione di grado topologico che in dimensione 2 \u00e8 riconducibile a quella di indice di avvolgimento di una curva e a quella di indice di un punto critico di un campo vettoriale. Si consideri la formulazione del teorema in termini di campi vettoriali: dato un campo vettoriale formula_19 definito sul disco unitario tale che lungo il bordo punta sempre verso l'interno, si vuole mostrare che ha un punto critico al suo interno. Ragionando per assurdo, si supponga che formula_19 non abbia punti critici all'interno. Si consideri la famiglia di circonferenze centrate nell'origine e di raggio formula_27 variabile tra formula_28 e formula_29 parametrizzate da:\nper formula_31 che varia da formula_28 a formula_33. Consideriamo il campo lungo ciascuna di tali circonferenze: poich\u00e9 formula_19 \u00e8 continuo e privo di punti critici il vettore immagine compie lungo la circonferenza di raggio formula_27 un numero intero di giri formula_36; questo numero \u00e8 chiamato indice e non varia se la curva viene deformata senza attraversare punti critici del campo vettoriale. Di conseguenza esso deve essere costante per ogni valore di formula_27. D'altra parte si ha che:\nQuindi l'indice non pu\u00f2 rimanere costante per tutti i valori di formula_27: si \u00e8 giunti ad un assurdo e si deve concludere che l'ipotesi che non esistessero punti critici deve essere falsa.\nDimostrazione mediante la teoria dei grafi.\nSi pu\u00f2 dimostrare il teorema di Brouwer combinando fatti topologici elementari con un risultato della teoria dei grafi noto come lemma di Sperner. Considerando per semplicit\u00e0 il piano (il discorso si generalizza facilmente ad uno spazio formula_41-dimensionale sfruttando la versione formula_41-dimensionale del lemma di Sperner), anzich\u00e9 prendere il disco unitario si consideri un triangolo (interno e frontiera): si vuole mostrare che ogni campo vettoriale continuo sul triangolo che sul bordo punti dentro il triangolo ha un punto critico. Poich\u00e9 il triangolo \u00e8 omeomorfo ad un disco (ed a qualunque sottoinsieme compatto e convesso del piano) ne discende il teorema di Brouwer.\nSi consideri il triangolo formula_43 di vertici formula_44, formula_45, formula_46. Si definisce su di esso un grafo dividendolo in un numero finito qualsiasi di sottotriangoli pi\u00f9 piccoli in modo tale che questa suddivisione sia una triangolazione. I nodi del grafo sono i vertici della triangolazione e gli archi sono i lati. \u00c8 possibile costruire triangolazioni tali che i lati di tutti i sotto-triangoli siano pi\u00f9 piccoli di una qualsiasi quantit\u00e0 prefissata e si denota spesso con formula_47-triangolazione una triangolazione che ha tutti i lati minori di formula_47.\nSi fornisce quindi al grafo una colorazione che dia delle informazioni sul campo vettoriale:\nQuindi si colora ciascun nodo con il colore associato al vettore del campo sul nodo stesso. Poich\u00e9 sul bordo di formula_43 il campo punta all'interno si pu\u00f2 dedurre che:\nQueste condizioni implicano che la colorazione soddisfa le ipotesi del lemma di Sperner che assicura che il grafo contiene almeno un triangolo \"completo\" i cui tre vertici sono colorati con formula_50, formula_52 e formula_19.\nOra si considerino le formula_47-triangolazioni di formula_43 prendendo formula_69 per ogni formula_70 naturale. Per ciascuna di esse esister\u00e0 un triangolo completo che per la propriet\u00e0 della triangolazione avr\u00e0 tutti i lati minori di formula_71. Si ha quindi una successione di triangoli completi di lati arbitrariamente piccoli. Poich\u00e9 i vertici di questi triangoli si trovano tutti dentro formula_43 che \u00e8 compatto si pu\u00f2 estrarre una sottosuccessione in modo tale che la successione dei vertici formula_50 converga ad un limite formula_74 in formula_43. Questo limite dovr\u00e0 essere anche il limite delle corrispondenti sottosuccessioni dei vertici formula_52 e dei vertici formula_19 dei triangoli. Dunque si hanno tre successioni di punti: lungo la prima il campo vettoriale dove \u00e8 non nullo forma angoli compresi in formula_49, nella seconda forma un angoli in formula_51 e nella terza un angoli in formula_53. Se il campo vettoriale in formula_74 non fosse nullo, per continuit\u00e0 l'angolo limite dovrebbe trovarsi simultaneamente nella chiusura delle tre regioni, il che \u00e8 impossibile perch\u00e9 l'intersezione delle tre chiusure \u00e8 vuota. Quindi in formula_74 il campo deve essere nullo e il teorema \u00e8 dimostrato.\nProblemi di unicit\u00e0.\nIl teorema di Brouwer assicura l'esistenza, ma a differenza del teorema di Banach non assicura l'unicit\u00e0 del punto fisso che in effetti pu\u00f2 non sussistere: \nCondizioni addizionali per l'unicit\u00e0 vengono fornite dal teorema di Kellogg."}
{"id": "74590", "revid": "438678", "url": "https://it.wikipedia.org/wiki?curid=74590", "title": "La mia vita a Garden State", "text": "La mia vita a Garden State (\"Garden State\") \u00e8 un film del 2004 scritto, diretto e interpretato da Zach Braff.\nLa pellicola vede tra i suoi interpreti anche Natalie Portman, Jim Parsons, Peter Sarsgaard e Ian Holm. Proprio per avere un cast di questo livello, l'esordiente regista ha impiegato gran parte del modesto budget della pellicola (circa 2.500.000$).\nTrama.\nAndrew Largeman, detto Large, \u00e8 un aspirante attore che si \u00e8 trasferito dal New Jersey a Los Angeles, in cerca di fortuna per la propria carriera. Vive grazie a piccole parti in modeste produzioni televisive e facendo il cameriere in un ristorante vietnamita.\nLarge si sveglia da un sogno - in cui sta seduto apaticamente su un aereo che precipita - per il messaggio telefonico di suo padre, che gli dice che deve tornare a casa perch\u00e9 sua madre paraplegica \u00e8 morta annegata nella vasca da bagno.\nLarge, rappresentante della cosiddetta generazione Y, lascia Los Angeles e torna a casa nel New Jersey per il funerale della madre dopo nove anni di assenza.\nDurante il breve soggiorno nella sua citt\u00e0 reincontra vecchi amici, parte di un mondo ormai distante da lui, con il quale si trova suo malgrado a doversi confrontare. Riconosce al cimitero i suoi vecchi amici Mark e Dave che fanno ora gli scavatori di tombe e lo invitano a una festa quella notte. A casa, il padre di Andrew gli procura un appuntamento dal medico per il mal di testa che ha avuto.\nPi\u00f9 tardi Large va alla festa dove incontra Mark, Dave e Jesse, un vecchio amico che ha appena guadagnato una fortuna dopo aver creato un velcro silenzioso. Dopo aver fumato marijuana e aver assunto estasi alla festa, si risveglia ancora pi\u00f9 confuso.\nLa mattina dopo la festa, Large va all'appuntamento e nella sala d'aspetto, incontra una giovane donna di nome Sam, bugiarda patologica, che gli spiega in seguito che la maggior parte delle volte non sa perch\u00e9 mente e lo ammetter\u00e0 sempre dopo. Nell'incontro con il medico emerge che Large ha assunto litio e altri stabilizzanti dell'umore, nonch\u00e9 antidepressivi, dall'et\u00e0 di 10 anni, ma recentemente ha smesso di prenderli. Dice anche che \u00e8 stato suo padre, che \u00e8 psichiatra, ad averlo messo in cura. Large trova Sam fuori dall'ufficio e le offre un passaggio a casa. Sam lo invita a casa sua e qui incontra la madre di Sam, che gli rivela inavvertitamente che la figlia ha l'epilessia. Dopo essere tornato a casa, il padre di Large lo affronta e insiste che abbiano un discorso prima che Large se ne vada.\nIl giorno dopo Large torna a casa di Sam, e i due trascorrono il resto della giornata insieme, unendosi ai suoi amici pi\u00f9 tardi nella villa di Jesse. Large racconta a Sam l'episodio della sua infnazia in cui aveva spinto sua madre facendola cadere su una lavastoviglie rotta lasciandola paraplegica e che, quindi, suo padre lo aveva incolpato per la paralisi di sua madre e lo aveva messo sotto psicofarmaci per \"frenare la rabbia\". Sam ascolta e Large poi ammette di nutrire dei suoi sentimenti per lei.\nL'indomani Mark dice ad Large che ha bisogno di aiuto per trovare un regalo d'addio per l'amico per cui Sam, large e Mark trascorrono la giornata insieme, finendo in una cava a Newark dove Mark parla con un uomo di nome Albert, che \u00e8 impiegato a tenere fuori dalla cava gli intrusi. I tre visitatori discutono dei motivi per cui Albert e sua moglie scelgono di vivere nella cava. Albert spiega che vivere l\u00ec ed esplorare la cava significa \"fare qualcosa di completamente unico, mai fatto prima\" e che, ad ogni modo, ci\u00f2 che conta davvero \u00e8 vivere con la sua famiglia.\nQuando Sam e Large guardano il regalo si scopre che \u00e8 il ciondolo preferito dalla madre di Large che Mark aveva rubato dalla sua tomba, come faceva di solito, poi venduto e successivamente riacquistato. Andrew alla fine parla con suo padre e afferma che non era da biasimare per l'incidente di sua madre e che vivr\u00e0 il resto della sua vita senza medicine. Lui perdona suo padre e dice che vuole costruire una relazione migliore con lui.\nGrazie a Sam, e sempre accompagnato dai vecchi compagni di liceo, Andrew riesce ad aprirsi e ad affrontare i problemi che da lungo tempo rendevano la sua vita difficile e confusa.\nDistribuzione.\nUscito nelle sale americane il 20 agosto 2004 \u00e8 arrivato in italia dopo quasi un anno il 17 giugno 2005.\nIncassi.\nIl film \u00e8 stato accolto molto positivamente dal pubblico facendo vendere biglietti per 26,8 milioni di $ in USA e 9 milioni di $ nel resto del mondo per un totale di 35,8 milioni di $.\nColonna sonora.\nLa colonna sonora del film \u00e8 stata selezionata da Braff stesso, che ha ricevuto un Grammy:"}
{"id": "74591", "revid": "104265", "url": "https://it.wikipedia.org/wiki?curid=74591", "title": "MLDonkey", "text": "MLDonkey \u00e8 un client open source per il \"filesharing peer to peer\" che supporta molte reti P2P.\nOriginariamente era un client GNU/Linux del protocollo eDonkey, ora gira su molte versioni di Unix, su macOS, su Microsoft Windows e supporta molti protocolli \"P2P\". Il suo sviluppo procede molto velocemente e il team di MLDonkey \u00e8 stato il secondo a riuscire a decifrare il protocollo FastTrack.\nLo sviluppatore originario di MLDonkey \u00e8 stato Fabrice Le Fessant dell'INRIA.\nMLDonkey supporta, anche se in qualche caso in maniera parziale o incompleta, i seguenti protocolli:\nScritto in linguaggio O'Caml e distribuito secondo la licenza GPL, l'applicazione separa fortemente l'interfaccia utente (che pu\u00f2 essere un browser web, telnet o un'applicazione grafica di terze parti) e il codice che interagisce con la rete P2P.\nLo sviluppo \u00e8 iniziato nel tardo 2001.\nKMLDonkey.\nKMLDonkey \u00e8 un frontend di MLDonkey. Alcune sue caratteristiche sono:\nL'ultima versione \u00e8 la 2.0.5."}
{"id": "74592", "revid": "883", "url": "https://it.wikipedia.org/wiki?curid=74592", "title": "Mldonkey", "text": ""}
{"id": "74593", "revid": "883", "url": "https://it.wikipedia.org/wiki?curid=74593", "title": "MlDonkey", "text": ""}
{"id": "74597", "revid": "767487", "url": "https://it.wikipedia.org/wiki?curid=74597", "title": "Codice marziale", "text": "Codice marziale \u00e8 un film del 1990 diretto da Steve Cohen. Il film \u00e8 il primo capitolo della saga \"Codice marziale\".\nTrama.\nPer combattere il crimine nelle strade viene istituito uno speciale gruppo di poliziotti, i quali usano le arti marziali al posto delle armi.\nIl film.\nMalgrado le coreografie di Philip Tan, il film non si distingue per la qualit\u00e0 dei combattimenti. Comunque riscuote un discreto successo fra gli amanti del genere, grazie anche ai suoi tre sequel."}
{"id": "74599", "revid": "767487", "url": "https://it.wikipedia.org/wiki?curid=74599", "title": "Codice marziale 2", "text": "Codice marziale 2 \u00e8 un film del 1992 diretto da Kurt Anderson. \u00c8 il secondo capitolo della saga \"Codice marziale\".\nTrama.\nBille Blake con il suo nuovo partner Sean Anderson si trovano a dover indagare sull'omicidio di un loro collega, e si scopre che \u00e8 collegato alla corruzione e al traffico di stupefacenti in un nightclub.\nIl film.\nSeguito decisamente migliore rispetto al precedente. Le coreografie di Jeff Pruitt rendono i combattimenti appassionanti, e la presenza di Jeff Wincott nel ruolo principale rende il film un piccolo classico del genere."}
{"id": "74600", "revid": "767487", "url": "https://it.wikipedia.org/wiki?curid=74600", "title": "Codice marziale 3 - Missione giustizia", "text": "Codice marziale 3 - Missione giustizia \u00e8 un film del 1992 diretto da Steve Barnett. \u00c8 il terzo capitolo della saga \"Codice marziale\".\nTrama.\nKurt Harris \u00e8 un poliziotto che si infiltra in una di queste associazioni, capitanata dai coniugi Larkin, con lo scopo di smascherarne i loschi intrighi. Aiutato dalla collega Lynn Steele, dovr\u00e0 infatti affrontare l'organizzazione criminale che si cela dietro la facciata di legalit\u00e0.\nIl film.\nMalgrado il titolo, questo film non ha legami con i precedenti due, se non l'attore Jeff Wincott e altri artisti marziali come James Lew e Philip Tan.\nTorna Jeff Pruitt alla coreografia dei combattimenti, con un esito per\u00f2 migliore rispetto al primo film. Divertimento assicurato per gli amanti del genere."}
{"id": "74601", "revid": "2225", "url": "https://it.wikipedia.org/wiki?curid=74601", "title": "9,5 mm", "text": ""}
{"id": "74602", "revid": "125686047", "url": "https://it.wikipedia.org/wiki?curid=74602", "title": "35 millimetri (pellicola cinematografica)", "text": "La pellicola 35 millimetri \u00e8 il pi\u00f9 comune formato di pellicola utilizzata per la ripresa e la proiezione cinematografica, nonch\u00e9 lo standard cinematografico. \nIl nome del formato deriva indirettamente dalla larghezza dell'omonima pellicola fotografica, che consiste in strisce da 34,98 \u00b1 0,03 millimetri, la quale a sua volta ha avuto origine da quella cinematografica. I fotogrammi di uso cinematografico, tuttavia, hanno una dimensione di 18 \u00d7 24 mm. Il fotogramma standard per il cinema prevede 4 fori per ogni fotogramma, per un totale di 16 fotogrammi per un piede di pellicola. \nTra la fine del XIX e il XX secolo fu inventata e brevettata una gran variet\u00e0 di formati di pellicola per diversi sistemi di ripresa e proiezione. Da questa ricerca si svilupp\u00f2 una serie di apparecchiature (macchine fotografiche, cineprese, proiettori...) appositamente sviluppati per i singoli formati. La pellicola 35 millimetri fu originariamente sviluppata e introdotta nel 1892 da William Dickson e Thomas Edison, originariamente specificata come 1 3\u20448 pollici, utilizzando le pellicole 120 di George Eastman. La pellicola 35 millimetri con 4 perforazioni per fotogramma fu accettata come standard nel 1909 e rimase per molto tempo il formato dominante per la ripresa e la proiezione di immagini, fino all'arrivo delle nuove tecnologie digitali. \nNonostante le sfide dei diversi formati, dai pi\u00f9 piccoli ai pi\u00f9 grandi, i pi\u00f9 videro in questa tipologia di pellicola il giusto compromesso tra una buona qualit\u00e0 dell'immagine e il costo delle bobine.\nStoria.\nAdottato quasi subito dopo l'invenzione del cinema, nel 1909, in seguito a un accordo internazionale di standardizzazione, il fotogramma misurava con un rapporto d'aspetto di circa 1,33 (come quello degli schermi televisivi in formato 4:3). \nCon l'avvento del sonoro e quindi con la necessit\u00e0 di creare spazio per la colonna sonora, il fotogramma venne dapprima portato a , con un rapporto larghezza-altezza di circa 1,16 e, in seguito, a (lasciando dello spazio nero tra i fotogrammi), con un rapporto larghezza-altezza di circa 1,37. Quest'ultimo formato \u00e8 lo standard usato ancora oggi (detto Academy Standard), salvo che per i formati a schermo panoramico (1,66 e 1,85, senza uso di lente anamorfica o 2,35-2,39-2,40 con uso di lente anamorfica).\nIl formato 35\u00a0mm \u00e8 stato la base per gli altri formati, che ereditano le sue caratteristiche principali, introducendo solo piccole variazioni riguardanti le dimensioni del formato.\nI fotogrammi vengono stampati in successione su una pellicola cinematografica di triacetato o poliestere, con uno spazio fra un fotogramma e l'altro (interlinea) di in caso di riprese \"flat\" con rapporto visivo 1,33:1, con spazio di circa in caso di riprese \"flat\" 1,85:1 o con spazio praticamente nullo tra i fotogrammi in caso di riprese anamorfiche con rapporto visivo 1,17:1 nativo, che diventa 2,35:1 su schermo. \nLa pellicola \u00e8 munita ai lati di due bande perforate con 4 fori per fotogramma, che forniscono la presa per il meccanismo di trascinamento della cinepresa, solitamente a griffa, e del proiettore, solitamente composto da rocchetti dentati (uno di questi \u00e8 azionato dalla croce di Malta).\nIl passaggio alla fotografia.\nIl formato dei fotogrammi di \u00e8 quello che ha avuto maggior successo nella fotografia a pellicola, soprattutto per il fatto che venne usato da Oskar Barnack per la Leica, detto pellicola 35 mm o pellicola 135. \nIl formato consente di costruire macchine leggere, di piccole dimensioni e relativamente economiche, che comunque permettono di ottenere immagini di qualit\u00e0 adeguata alla gran parte delle applicazioni; si tratta quindi di un formato di uso generale, che viene usato da praticamente tutti i dilettanti e da buona parte dei professionisti, almeno per le applicazioni meno critiche."}
{"id": "74603", "revid": "363629", "url": "https://it.wikipedia.org/wiki?curid=74603", "title": "16 millimetri", "text": "La pellicola 16 millimetri \u00e8 un formato di pellicola cinematografica pi\u00f9 maneggevole e meno costoso di quello standard 35 mm, introdotto per la prima volta dalla Eastman Kodak nel 1923.\nUtilizzo.\nIl nome deriva dalla larghezza della pellicola, che consiste in un nastro largo 16 millimetri dotato di perforazioni di trascinamento. Si tratta di un formato generalmente non utilizzato per le riprese e proiezioni di film da sala cinematografica, ma piuttosto per filmati industriali, documentari, reportage, filmati didattici o amatoriali. Nonostante ci\u00f2 la pellicola 16 millimetri \u00e8 talvolta utilizzata anche per alcune sequenze molto dinamiche destinate a film professionali in 35 mm, grazie alle ridotte dimensioni e peso della cinepresa (in fase di editing i fotogrammi vengono poi ristampati a pieno formato per renderli congruenti col resto del film).\nFin dai suoi esordi il 16 mm venne anche utilizzato da cineasti amatoriali, sebbene sia stato necessario attendere l'arrivo sul mercato di formati economici come la pellicola 8 millimetri (1932) oppure la pellicola Super 8 millimetri (1965), perch\u00e9 il cinema amatoriale diventasse popolare a livello casalingo.. Il primo proiettore 16 millimetri sonoro fu introdotto dalla RCA-Victor nel 1932 per poi sviluppare una cinepresa 16 millimetri con ripresa sonora ottica nel 1935.\nCinematografia.\nIl 16\u00a0mm, agli inizi, aveva una doppia perforazione laterale ed era, ovviamente, muto. Il \"set\" per cimentarsi con il cinema in casa comprendeva una cinepresa, un proiettore e un treppiedi, e veniva venduto dalla Eastman Kodak nel 1932 per 335 us$ (poco pi\u00f9 della met\u00e0 del prezzo di una Ford T). \nCon l'invenzione del sonoro fu introdotta la versione mono-perforata (usata ancora oggi), in modo da fare posto su un lato della pellicola alla colonna sonora, dapprima ottica, poi in seguito anche magnetica. \nOggi il 16\u00a0mm \u00e8 divenuto un formato professionale, considerata l'elevatissima risoluzione fornita dal suo fotogramma (superiore anche all'HDTV), ed \u00e8 adoperato da molte produzioni cinematografiche quando l'utilizzo del 35 mm risulta proibitivo per via dei suoi costi. In particolare si \u00e8 affermato il Super 16 mm.\nFotografia.\nLa pellicola 16 mm, tagliata in spezzoni di lunghezza adatta e inserita in appositi caricatori, \u00e8 stata utilizzata nel passato in fotocamere miniatura prodotte da vari costruttori (principalmente Rollei, Yashica, Minolta), che consentivano di portare con s\u00e9 un'attrezzatura di ripresa fotografica di minimo ingombro, leggerissima e tascabile, con risultati confrontabili (almeno per i modelli pi\u00f9 costosi) con quelli ottenuti per mezzo di fotocamere tradizionali."}
{"id": "74604", "revid": "400694", "url": "https://it.wikipedia.org/wiki?curid=74604", "title": "35 mm", "text": ""}
{"id": "74606", "revid": "123394034", "url": "https://it.wikipedia.org/wiki?curid=74606", "title": "Super 8 millimetri", "text": "Il Super 8 millimetri, pi\u00f9 comunemente detto Super 8, \u00e8 un formato cinematografico diretta evoluzione dell'8 mm.\nOrigini e impiego.\nIl formato venne introdotto dalla Kodak nel 1965, quando il mercato del home cinema era ormai in fortissima espansione in tutto il mondo. Quasi ovunque operatori dilettanti si impegnavano a girare i loro film, sia a soggetto, sia puramente descrittivi delle loro vacanze o di avvenimenti pubblici. Molto famoso \u00e8 il filmato con cui Abraham Zapruder riprese, con la sua cinepresa 8 mm, l'assassinio di John Fitzgerald Kennedy a Dallas.\nL'8\u00a0mm (detto anche \"Doppio 8\", perch\u00e9 la pellicola era in realt\u00e0 una 16\u00a0mm e veniva tagliata longitudinalmente dopo lo sviluppo) utilizzato sino a quel momento forniva risultati egregi, ma non era di facile impiego. Il caricamento del film era manuale e doveva avvenire all'ombra o, ancora meglio, al buio. Richiedeva, inoltre (proprio perch\u00e9 la pellicola era in realt\u00e0 a 16\u00a0mm), un doppio caricamento della cinepresa. Per questa ragione la Kodak inizi\u00f2 a pensare di introdurre un nuovo formato di pi\u00f9 facile utilizzo. I dirigenti della casa di Rochester individuarono due linee guida: il nuovo formato doveva essere contenuto in caricatori (oggi sarebbero definiti \"cartucce\") e doveva impiegare in modo pi\u00f9 razionale lo spazio disponibile sulla fettuccia di pellicola (sempre larga 8\u00a0mm).\nNacque cos\u00ec il Super 8\u00a0mm (aprile 1965). Rispetto all'8\u00a0mm le perforazioni erano pi\u00f9 piccole, cos\u00ec da far guadagnare spazio al fotogramma (circa il 50% pi\u00f9 grande: 5,36\u00a0mm x 4,01\u00a0mm contro 4,37\u00a0mm x 3,28\u00a0mm del formato precedente) e lasciare spazio per la colonna sonora magnetica (inizialmente la pellicola Super 8 venne per\u00f2 commercializzata in caricatori senza pista magnetica). Nei caricatori con pista magnetica (proposti al mercato solo qualche anno dopo) entrambi i lati del film ospitavano una sottile striscia di nastro magnetico, rispettivamente di 0,8\u00a0mm e 0,45\u00a0mm. La prima (pista principale) era destinata a ospitare la colonna sonora; la seconda (pista secondaria), che in origine era solo una \"pista di compensazione\" (aveva cio\u00e8 lo scopo di evitare che lo spessore della pellicola fosse diverso sui due lati), venne in seguito usata come seconda pista audio stereo (in tal caso destinando la prima al canale sinistro, la seconda al canale destro di una registrazione stereofonica) o come pista supplementare per montaggi sonori (quando vennero messe in vendita cineprese in grado di registrare il suono in presa diretta sulla pista principale).\nCon questo nuovo formato inoltre la Kodak standardizz\u00f2 la ripresa a 18\u00a0ft/s (fotogrammi al secondo). Col precedente formato 8\u00a0mm le riprese venivano invece solitamente effettuate a 16\u00a0ft/s (la velocit\u00e0 di 18\u00a0ft/s era standard solo per le cineprese Bolex Paillard).\nSempre col formato Super 8 la Kodak decise di mettere in commercio pellicole invertibili a colori tarate per due diverse temperature di colore della luce, luce diurna di tipo G e luce artificiale di tipo A (le pi\u00f9 diffuse). Le cineprese Super 8 erano perci\u00f2 dotate di un filtro di correzione cromatica color ambra che consentiva le riprese anche in luce diurna con pellicole tarate per la luce artificiale. Tale filtro veniva disinserito automaticamente usando il caricatore con pellicola di tipo G.\nIl caricatore Super 8 progettato dalla Kodak aveva per\u00f2 due difetti. Il primo era dovuto al pressore, destinato a tenere fermo il film sul piano focale durante il funzionamento della cinepresa, che era stato incorporato nel caricatore, ed era di plastica. In tutte le cineprese prodotte sino a quel momento, di qualunque formato esse fossero, il pressore era in acciaio ed incorporato nelle stesse: ci\u00f2 assicurava un'assoluta costanza nella resa e nella stabilit\u00e0 della messa a fuoco. Il secondo era dovuto al fatto che il caricatore non consentiva alla cinepresa di svolgere la pellicola a ritroso, rendendo cos\u00ec impossibile la dissolvenza incrociata. Solo quest'ultimo fu in seguito superato dall'ingegnosit\u00e0 dei progettisti di cineprese.\nI difetti insiti nel caricatore Super 8 vennero eliminati dalla Fujifilm col caricatore Single 8, che non ebbe per\u00f2 la stessa fortuna del Super 8. Infatti i fabbricanti di pellicole, salvo appunto la Fujifilm, adottarono il sistema Super 8.\nNonostante i difetti progettuali di fondo che ne hanno certamente limitato le prestazioni, il Super 8 \u00e8 un formato comunque molto usato ancora oggi.\nCaratteristiche.\nAdoperato in modo professionale costituisce una valida alternativa all'uso del 16 mm, anche considerando che la risoluzione del fotogramma Super 8 \u00e8 similare a quella di un segnale televisivo in HD per uso domestico. Ci\u00f2 consente di girare in Super 8 e poi di riversare su nastro o DVD conservando il calore e la qualit\u00e0 di un master su pellicola, senza per\u00f2 sostenere gli alti costi pretesi dal 16 mm o, ancor peggio, dal 35 mm.\nRinascita e popolarit\u00e0 nel nuovo millennio.\nDopo un lungo periodo di oblio e scomparsa dagli scaffali, iniziato negli anni '80, quando ormai la pellicola (sia a livello amatoriale che professionale) era stata data per obsoleta e definitivamente surclassata dalla qualit\u00e0 e la versatilit\u00e0 delle telecamere a nastro magnetico (come ad esempio il VHS); il Super 8 \u00e8 rimasto sempre in commercio, ma utilizzato da un mercato di \"forte nicchia\". La vendita e il successivo processo di sviluppo fotografico venivano eseguiti, ad esempio in Italia, da pochissime aziende specializzate; contrariamente all'estero (esempio: Germania e Stati Uniti) vi era un mercato leggermente pi\u00f9 popolare pur essendo limitato a pochi consumatori.\nDalla seconda met\u00e0 degli anni novanta il Super 8 \u00e8 stato oggetto di una lenta rinascita. A partire dagli anni 2010 in poi il Super 8 ha segnato un ritorno nel mondo cine-fotografico. \u00c8 ampiamente utilizzato da artisti, studenti, curiosi, cineasti e fotografi: Ovvero per le riprese di filmati con ambientazione anni sessanta e anni settanta. Alcuni cercano di imitare l'aspetto dei vecchi film domestici o di creare un aspetto elegantemente granuloso; altri vogliono creare \"look\" alternativi per sequenze di \"flashback\" e stati di coscienza alterati. Ad alcuni piace l'idea di creare immagini nel classico stile del modernariato cinematografico; in ogni caso, il Super 8 \u00e8 un film relativamente poco costoso, che lo rende popolare tra i cineasti, che lavorano con un budget ridotto i quali vogliono ancora ottenere il classico aspetto del vero film o dai anche dagli appassionati di fotografia analogica che non hanno mai smesso di utilizzarla per i loro lavori.\nLa sua popolarit\u00e0 \u00e8 cresciuta a tal punto da invogliare la stessa Kodak a rifornire il mercato con molte pellicole per i pi\u00f9 svariati usi: invertibili, negative, nelle varianti bianco e nero e colori. Sempre la stessa casa americana, ha annunciato nel 2018 di vendere una potenziale cinepresa interamente marchiata \"KODAK\" per la realizzazione dei filmati in Super 8.\nAttualmente vanta su internet una non poca notoriet\u00e0, attraverso forum ad esso dedicati, siti web di compra-vendita ed anche sui vari canali social. Viene adoperato, oltre che da vari cineamatori evoluti, da molti cineasti per produzioni indipendenti a basso costo, ma soprattutto per videoclip, filmati pubblicitari o scene d'azione ove l'operatore ha bisogno di una macchina piccola ed agile.\nIl Super 8 \u00e8 diventato abbastanza comune per le sue caratteristiche teatrali. Oliver Stone, ad esempio, lo ha usato in film come \"JFK\", dove il suo direttore della fotografia Robert Richardson lo ha impiegato per evocare un periodo o dare un aspetto diverso alle scene. La serie di PBS \"Globe Trekker\" utilizza circa cinque minuti di filmati Super 8 per episodio. Nel Regno Unito, le emittenti televisive come la BBC fanno ancora occasionalmente uso di Super 8 in contesti sia drammatici che documentali, solitamente per effetti creativi.\nGrazie a oltre una dozzina di film, alla facilit\u00e0 di funzionamento e alla ricerca di una fotocamera e alla possibilit\u00e0 di eseguire scansioni digitali di alta qualit\u00e0 in formati digitali cinematografici standard come 2K e 4K, DPX o ProRes 4444, Super 8 rimane un formato popolare per la creazione una variet\u00e0 di scene interessanti: esso costituisce un mezzo economico per la tradizionale animazione \"stop-motion\", offrendo effetti di velocit\u00e0 di ripresa non comuni alle videocamere."}
{"id": "74607", "revid": "466539", "url": "https://it.wikipedia.org/wiki?curid=74607", "title": "Todd-AO", "text": "Il Todd-AO \u00e8 un formato cinematografico a schermo panoramico ad alta definizione creato negli anni cinquanta da Mike Todd e dall'American Optical Company di Rochester (New York).\nTodd, uno dei soci del consorzio che aveva creato il Cinerama, svilupp\u00f2 il Todd-AO essenzialmente per evitare la complessit\u00e0 di quel sistema, che richiedeva tre cineprese e tre proiettori e che mostrava le due linee verticali di giunzione fra le immagini giustapposte.\nLe caratteristiche del Todd-AO.\nA differenza del Cinerama, il Todd-AO faceva uso di una sola cinepresa caricata con pellicola negativa a colori con maschera Eastman Color da 65\u00a0mm, mentre il positivo da proiezione era largo 70\u00a0mm, perch\u00e9 doveva contenere anche le sei piste magnetiche della colonna sonora stereofonica (oggi si direbbe \"multicanale\", ma si tenga presente che, nel cinema, con stereofonia si \u00e8 sempre indicata, fin dalla sua introduzione, una registrazione-riproduzione multicanale). Le piste magnetiche erano collocate a destra e a sinistra dei fotogrammi, sia fra i fotogrammi e le perforazioni, sia all'esterno delle perforazioni.\nCinque delle sei piste erano assegnate a canali frontali, mentre la sesta a un canale surround. A questa sesta pista era tuttavia possibile applicare il sistema Perspecta Stereo che permetteva un surround con una finta stereofonia a tre canali.\nI negativi da 65\u00a0mm e i positivi da proiezione da 70\u00a0mm (v. figura 1) erano fabbricati dalla Kodak appositamente per il Todd-AO.\nIl Todd-AO offriva un'immagine pi\u00f9 brillante e nitida sia rispetto alla normale pellicola a 35\u00a0mm, sia al CinemaScope, ma costringeva ad usare un costoso proiettore speciale, fuori standard, noto come DP70. Infatti a ogni fotogramma corrispondevano cinque perforazioni nella pellicola, anzich\u00e9 quattro, e la cadenza di ripresa e di proiezione era inizialmente di 30 fotogrammi al secondo. Il sistema risultava cos\u00ec incompatibile in proiezione, sia per la diversa perforazione, sia per le diverse colonne sonore, con sistemi precedenti che avevano fatto uso di pellicola a 70\u00a0mm, come il sistema Fox Grandeur del 1929-1930 (v. figura 2).\nLa cadenza di 30 fotogrammi al secondo, scelta sia per migliorare la qualit\u00e0 del suono, sia per ridurre lo sfarfallio e l'effetto \"immagini a scatti\" durante le panoramiche, fu portata a 24 fotogrammi al secondo dopo i primi due film.\nPer simulare l'angolo di ripresa del Cinerama, vennero progettati appositamente quattro obiettivi che abbracciavano rispettivamente un campo di 37, 48, 64 e 128 gradi. Era soprattutto su quest'ultimo obiettivo, il famoso \"bugeye\" (\"occhio di cimice\"), un quasi-\"fisheye\" (o \"occhio di pesce\") da 12,7\u00a0mm, che si sarebbe dovuto basare il procedimento anche se, in realt\u00e0, le riprese con grandissimo angolo di campo non furono molto usate.\nIn proiezione il rapporto larghezza-altezza era di 2,21:1.\nIl Todd-AO e i sistemi coevi a 70 mm.\nIl procedimento con ripresa su pellicola da 65\u00a0mm e stampa su pellicola da 70\u00a0mm divent\u00f2 presto uno standard e fu adottato da altri sistemi cinematografici, ad esempio dal Super Panavision 70 (la versione della Panavision del Todd-AO), con un rapporto larghezza-altezza di 2,20:1 e dall'Ultra Panavision 70, con un rapporto larghezza-altezza di 2,76:1 (ottenuto con una compressione anamorfica dell'immagine di 1,25:1).\nAnche l'industria cinematografica sovietica si ispir\u00f2 al Todd-AO col sistema Sovscope 70, con un rapporto larghezza-altezza di 2,20:1, che per\u00f2 usava una pellicola da 70\u00a0mm anche in ripresa.\nCome gi\u00e0 detto, la cadenza della versione originale del Todd-AO era di 30 fotogrammi al secondo, anzich\u00e9 di 24 (quest'ultima era diventata la cadenza standard dopo l'introduzione del cinema sonoro). Solo i primi due film girati in Todd-AO, \"Oklahoma!\" e \"Il giro del mondo in 80 giorni\" (1956) adottarono per\u00f2 questa cadenza. Il ritorno alla cadenza standard di 24 fotogrammi al secondo fu dettato dalla necessit\u00e0 di ottenere positivi da proiezione a 35\u00a0mm (e, ovviamente, a 24 fotogrammi al secondo, dal momento che i proiettori per il 35\u00a0mm adottavano questa cadenza), da usare nelle sale cinematografiche non attrezzate per il Todd-AO.\nLa figura 3 mostra tre diversi tipi di positivi da proiezione a 35\u00a0mm ricavati da un negativo Todd-AO a 65\u00a0mm. Il primo positivo ha la colonna sonora ottica a due canali (uno anteriore a l'altro per il surround, eventualmente con i toni di controllo per il sistema Perspecta Stereo), il secondo la colonna sonora magnetica a quattro canali (tre anteriori e uno per il surround, eventualmente con i toni di controllo per il sistema Perspecta Stereo), il terzo non ha colonna sonora, perch\u00e9 questa era registrata, a sei canali (cinque anteriori e uno per il surround, eventualmente con i toni di controllo per il sistema Perspecta Stereo), su un nastro magnetico perforato avente le stesse dimensioni della pellicola a 35\u00a0mm e dedicato solo a questo scopo. Quest'ultimo tipo di positivo \u00e8 stato usato nell'Astoria Theatre di Londra per le \"roadshow theatrical release\" (v. la sezione \"Il Todd-AO e le roadshow release\"). L'immagine in tutti e tre i tipi di positivi \u00e8 anamorfizzata, cio\u00e8 compressa lateralmente.\nIn Todd-AO sono stati girati pochi film (il numero esatto non \u00e8 noto, ma la lista riportata sotto dovrebbe raccoglierne la quasi totalit\u00e0).\nIl sistema fu testato a Buffalo, nel Regent Theatre (la sala esiste tuttora, anche se \u00e8 usata come chiesa). Il compositore Richard Rodgers e il librettista Oscar Hammerstein II assistettero in questa sala ai test del Todd-AO e si convinsero ad adottare questo procedimento per il film \"Oklahoma!\".\nSi noti che termine Todd-AO pu\u00f2 ingenerare confusione, poich\u00e9 la ditta Todd-AO ha offerto anche un sistema anamorfico a 35\u00a0mm simile al Panavision e al CinemaScope. \u00c8 per questo motivo che in diversi film a schermo panoramico girati negli anni '70 e '80 appare la dicitura Todd-AO, mentre pi\u00f9 correttamente dovrebbe apparire Todd-A0 35\u00a0mm.\nFra la fine degli anni '70 e l'inizio degli anni '90 i film girati in 65\u00a0mm diventarono sempre pi\u00f9 rari. Lo stesso Todd-AO sub\u00ec un rapido declino, principalmente per via del costo delle apparecchiature necessarie per la stampa e la proiezione. In seguito la ditta Todd-AO si dedic\u00f2 principalmente al missaggio e alla postproduzione.\nAlcuni film girati su negativo a 35\u00a0mm vennero tuttavia stampati, con un ingrandimento ottico, su positivo a 70\u00a0mm, essenzialmente per poter usufruire del suono a sei piste magnetiche. Nel caso di film girati con un rapporto larghezza-altezza di 1,85:1, nelle stampe positive vennero inserite due strisce nere ai lati dei fotogrammi.\nQuesti film \"ingranditi\" erano prevalentemente destinati alla proiezione in poche sale di grandi citt\u00e0, mentre nelle altre sale si usava il normale positivo a 35\u00a0mm. L'avvento del Dolby Stereo (un sistema a quattro canali) negli anni '70 e del suono digitale (Dolby Digital e DTS) negli anni '90 resero inutili queste stampe costose.\nSchermi curvi e schermi piatti.\nIl Todd-AO, bench\u00e9 concepito come un sostituto del Cinerama, in realt\u00e0 fece poco uso sia di riprese con grandissimo angolo di campo, sia di schermi da proiezione molto curvi. Infatti, in ripresa, gli obiettivi fortemente grandangolari venivano usati raramente e la maggior parte delle sale attrezzate per il Todd-AO avevano schermi moderatamente curvi. A partire dal 1958 vennero addirittura usati schermi piatti e le proiezioni in Todd-AO somigliarono sempre di pi\u00f9 a quelle a 35\u00a0mm, salvo per la migliore definizione dell'immagine e la stereofonia a sei canali. Una variante del Todd-AO, sviluppata da Richard Vetter e Carl W. Williams, detta Dimension 150 dall'obiettivo su cui erano principalmente basate le riprese, che abbracciava un angolo di 150 gradi, fece tuttavia uso di schermi a grande curvatura, simili a quelli del Cinerama. In Dimension 150 furono girati solo due film: \"La Bibbia\" e \"Patton, generale d'acciaio\". Diversi film girati Todd-AO e in Dimension 150 furono proiettati in anteprima in sale attrezzate per il Cinerama, proprio per sfruttare lo schermo a forte curvatura. Ad esempio Tutti insieme appassionatamente.\nIl Todd-AO, il Dimension 150 e i positivi da proiezione rettificati.\nPer poter proiettare i film girati in Todd-AO e in Dimension 150 in sale attrezzate per il Cinerama, che erano dotate di schermi con forte curvatura, vennero realizzati dei positivi da proiezione speciali, detti \"rettificati\", nei quali i fotogrammi erano distorti in modo tale che, una volta proiettati sullo schermo del Cinerama, le distorsioni venissero annullate (v. figura 4).\nInfatti, poich\u00e9 il Todd-AO e il Dimension 159 facevano uso di un solo proiettore, l'immagine proiettata su uno schermo con forte curvatura subiva delle distorsioni. Inoltre, mentre i tre proiettori del Cinerama si trovavano all'altezza della linea orizzontale che passava per il centro dello schermo, i proiettori del Todd-AO e del Dimension 50 erano collocati molto pi\u00f9 in alto, e questo introduceva un'ulteriore distorsione. Le distorsioni dei fotogrammi sul positivo da proiezione permettevano di ovviare a questi inconvenienti.\nLa figura 5 mostra le distorsioni introdotte nel fotogramma positivo \"rettificato\". Come si pu\u00f2 notare il fotogramma, oltre a presentare una distorsione curvilinea, si restringe dall'alto verso il basso.\nIl Todd-AO e le roadshow release.\nI film girati Todd-AO erano spesso dei \"Roadshow theatrical release\". Si trattava di questo: un film veniva proiettato in un numero limitato di sale in grandi citt\u00e0 (come Los Angeles, New York e San Francisco) per un periodo di tempo prefissato, anche per un anno o pi\u00f9, prima di essere distribuito su scala nazionale. La maggior parte dei film inTodd-AO della fine degli anni '60, inclusi \"Quei temerari sulle macchine volanti\" e \"Tutti insieme appassionatamente\", furono inizialmente presentati come roadshow release.\nLe rodashow release durarono fino all'inizio degli anni '70.\nFilm in Todd-AO 70 mm e Dimension 150.\nI seguenti film furono prodotti in Todd-AO 70\u00a0mm (la lista quindi non include il film in Todd-AO a 35\u00a0mm) e Dimension 150."}
{"id": "74608", "revid": "406204", "url": "https://it.wikipedia.org/wiki?curid=74608", "title": "CinemaScope", "text": "Per CinemaScope si intende un sistema di ripresa cinematografica, basato su lenti anamorfiche, utilizzato dal 1953 al 1967. Sebbene tale sistema abbia dato inizio ai moderni formati cinematografici il CinemaScope \u00e8 stato rapidamente reso obsoleto dalle evoluzioni tecniche, in particolar modo da formati derivati da quelli della Panavision.\nIl CinemaScope consiste nel deformare, in ripresa, le immagini e poi disanamorfizzarle in proiezione al fine di ottenere fotogrammi a largo campo visivo (2,35:1), con un conseguente gradevole effetto. Tale sistema fu brevettato negli anni cinquanta dalla 20th Century Fox e utilizzato per la prima volta nel film \"La tunica\" (1953).\nIl motivo del successo di tale procedimento \u00e8 che non andava a intaccare in modo significativo n\u00e9 le macchine da presa n\u00e9 i proiettori esistenti nelle sale, se non per il cambio delle lenti e di qualche piccola modifica: in tal modo ci fu l'approvazione dei circuiti di distribuzione che non vedevano di buon occhio spese esagerate per la modernizzazione delle sale.\nAlcuni film all'inizio furono girati in anamorfico 2.55:1 poi ridotto ad un pi\u00f9 gestibile 2.35:1.\nIn seguito nacquero alcuni sistemi analoghi al CinemaScope, ma differenti per grado di anamorfizzazione, tra i quali vi erano il Videoscope, il Techniscope, il Dialyscope, il Gaumonscope, il Cinepanoramic, l'Ultrascope, il Totalscope, il SuperScope conosciuto anche come RKO Pictures-Scope e molti altri, che ebbero tuttavia poca fortuna.\nI film girati con i vari sistemi anamorfici, erano tutti in 35 mm. Poi venne ideato il \"SuperCinemaScope\" o \"Cinemascope 55\", che utilizzava una pellicola cinematografica da 55 mm, ma questo metodo non \u00e8 pi\u00f9 usato.\nOggigiorno, il CinemaScope continua ad avere un rapporto di proiezione di 2.35:1 anamorfizzato."}
{"id": "74609", "revid": "767487", "url": "https://it.wikipedia.org/wiki?curid=74609", "title": "Codice marziale 4 - Il rinnegato", "text": "Codice marziale 4 - Il rinnegato \u00e8 un film del 1993 diretto da Kurt Anderson. \u00c8 l'ultimo capitolo della saga \"Codice marziale\".\nTrama.\nKevin White \u00e8 un poliziotto esperto di arti marziali a cui viene affidato il caso di un'organizzazione mafiosa russa. Ma il poliziotto dovr\u00e0 affrontare un caso ancora pi\u00f9 delicato, quello che riguarda suo fratello Jack, poliziotto anch'egli che per\u00f2 sembra pi\u00f9 interessato alla criminalit\u00e0.\nIl film.\nAnche in questo caso, malgrado il titolo il film non ha nulla a che vedere con i tre titoli precedenti.\nAnche questa volta Jeff Pruitt si occupa della coreografia dei combattimenti, ma anche se gli attori e gli artisti marziali sono di prima categoria, questo film risulta decisamente inferiore agli altri titoli della serie."}
{"id": "74610", "revid": "74801", "url": "https://it.wikipedia.org/wiki?curid=74610", "title": "8 millimetri (pellicola)", "text": "La Pellicola 8 millimetri \u00e8 un calibro di pellicola popolare ed economico introdotto nei primi anni trenta dalla Kodak, con lo scopo di proporre un formato amatoriale pi\u00f9 economico del . Il nome del calibro deriva dalla larghezza della pellicola fotografica che consiste in strisce da 8 millimetri. Generalmente non \u00e8 utilizzato per le riprese e proiezioni di film da sala, ma piuttosto viene utilizzato da cineasti amatoriali e casalinghi assieme al 16 millimetri. Nonostante questo la pellicola 8 millimetri venne saltuariamente utilizzata per film a basso costo e pi\u00f9 spesso nel cinema sperimentale.\nEsistono due diversi formati di pellicola 8 millimetri: la pellicola 8 millimetri standard, anche conosciuta come regular 8 millimetri, e la pellicola super 8 millimetri, la cui perforazione viene ridotta per fare spazio ad un fotogramma dal formato pi\u00f9 ampio. La prima \u00e8 disponibile anche come pellicola doppio \u2013 ossia una 16 millimetri con perforazione su entrambi i lati \u2013 tagliata a met\u00e0 dopo lo sviluppo al fine di avere due pellicole 8 mm proiettabili.\nStoria della pellicola 8 millimetri.\nNel 1932 fu introdotto cos\u00ec l'. La pellicola vergine era sempre larga ma il passo delle perforazioni era la met\u00e0 della pellicola vera e propria. Veniva impressionata due volte, dapprima su un lato, poi, ribaltando la bobina, sull'altro lato. Il laboratorio di sviluppo provvedeva poi a tagliare il film per tutta la sua lunghezza cos\u00ec da ottenere un'unica bobina di film . Proprio in ragione di tale doppia esposizione, l'otto millimetri fu anche chiamato \"doppio 8\".\nInoltre il formato 8 millimetri venne anche commercializzato in appositi caricatori automatici per particolari cineprese, ma tale sistema non riscosse molto successo.\n\u00c8 sempre possibile filmare in Super 8 oggi (Kodak produce pellicole https://www.kodak.com/en/motion/page/kodak-super-8-films). Il Super 8 vantava una superficie dell'immagine pi\u00f9 ampia, permessa da una perforazione della pellicola pi\u00f9 piccola (in pratica solo in pi\u00f9 in altezza ed in pi\u00f9 in larghezza) in un caricatore diverso dall', nel quale le due bobine, quella debitrice e quella ricevitrice si trovavano sullo stesso piano, una a fianco all'altra, come in una audiocassetta. Al contrario il caricatore Super 8 conteneva le due bobine sullo stesso asse, il che non consentiva od in alcuni casi mal consentiva la possibilit\u00e0 di effettuare in fase di ripresa una dissolvenza incrociata, riavvolgendo per circa un secondo la pellicola precedentemente esposta nell'ultima ripresa. \nIl formato Super 8 (un'evoluzione dell') sopravvive sino ai giorni nostri, sebbene venga adoperato per ottenere immagini fortemente caratterizzate da un certo sapore \"retr\u00f2\" o citazionistico. \nIn particolar modo, la grande richiesta ha portato la Kodak a introdurre nuove tipi di pellicole per questo formato. "}
{"id": "74611", "revid": "339392", "url": "https://it.wikipedia.org/wiki?curid=74611", "title": "Super 8 mm", "text": ""}
{"id": "74612", "revid": "268043", "url": "https://it.wikipedia.org/wiki?curid=74612", "title": "Single 8 millimetri", "text": ""}
{"id": "74614", "revid": "729019", "url": "https://it.wikipedia.org/wiki?curid=74614", "title": "Doppio super 8 millimetri", "text": "Il doppio super 8 \u00e8 un formato cinematografico, e costituisce una versione particolarmente evoluta del super 8 millimetri, nato per ovviare ai limiti costruttivi del caricatore super 8 mm, ed immesso sul mercato alcuni anni dopo questo formato. \nPu\u00f2 essere considerato come la sintesi tra il vecchio doppio 8 mm ed il super 8 mm. Del primo adotta il caricamento manuale e la necessit\u00e0 del ribaltamento della bobina dopo aver impressionato la prima met\u00e0 della pellicola; del secondo, le dimensioni del fotogramma e delle perforazioni. Al pari del doppio 8 mm, inoltre, il pressore della pellicola \u00e8 parte integrante della cinepresa. La resa di questo formato \u00e8 elevatissima, quasi uguale a quella del 16 mm. \nAttualmente, il doppio super 8 \u00e8 disponibile con una emulsione invertibile in bianco e nero (la \"Fomapan\"), ed una invertibile a colori (Velvia 50D), tagliata in questo formato da un laboratorio tedesco."}
{"id": "74615", "revid": "183483", "url": "https://it.wikipedia.org/wiki?curid=74615", "title": "16 mm", "text": ""}
{"id": "74616", "revid": "339392", "url": "https://it.wikipedia.org/wiki?curid=74616", "title": "Single 8 mm", "text": ""}
{"id": "74617", "revid": "2225", "url": "https://it.wikipedia.org/wiki?curid=74617", "title": "Doppio super 8 mm", "text": ""}
{"id": "74626", "revid": "110157", "url": "https://it.wikipedia.org/wiki?curid=74626", "title": "Serie A 1969-1970", "text": "La Serie A 1969-1970 \u00e8 stata la 68\u00aa edizione della massima serie del campionato italiano di calcio (il 38\u00ba a girone unico), disputato tra il 14 settembre 1969 e il 26 aprile 1970 e concluso con la vittoria del , al suo primo titolo.\nCapocannoniere del torneo \u00e8 stato, per la terza volta in quattro anni, Gigi Riva (Cagliari) con 21 reti.\nStagione.\nCalciomercato.\nA movimentare particolarmente il mercato furono gli scambi tra il e l'; ai sardi, che acquistarono anche il fresco campione d'Italia Mancin dalla , andarono il difensore Poli, il centrocampista Domenghini e il centravanti Gori, mentre i milanesi, affidati a Heriberto Herrera, incassarono 250 milioni e la firma di Boninsegna.\nLa rispose acquistando lo stopper Morini e la mezzala Vieri dalla , a cui si aggiunse nella sessione autunnale il promettente jolly Cuccureddu dal . La esaud\u00ec le richieste di Helenio Herrera ingaggiando il centravanti Cappellini, infine il invest\u00ec molto per assicurarsi il giovane fantasista Sala.\nAvvenimenti.\nGirone di andata.\nIl campionato inizi\u00f2 il 14 settembre 1969; partirono bene i campioni uscenti della Fiorentina, sorpassati alla quinta giornata dal Cagliari dopo la sconfitta interna del 12 ottobre contro gli stessi rossobl\u00f9. La squadra sarda inizi\u00f2 la sua fuga, ottenendo subito buoni risultati grazie a un collettivo votato alla difesa, che approfittava in attacco dell'estro del veloce Riva. Un mese dopo, il vantaggio su Fiorentina e Inter era di +4.\nNel corso di dicembre il tecnico cagliaritano Manlio Scopigno fu squalificato per 5 mesi per aver insultato un guardalinee a Palermo, mentre tra le inseguitrici si aggiunse la Juventus, in ripresa dopo una partenza stentata che era costata la panchina a Luis Carniglia in favore di Ercole Rabitti; comunque i sardi, affidati all'allenatore in seconda Ugo Conti, ressero e il 28 dicembre si fregiarono del titolo simbolico di campione d'inverno con un turno di anticipo.\nGirone di ritorno.\nNelle prime sette gare di ritorno i bianconeri incamerarono 13 punti; il 15 febbraio 1970 stesero il , mentre il Cagliari pag\u00f2 dazio a San Siro contro l'Inter, venendo punito nel finale dall'ex Boninsegna e ritrovandosi i piemontesi a un solo punto di distacco. I rossobl\u00f9 riuscirono ad aumentare il vantaggio a +2 la settimana dopo, mantenendo le distanze fino allo scontro diretto del 15 marzo al Comunale di Torino; ottenuto il 2-2 sul finire della gara, il Cagliari pot\u00e9 lanciare la volata finale: la settimana dopo la Juventus cadde a Firenze e moll\u00f2 la presa, lasciando il secondo posto all'Inter.\nIl 12 aprile l'ormai lanciato Cagliari chiuse all'Amsicora la miglior stagione della sua storia, mandando in Serie B il e festeggiando il suo primo e fin qui unico scudetto. A soli 6 anni dall'approdo in massima serie, la squadra rossobl\u00f9 port\u00f2 per la prima volta il titolo nel Mezzogiorno d'Italia, lontano dalle grandi citt\u00e0 del Nord e del Centro, conquistando una vittoria ricca di significati per l'intera Sardegna; il Cagliari divenne il simbolo di un'isola distante, ritenuta \u00abpatria di pastori e banditi\u00bb \u2014 cos\u00ec spieg\u00f2 Riva, tra i principali artefici della vittoria \u2014 e destinata a diventare in questi anni ambita meta turistica.\nLe 21 reti di Riva valsero all'attaccante il titolo di capocannoniere, davanti alla sorpresa Vitali del Lanerossi Vicenza, e la convocazione al in Messico insieme ad altri 5 giocatori della squadra rossobl\u00f9: Albertosi, Cera, Domenghini, Gori e Niccolai. Le sole 11 reti subite dal Cagliari in 30 partite sono inoltre un record ancora oggi ineguagliato, come la media gol subiti a partita pi\u00f9 bassa di sempre, pari a 0,37.\nAssieme al Bari, che pure aveva disputato un buon girone di andata, caddero in B il e il Brescia; per pugliesi e lombardi la permanenza in massima serie era durata appena un anno. La e la Sampdoria riuscirono invece a salvarsi grazie a un positivo girone di ritorno. Tormentato e deludente il campionato della Roma di Helenio Herrera che, troppo sterile in fase offensiva, non and\u00f2 oltre il decimo posto.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 464 gol (di cui 18 su autorete, 49 su calcio di rigore e 2 assegnati per giudizio sportivo) da 132 diversi giocatori, per una media di 1,93 gol a partita. L'unica gara per la quale il risultato fu deciso a tavolino fu Bari-Verona (invasione del terreno di gioco, 1-1 sul campo).&lt;br&gt;Da segnalare due quadriplette realizzate durante il campionato: una da Gianni Rivera in Brescia-Milan 1-4 della 1\u00aa giornata e una da Pierino Prati in Bari-Milan 0-5 della 17\u00aa giornata.&lt;br&gt;i seguito, la classifica dei marcatori.\nArbitri.\nDi seguito \u00e8 indicata, in ordine alfabetico, la lista dei 37 arbitri che presero parte alla Seria 1969-1970. Tra parentesi \u00e8 riportato il numero di incontri diretti."}
{"id": "74629", "revid": "1745361", "url": "https://it.wikipedia.org/wiki?curid=74629", "title": "Eurinome", "text": "Eurinome () \u00e8 un personaggio della mitologia greca. \u00c8 un'oceanina e titanide nonch\u00e9 dea dei prati e dei pascoli d'acqua.\nPotrebbe essere identificata con la sposa di Ofione e sua omonima.\nGenealogia.\nFiglia di Oceano e di Teti ebbe da Zeus le Cariti.\nApollodoro, tra i figli della coppia aggiunge Asopo ma nello stesso passo in cui scrive di Asopo scrive anche di altri probabili genitori.\nMitologia.\nSi prese cura di Efesto (assieme a Teti) dopo che questo fu gettato dall'Olimpo dalla madre Hera. Eurinome e Teti lo allattarono sulle rive del fiume che circondava la terra (Oceano).\nPausania scrive che gli abitanti di Figaleia (una citt\u00e0 dell'Arcadia) credevano che Eurinome fosse un nome relativo ad Artemide e che solo una volta all'anno commemoravano il giorno in cui raccolsero Efesto aprendo il santuario a lei dedicato, ma aggiunge che se lo Xoanon a lei dedicato la raffigurava con il corpo di pesce al posto delle gambe, era di sicuro figlia di Oceano e viveva nel mare, quindi non poteva essere come Artemide.\nPausania conferma ancora che questa divinit\u00e0 fosse collegata alle acque poich\u00e9 scrive anche che era venerata alla confluenza dei fiumi Neda e Lymas.\nL'omonimia.\nLa sua omonima (e moglie di Ofione) \u00e8 una titanide definita \"regina dei cieli\". Oltre alla comune origine divina, un'altra similitudine tra i due personaggi \u00e8 il \"cadere nel fiume Oceano\" che per questo personaggio consiste nella caduta di Efesto dopo che fu gettato da Hera, mentre la sua omonima cade con il marito dopo che entrambi furono sconfitti da Crono e Rea. \nGenealogicamente per\u00f2, non possono essere la stessa persona in quanto una titanide \u00e8 figlia di Urano mentre un'oceanina \u00e8 figlia di Oceano."}
{"id": "74634", "revid": "1855146", "url": "https://it.wikipedia.org/wiki?curid=74634", "title": "Museo della civilt\u00e0 romana", "text": "Il Museo della civilt\u00e0 romana \u00e8 un museo comunale di Roma, sito nel quartiere Europa, che documenta i vari aspetti della civilt\u00e0 romana, compresi gli usi e i costumi, attraverso una ricchissima collezione di copie di statue, calchi di bassorilievi, riproduzioni in scala di singole opere e di complessi monumentali e diorami anche di grandi dimensioni. \nI manufatti esposti nel museo offrono la possibilit\u00e0 di esplorare gli antichi monumenti della citt\u00e0 e tra di essi spiccano la serie completa dei calchi della Colonna Traiana e il plastico della Roma imperiale realizzato dall'architetto e archeologo Italo Gismondi. La struttura \u00e8 chiusa dal 31 gennaio 2014 per lavori di riqualificazione e messa a norma dell'edificio, questi ultimi partiti nel 2017. Nel 2013 il museo aveva registrato ben ingressi registrati.\nStoria.\nLa storia del museo ebbe inizio con l'organizzazione di due mostre sulla civilt\u00e0 romana: la prima fu la Mostra archeologica del 1911, organizzata dall'archeologo Rodolfo Lanciani presso le Terme di Diocleziano in occasione del primo cinquantenario dell'Unit\u00e0 d'Italia. Tale mostra fu composta principalmente da pregiati calchi e plastici di monumenti e reperti della Roma antica ed era volta ad illustrare l'evoluzione della civilt\u00e0 romana nelle province imperiali; la seconda fu la Mostra augustea della romanit\u00e0 del 1937, organizzata dall'archeologo e deputato Giulio Quirino Giglioli presso il palazzo delle Esposizioni in occasione delle celebrazioni per il bimillenario della nascita di Augusto. Quest'ultima reimpieg\u00f2 gli oggetti esposti nella mostra del 1911, che erano gi\u00e0 stati traslati precedentemente presso l'ex Pastificio Pantanella in piazza della Bocca della Verit\u00e0, appositamente convertito in Museo dell'impero romano, e li integr\u00f2 con diversi altri modellini tra cui il celebre plastico della Roma costantiniana di Italo Gismondi.\nIl pregio degli oggetti esposti e il successo della mostra del 1937 spinsero per la creazione di uno spazio museale apposito che li ospitasse in via permanente. Come sito si scelse il neonato quartiere realizzato per ospitare l'Esposizione universale del 1942 e nel 1939 fu presentato il progetto per l'edificio, realizzato dagli architetti Pietro Aschieri, Cesare Pascoletti, Gino Peressutti e Domenico Bernardini. L'opera era stata commissionata dalla FIAT, allora presieduta dall'imprenditore e senatore Giovanni Agnelli, come mostra delle vittorie fasciste; le opere della Mostra augustea della romanit\u00e0 vi sarebbero state esposte permanentemente al termine dell'Esposizione universale, che fu tuttavia differita con lo scoppio della seconda guerra mondiale. Proprio la sussistenza del conflitto blocc\u00f2 i lavori per la realizzazione del museo e questi ultimi furono ripresi solo nel corso degli anni '50 su iniziativa del Comune di Roma grazie alla volont\u00e0 della FIAT di portare a termine l'edificio. Nel 1952 furono inaugurate le prime sale per poi arrivare alla completa apertura al pubblico del complesso il 21 aprile 1955, in occasione del Natale di Roma. FIAT, che era proprietaria del complesso appena inaugurato, cedette il museo all'ente EUR che ne affid\u00f2 la gestione, in comodato d'uso, al Comune di Roma.\nNel 2004 furono installati nel museo il planetario, in precedenza ospitato nella Sala Ottagona delle Terme di Diocleziano, e il Museo astronomico di Roma.\nIl 31 gennaio 2014 \u00e8 stata disposta la chiusura del museo per permettere lo svolgimento di lavori di riqualificazione e adeguamento alle norme dell'edificio. La chiusura del museo ha suscitato la preoccupazione di studiosi, archeologi, intellettuali e personalit\u00e0 dello spettacolo sia per lo stato di conservazione delle opere custodite dal museo che per il degrado dell'area circostante. I lavori sono partiti nel 2017 e nel 2021 hanno permesso la riapertura dell'adiacente Planetario e museo astronomico.\nEdificio.\nL'edificio \u00e8 costituito da due corpi di fabbrica laterali, collegati da un terzo corpo, costituito da un colonnato scenografico rialzato e aperto verso la zona verde delle Tre Fontane. Le mura sono ricoperte da un bugnato in peperino e le colossali colonne sono in travertino. Sotto al piano del colonnato si trova la lunga galleria interrata che collega i due corpi laterali e in cui sono esposti i calchi della Colonna Traiana. Particolarit\u00e0 suggestiva della struttura \u00e8 la quasi totale assenza di finestre e i soffitti a lucernario, caratteristiche che evitano al visitatore il contatto con il mondo esterno e lo aiutano a immergersi anche emozionalmente nel passato. A ricordo del contributo dalla FIAT, la piazza compresa tra i tre corpi dell'edificio \u00e8 intitolata al senatore Giovanni Agnelli.\nAllestimento.\nImmediatamente prima della sua chiusura nel 2014, il museo era diviso in 59 sezioni su una superficie di 12 000 metri quadrati, in sale dall'altezza media di 10 metri, tale da consentire la ricostruzione in scala 1:1 di facciate di monumenti.\nTra i pezzi di maggiore interesse ricordiamo il grande plastico di Roma antica ai tempi di Costantino I, ossia nel IV secolo d.C. (sala XXXVIII). Il modello (al quale \u00e8 dedicata una vastissima sala) \u00e8 in scala 1:250. La ricostruzione, realizzata dall'architetto Italo Gismondi, risponde a rigorosi criteri scientifici, avendo come base la \"Forma Urbis Severiana\", una carta marmorea risalente al III secolo d.C., e la \"Forma Urbis Romae\" dell'archeologo Rodolfo Lanciani. Il modello inoltre continua a essere aggiornato e modificato alla luce di nuove scoperte.\nDi estremo interesse sono anche i calchi dei rilievi della Colonna Traiana, costruita nel 113 d.C. su progetto di Apollodoro di Damasco per celebrare le vittorie riportate dall'imperatore Traiano sui Daci, nelle due guerre daciche, del 101-102 e del 105 e 106 d.C. (sala LI). La riproduzione dei rilievi della colonna esposta in questo museo \u00e8 una delle tre serie fatte realizzare da Napoleone III nel 1861; le altre due sono esposte in Francia, a Saint-Germain-en-Laye e in Inghilterra, al Victoria and Albert Museum. La copia presente al Museo venne donata dal Bonaparte a papa Pio IX e successivamente concessa da Pio XII in deposito perpetuo al Museo della Civilt\u00e0 Romana. L'attuale esposizione orizzontale delle scene, che si sviluppano per circa 200 metri, consente una visione ravvicinata di tutti i rilievi nello stato di conservazione del 1800 e permette di prendere contatto con le 2500 figure di uno dei massimi capolavori dell'arte romana.\nAnche di grande interesse sono i calchi dei rilievi del grande fregio di Traiano, alto 3 metri e lungo oltre 18 metri (sala XXXVIII). Essi permettono di ammirare nella sua originaria unit\u00e0 questa importante opera scultorea, che all'epoca dell'imperatore Costantino fu divisa in quattro parti e posto sull'arco a lui dedicato, dove ancor oggi si trova diviso in quattro blocchi, due nel passaggio del fornice centrale e due in alto sull'attico.\nAltri plastici di grande interesse sono quello di Villa Adriana (sala XII) e quello della Roma arcaica (sala XVIII), in scala 1:1000.\nIl percorso \u00e8 diviso in due settori, uno cronologico e uno tematico. Il primo, che si articola in dodici sale, offre una sintesi storica di Roma dalle origini al VI secolo d.C.; il settore tematico si snoda lungo altre dodici sale e documenta i vari aspetti della vita quotidiana e della cultura materiale. La serie dei calchi della Colonna Traiana \u00e8 esposta all'interno del settore tematico e al termine di esso si incontra il grande plastico della Roma imperiale.\nSettore cronologico.\nLe sale dalla I alla IV ospitavano la biglietteria e i servizi.\nDi seguito si elencano i materiali pi\u00f9 importanti esposti in ogni singola sala. I materiali elencati sono soltanto una scelta dei tanti presenti.\nScenografia per il cinema.\nDal dopoguerra la piazza antistante il museo viene usata, spesso, come scenografia gi\u00e0 pronta per film di carattere storico mitologico come i peplum degli anni 50/60, uno dei primi film girati sul luogo fu O.K. Nerone, di Mario Soldati del 1950, sino ai recenti serial televisivi sull'Antica Roma. Nel 2015 il colonnato \u00e8 stato trasformato in un cimitero per girare delle scene di Spectre, un film della serie di James Bond."}
{"id": "74636", "revid": "124833895", "url": "https://it.wikipedia.org/wiki?curid=74636", "title": "Provincia di Burgos", "text": "Burgos \u00e8 una provincia della comunit\u00e0 autonoma di Castiglia e Le\u00f3n, nella Spagna settentrionale.\nConfina con la Cantabria a nord, i Paesi Baschi (province di Biscaglia e \u00c1lava) a nord-est, La Rioja a est e con le province di Soria a sud-est, Segovia a sud, Valladolid a sud-ovest e Palencia a ovest.\nLa superficie \u00e8 di 14.309 km\u00b2, la popolazione nel 2002 era di 352.273 abitanti.\nIl capoluogo \u00e8 Burgos, altri centri importanti sono Miranda de Ebro e Aranda de Duero.\nComarche.\nLa provincia di Burgos \u00e8 suddivisa nelle seguenti comarche:"}
{"id": "74637", "revid": "1297", "url": "https://it.wikipedia.org/wiki?curid=74637", "title": "Fitopatologia", "text": ""}
{"id": "74638", "revid": "110157", "url": "https://it.wikipedia.org/wiki?curid=74638", "title": "Provincia di Soria", "text": "Soria \u00e8 una provincia della comunit\u00e0 autonoma di Castiglia e Le\u00f3n, nella Spagna centrale. \nGeografia.\nConfina con La Rioja a nord, con l'Aragona (provincia di Saragozza) a est, con la Castiglia-La Mancia (provincia di Guadalajara) a sud e con le province di Segovia a sud-ovest e di Burgos a nord-ovest.La superficie \u00e8 di 10.287 km\u00b2, la popolazione nel 2002 era di 91.487 abitanti, la densita abitativa \u00e8 la pi\u00f9 bassa della nazione.Il capoluogo \u00e8 Soria, altri centri importanti sono Almaz\u00e1n e Burgo de Osma-Ciudad de Osma.\nDivisioni territoriali.\nLa provincia di Soria \u00e8 divisa nelle seguenti comarche:"}
{"id": "74641", "revid": "4", "url": "https://it.wikipedia.org/wiki?curid=74641", "title": "Herwart Holland-Moritz", "text": ""}
{"id": "74646", "revid": "585241", "url": "https://it.wikipedia.org/wiki?curid=74646", "title": "Teorema di Pappo", "text": "Il teorema di Pappo (o teorema di Pappo-Pascal) afferma che, dati A, B e C punti su di una retta, aventi il corrispettivo A', B' e C' su di un'altra retta che interseca la prima in un punto O, allora:\nLa dimostrazione di questo teorema pu\u00f2 essere operata indipendentemente dall'assioma archimedeo, mediante gli assiomi dei gruppi I (1 - 3) e II - IV di David Hilbert.\nIl teorema di Pappo permette di fondare un calcolo dei segmenti sostanzialmente equivalente al calcolo algebrico, poich\u00e9 grazie ad esso possiamo giustificare le propriet\u00e0 associativa e commutativa dell'addizione e della moltiplicazione tra segmenti. Mediante il calcolo dei segmenti basato sul teorema di Pappo - Pascal, \u00e8 possibile fondare una teoria delle similitudini indipendente dall'assioma di Archimede.\nIl teorema di Pappo \u00e8 un teorema duale."}
{"id": "74648", "revid": "1870773", "url": "https://it.wikipedia.org/wiki?curid=74648", "title": "Dialefe", "text": "In metrica, la dial\u00e8fe (dal greco \"diale\u00edpho\" = \"fondo separatamente\") \u00e8 il conteggio della vocale finale d'una parola e della vocale iniziale di quella successiva come appartenenti a due sillabe diverse. Perch\u00e9 essa si verifichi \u00e8 necessario, nella sua forma pi\u00f9 frequente, che la prima sillaba sia accentata (ivi compresi i dittonghi discendenti come -\u00e0i, -\u00e8a, -\u00eca, -\u00f9o, -\u00f2i, etc.).\nSi usa indicare la dialefe con il segno del \"cuneo\" con la punta verso il basso(\u02c7), mentre la sinalefe, il contrario della dialefe , \u00e8 indicata mediante lo stesso simbolo con la punta rivolta verso l'alto (\u02c6).\nEssa \u00e8 di solito favorita da pause grammaticali o dall'inversione dell'ordine logico delle parole.\nNella poesia due-trecentesca \u00e8 molto diffusa dopo la congiunzione \"e\", soprattutto nel caso in cui si incontrano tre vocali atone, di cui la \"e\" in questione \u00e8 la vocale centrale. In Dante \u00e8 generalizzato l'uso di fare dialefe tra la \"e\" congiunzione a inizio verso e la vocale con cui inizia la parola successiva.\nAnalogamente diffusa \u00e8 la dialefe dopo i monosillabi \"a, e, o, che, n\u00e9, se, ma\", etc. Inoltre, sempre in poeti quali Dante e Petrarca, \u00e8 probabile incontrare dialefe dopo gli aggettivi \"mio, tuo, suo\" e derivati.\nDa Petrarca in poi, che ad ogni modo, per l'appunto, la us\u00f2 talvolta, e anche in casi differenti, la dialefe viene messa da parte, sentita come un tecnicismo arcaico, da utilizzare solo in casi speciali. Il severo divieto dei trattatisti, come per esempio il Minturno, \u00e8 abbastanza scrupolosamente osservato fino a tutto l'Ottocento. Nell'Ariosto, in particolare, il fenomeno \u00e8 praticamente assente, come baster\u00e0 osservare analizzando alcuni dei suoi versi, a vantaggio di una maggiore fluidit\u00e0 metrica.\nIl recupero della dialefe nell'et\u00e0 contemporanea sar\u00e0 da ricondurre prevalentemente all'influenza della metrica pre-dantesca e dantesca sui poeti che ne fanno parte, da ricondurre in parte anche alla riscoperta di Dante, e alla ripresa degli studi a esso dedicati, cui si assiste grosso modo a partire dall'inizio dell'Ottocento.\nIl contrario della dialefe \u00e8 la sinalefe."}
{"id": "74649", "revid": "4", "url": "https://it.wikipedia.org/wiki?curid=74649", "title": "Teorema di Pappo - Pascal", "text": ""}
{"id": "74650", "revid": "466539", "url": "https://it.wikipedia.org/wiki?curid=74650", "title": "Innesto", "text": "L'innesto \u00e8 una pratica agronomica per la moltiplicazione agamica delle piante realizzata con la fusione anatomo-fisiologica di due individui differenti (bionti), detti rispettivamente \"portinnesto\" e \"marza\", di cui il primo costituisce la parte basale della pianta e il secondo la parte aerea. Talvolta l'innesto si realizza con tre individui, interponendo fra il portinnesto e il nesto un terzo bionte, detto \"intermediario\".\nDescrizione ed utilizzo.\nL'innesto consiste nel saldare sul portinnesto una parte di pianta del nesto, rappresentata da una porzione di ramo o da una gemma, in quest'ultimo caso detta \"occhio\" o \"scudetto\". Si ottiene in questo modo un'unica pianta formata da due porzioni diverse. La fusione istologica avviene grazie al callo che si forma fra le due superfici tagliate, precisamente dove combaciano i meristemi cambiali.\nIn floricoltura, nel giardinaggio e nella frutticoltura l'innesto viene diffusamente adottato per la moltiplicazione di piante legnose, raramente per quelle erbacee. La buona riuscita dell'innesto dipende da una tecnica perfetta, che consiste nel creare tagli dell'innesto e del portainnesto il pi\u00f9 possibile uguali o talvolta perfettamente coincidenti (come nel caso dell'innesto a doppio spacco inglese) nel giusto periodo (solitamente in primavera o alla fine dell'estate, quando cio\u00e8 le piante sono \"in succhio\"). I tagli vengono praticati utilizzando in genere un apposito utensile, il coltello da innesto.\nFunzioni.\nLe funzioni dell'innesto sono molteplici. Oltre a essere un sistema di propagazione agamica di largo impiego, all'innesto si ricorre, soprattutto in frutticoltura, per questi motivi:\nInfluenze tra i bionti e condizioni di attecchimento.\nIl portinnesto e la marza si influenzano reciprocamente nei caratteri funzionali, per quanto l'influenza della marza sul portinnesto sia meno evidente in quanto ha effetto sull'apparato radicale. L'attecchimento dell'innesto varia in funzione di molteplici fattori.\nPossiamo distinguere quattro tipologie di disaffinit\u00e0 di innesto:\nCi sono diverse teorie sulla causa della disaffinit\u00e0: \nTipi d'innesto.\nInnesti per approssimazione.\nGli innesti per approssimazione sono poco usati, anche se favoriscono l'attecchimento di alcune cultivar, difficili da innestare. Oggi si usa nei frutteti per \"legare\" le piante tra loro e dare maggior stabilit\u00e0 alle stesse. Possono essere di due tipi:\nInnesti a gemma.\nGli innesti a gemma sono molto praticati in frutticoltura perch\u00e9 hanno un'alta probabilit\u00e0 di attecchimento. Il nesto \u00e8 costituito da una gemma con della corteccia e uno scudetto di legno retrostante. Gli innesti a gemma possono essere:\nCi sono, inoltre, l'innesto alla \"maiorchina\" e il \"chip budding\" o \"scheggia\".\nInnesti a marza.\nSono innesti comuni in frutticoltura. Sono caratterizzati dall'impiego di una o pi\u00f9 marze costituite da porzioni di rami di un anno portanti 2-3 gemme. Possono essere di vario tipo:\nAltri innesti.\nCi sono inoltre moltissimi altri innesti, usati per molteplici funzioni, vediamone alcuni:\nInnesti particolari.\nSono innesti particolari gli innesti a macchina (a spacchi multipli o omega). \u00c8 un innesto eseguito al tavolo, largamente praticato per la vite ed ottenere innesti talea. Ha molteplici vantaggi tra cui il guadagno di un anno di permanenza in vivaio, si producono astoni gi\u00e0 provvisti di gemme anche se meno vigorosi, aumento notevole delle probabilit\u00e0 di attecchimento."}
{"id": "74651", "revid": "1718925", "url": "https://it.wikipedia.org/wiki?curid=74651", "title": "Sineresi", "text": "La sin\u00e8resi (dal greco \u03c3\u03c5\u03bd\u03b1\u03af\u03c1\u03b5\u03c3\u03b9\u03c2, \"synairesis\", 'restringimento', 'riduzione', da \u03c3\u03c5\u03bd\u03b1\u03b9\u03c1\u03ad\u03c9, \"synaireo\", 'metto insieme'), nella pronuncia di una parola, \u00e8 la realizzazione in un'unica unit\u00e0 sillabica di un nesso vocalico in iato. Si tratta dunque, nella pronuncia corrente, di una certa oscillazione tra iato e dittongo. Pi\u00f9 semplicemente: si ha sineresi quando due o tre vocali all'interno della stessa parola, che costituiscono uno iato e dunque dovrebbero formare sillabe diverse, vengono contate come una sillaba sola.\nIl fenomeno contrario alla sineresi \u00e8 la dieresi.\nLa sineresi, oltre che nella pronuncia corrente, si presenta per ragioni metriche anche in poesia (in particolare, nella metrica classica), dove \u00e8 detta sinizesi."}
{"id": "74652", "revid": "73843", "url": "https://it.wikipedia.org/wiki?curid=74652", "title": "Dieresi", "text": "La dieresi (dal greco , \"divisione\", derivato da , \"io scelgo separatamente\") \u00e8 la sillabazione separata di due vocali contigue all'interno di una stessa parola, pronunciate o scandite in modo che appartengano a due sillabe diverse. \u00c8 un termine tecnico tipico della fonosintassi, branca della linguistica comune alla metrica e alla fonologia. \nMetrica latina e greca.\nNella metrica classica per dieresi si intende anche una pausa, nella scansione dei versi pi\u00f9 lunghi, che cade tra un piede e l'altro,\nSi ha al contrario la cesura quando invece essa cade all'interno del piede.\nMetrica italiana.\nIn metrica italiana, la di\u00e8resi \u00e8 la scansione di un dittongo (ascendente o discendente), in modo che i foni che lo formano siano distribuiti su due sillabe differenti. Nel caso del dittongo ascendente, il primo fono (consonante approssimante o \"semiconsonante\") diventa un vocoide.\nLa parola \"sapienza\", secondo la comune sillabazione italiana, \u00e8 un trisillabo (sa-pien-za) ; ma in questo verso \u00e8 computata come quadrisillabo (sa-pi-en-za) . Il fenomeno ricade nella categoria linguistica detta iato.\nIl caso di parole come \"saggio\" e \"figlio\" non si pu\u00f2 parlare correttamente di dieresi, perch\u00e9 la \"i\" in questo caso ha il valore di un segno diacritico, che specifica la pronuncia palatale del digramma. Nonostante le critiche di Francesco D'Ovidio, ci sono varie attestazioni di dieresi da i diacritica come, per esempio, in Carducci (\"cigl\u00efa\", \"figl\u00efa\"). Nel caso di \"cielo\", dove la pronuncia moderna non ha nessuna /i/o /j/ () la dieresi sarebbe ancora pi\u00f9 inappropriata.\nAl contrario della dieresi, quando all'interno di parola due (o tre) vocali contigue (non costituenti dittongo ascendente o discendente) vengono contate come un'unica sillaba si ha la sin\u00e8resi. Questo avviene in particolare con i nessi vocalici formati da due vocali \"forti\" come \"ae\" o \"ea\", che di solito vengono considerati appartenenti a due sillabe distinte, anche se alcuni fonetisti come Luciano Canepari non sono d'accordo.\nD'Ovidio ha notato come nell'uso poetico, la scelta tra sineresi e dieresi non \u00e8 spesso arbitraria. La dieresi, in particolare \u00e8 comune con le forme latineggianti ed \u00e8 quindi segno di scansione sillabica ispirata alla poesia latina. Nonostante numerosissime eccezioni, dalle origini fino al Novecento, la dieresi \u00e8 generalmente evitata:\nViceversa nei latinismi, grecismi e arabismi si ha spessissimo la dieresi.\nDieresi e sineresi, quando riguardano i confini di parole contigue si chiamano rispettivamente dialefe e sinalefe."}
{"id": "74653", "revid": "438678", "url": "https://it.wikipedia.org/wiki?curid=74653", "title": "Tecnologia delle costruzioni", "text": ""}
{"id": "74660", "revid": "2", "url": "https://it.wikipedia.org/wiki?curid=74660", "title": "Linea di cambiamento di data", "text": ""}
{"id": "74668", "revid": "1748167", "url": "https://it.wikipedia.org/wiki?curid=74668", "title": "Stretto di Bering", "text": "Lo stretto di Bering \u00e8 uno stretto marino dell'emisfero settentrionale che si estende tra capo De\u017en\u00ebv, il punto pi\u00f9 a est del continente asiatico, e capo Principe di Galles, il punto pi\u00f9 a ovest del continente americano, dividendo quindi l'America dalla Russia. Prende il nome dall'esploratore danese Vitus Bering.\nLargo circa 83 chilometri, con una profondit\u00e0 compresa tra 30 e 50 metri, \u00e8 il tratto pi\u00f9 settentrionale del Pacifico, confinando a nord con il mar dei \u010cuk\u010di (parte del Mar Glaciale Artico), e prendendo il nome da Vitus Jonassen Bering, un esploratore russo di nascita danese che lo attravers\u00f2 nel 1728.\nGeografia.\nLe isole Diomede si trovano esattamente al centro dello stretto di Bering: la pi\u00f9 orientale delle due isole, la Piccola Diomede, appartiene amministrativamente agli Stati Uniti (Alaska), quella pi\u00f9 occidentale, la Grande Diomede, \nalla Russia (Circondario di \u010cukotka). Sono separate da un braccio di mare di appena 3 km, minima distanza tra Stati Uniti e Russia.\nNegli anni sono state avanzate proposte per la costruzione di un ponte su questo stretto, che unirebbe la Siberia, quindi il continente asiatico, con l'Alaska, quindi al continente americano. \u00c8 stata anche proposta la realizzazione di un tunnel sottomarino.\nPreistoria.\nDurante le ere glaciali, l'area dello stretto emergeva dalle acque formando un ponte di terra, detto Beringia, che poteva essere attraversato a piedi. I primi esseri umani arrivarono nel continente americano in questo modo durante l'ultima era glaciale, e si diffusero successivamente verso sud.\nProgetti di collegamento.\nIl telegrafo mai costruito.\nIl collegamento fisico fra l'Asia e il Nordamerica attraverso lo stretto di Bering sembr\u00f2 divenire realt\u00e0 nel 1864 quando una compagnia telegrafica russo-statunitense predispose la costruzione di una linea di comunicazione per connettere l'America con l'Europa attraverso l'ovest. Tale progetto fu per\u00f2 abbandonato in virt\u00f9 dei buoni risultati registrati dal collegamento sottomarino sotto l'Atlantico inaugurato nel 1866.\nLa proposta di una diga.\nNel 1956 la Russia propose la redazione di un piano congiunto finalizzato a riscaldare le acque dell'Artico e sciogliere cos\u00ec alcune formazioni glaciali. Il progetto mirava alla costruzione di una diga lunga 89\u00a0km lungo lo stretto: i flussi di ghiaccio e acqua fredda sarebbero stati confinati a nord della diga e le correnti tiepide avrebbero potuto conseguentemente estendere verso nord, fino alla diga, i loro benefici effetti.\nGli esperti USA risposero che nonostante il progetto risultasse fattibile, gli 89 chilometri di diga avrebbero comportato un costo spropositato.\nLa ferrovia sperimentale.\nAnche l'adozione di tecnologia ferroviaria \"ad alta velocit\u00e0\" sperimentale venne ipotizzata per la costruzione di una linea che congiungesse i due continenti. Nella seconda met\u00e0 dell'Ottocento lo stretto di Bering fu individuato fra i possibili scenari di applicazione della \"aerodromic railway\", una ferrovia sospesa progettata dagli ingegneri statunitensi Chase e Kirchner.\nAnche tale progetto rest\u00f2 allo stadio di mera ipotesi.\nDal ponte al tunnel.\nUn altro collegamento ipotizzato era rappresentato da un ponte che congiungesse le sponde di Alaska e Siberia.\nNonostante le evidenti difficolt\u00e0 tecniche, politiche e finanziarie, la Russia ha autorizzato nel 2011 un finanziamento di 65 miliardi di dollari statunitensi per il progetto di un tunnel sullo stretto facente parte dell'ipotizzato collegamento transcontinentale \"TKM-World Link\".\nQualora completata, tale opera, lunga 103\u00a0km, rappresenterebbe il pi\u00f9 lungo tunnel al mondo."}
{"id": "74669", "revid": "287204", "url": "https://it.wikipedia.org/wiki?curid=74669", "title": "Provincia di Segovia", "text": "Segovia \u00e8 una provincia della comunit\u00e0 autonoma di Castiglia e Le\u00f3n, nella Spagna centrale. Confina con le province di \u00c1vila a sud-ovest, di Valladolid a nord-ovest, di Burgos a nord e di Soria a nord-est e con la Castiglia-La Mancia (provincia di Guadalajara) e la comunit\u00e0 autonoma di Madrid a sud-est.La superficie \u00e8 di 6.921 km\u00b2, la popolazione nel 2002 era di 149.286 abitanti.Il capoluogo \u00e8 Segovia, altri centri importanti sono Cu\u00e9llar e El Espinar.\nSuddivisioni territoriali.\nLa provincia di Segovia \u00e8 divisa, sia pure non in forma ufficiale, in diverse comarche storiche che comprendono ciascuna comuni e villaggi propri e sono denominate \"Comunidad de Villa y Tierra\" (Comunit\u00e0 di citt\u00e0 e terre):"}
{"id": "74671", "revid": "125914241", "url": "https://it.wikipedia.org/wiki?curid=74671", "title": "Aeroporto di Milano-Malpensa", "text": "L'Aeroporto di Milano - Malpensa \u00e8 un aeroporto intercontinentale italiano situato nei comuni di Somma Lombardo (Terminal 2) e Ferno (Terminal 1) in provincia di Varese, area storicamente dell'Alto Milanese; \u00e8 il principale aeroporto gestito dal comune di Milano. \u00c8 il secondo aeroporto italiano per traffico passeggeri dopo l'Aeroporto di Roma-Fiumicino e vi sono basate diverse compagnie aeree, quali EasyJet, Blue Panorama Airlines, Ryanair; \u00e8 hub per la compagnia aerea cargo Cargolux Italia e la compagnia passeggeri Neos. \u00c8 gestito dalla Societ\u00e0 Esercizi Aeroportuali (SEA). Nel 2019 sono transitati da Malpensa circa 30 milioni di passeggeri e 560.000 tonnellate di merci confermandolo il primo aeroporto d'Italia per traffico merci e secondo aeroporto d'Italia per traffico passeggeri. L'aeroporto dispone di 2 terminal: il Terminal 1 \u00e8 utilizzato dai voli di linea, charter e low cost, con l'eccezione della compagnia EasyJet che invece utilizza in modo esclusivo il Terminal 2.\nUbicazione.\nLo scalo \u00e8 ubicato in provincia di Varese e occupa porzioni del territorio dei comuni di Cardano al Campo, Somma Lombardo, Casorate Sempione, Ferno, Lonate Pozzolo, Samarate e Vizzola Ticino. Il nome deriva dalla vicina corte lombarda di Cascina Malpensa, che \u00e8 situata a Somma Lombardo. La sua ubicazione all'interno del Parco Lombardo della Valle del Ticino ha contrassegnato gli sviluppi delle piste e delle infrastrutture correlate.\nSi trova inoltre a pochi chilometri dal confine regionale tra Lombardia e Piemonte, pi\u00f9 precisamente tra le province di Varese e Novara.\nStoria.\nOrigini.\nNel 1909 gli industriali Giovanni Agusta e Gianni Caproni avevano creato presso la cascina Malpensa un campo d'aviazione per far volare i propri prototipi; con l'aggiunta di alcune strutture militari il campo crebbe e divenne anche campo scuola di pilotaggio. Nel 1917 vi operava la locale Sezione Difesa dotata di Savoia-Pomilio SP.2 e dall'aprile 1918 di Savoia-Pomilio SP.3.\nAeroporto Citt\u00e0 di Busto Arsizio.\nDopo la seconda guerra mondiale, il 28 maggio 1948 alcuni industriali e politici della zona, capeggiati dal Cavaliere Benigno Ajroldi, presidente dell'allora Banca Alto Milanese, si fecero carico del ripristino postbellico e ne assunsero la gestione con l'obiettivo di farne nodo di sviluppo per l'industria dell'Altomilanese. La pista di volo, danneggiata dalle truppe tedesche al momento della loro ritirata alla fine della seconda guerra mondiale, venne ripristinata e allungata a 1\u00a0800 metri, e l'aeroporto fu dotato di una piccola aerostazione costituita da una baracca in legno. Il 21 novembre 1948, con l'atterraggio di un quadrimotore Breda BZ308 pilotato dall'asso dell'aviazione Mario Stoppani, venne ufficialmente aperto al traffico civile e assunse la denominazione di Aeroporto Citt\u00e0 di Busto Arsizio.\nAlla fine del primo anno d'attivit\u00e0 (1949), sull'aeroporto di Malpensa si registrarono in arrivo e in partenza 1\u00a0366 velivoli, 12\u00a0287 passeggeri e un movimento di merci di 593 tonnellate. Il 2 febbraio 1950, alla presenza dell'ambasciatore degli Stati Uniti d'America in Italia James Dunn, venne effettuato con un Lockheed Constellation della TWA, il primo collegamento aereo diretto con New York. Dal 1949 al 1952 gli aerei assistiti annualmente passarono da 683 a 1.736 e i passeggeri da 11.401 a 56.963. Nel 1952 operavano su Malpensa una decina di compagnie aeree straniere, oltre ad Alitalia e LAI, con una dozzina di voli giornalieri in totale.\nNella primavera del 1952, il Comune di Milano entr\u00f2 nella Societ\u00e0 Aeroporto di Busto fino ad assumerne progressivamente il controllo. Allo stesso tempo lo Stato, con la \"Convenzione del 23 aprile\", affidava per vent'anni la costruzione, l\u2019allestimento e l'agibilit\u00e0 dell'aeroporto, civile e privato, alla societ\u00e0.\nIl problema principale per lo sviluppo di Malpensa come scalo aeroportuale milanese restava la distanza (45 chilometri) da Milano. Il progetto di collegamento ferroviario diretto, tramite un raccordo tra Cascina Costa e la linea Milano-Domodossola con corse frequenti ed esclusive, rester\u00e0 ancora solo sulla carta. Anche per questo, nel 1950 il Comune di Milano decide di mantenere agibile l'aeroporto di Linate, e nel 1954 una commissione tecnica concludeva necessario l'ampliamento del Linate Forlanini come polo per i traffici nazionali e a breve raggio, focalizzando invece sulla Malpensa le rotte intercontinentali.\nNel maggio 1955 anche la Provincia di Milano entr\u00f2 a far parte della compagine societaria e l'assemblea degli azionisti deliber\u00f2 di modificare la denominazione sociale in Societ\u00e0 Esercizi Aeroportuali (SEA) e di trasferire la sede legale da Busto Arsizio a Milano. La gestione di Linate e Malpensa veniva cos\u00ec unificata. Quell'anno Malpensa registr\u00f2 4\u00a0870 movimenti aerei, 255\u00a0126 passeggeri e 3\u00a0010 tonnellate di merce. Nel 1957 lo Stato garantiva il consenso alla costruzione della pista di Linate in contemporanea coi lavori per l'ammodernamento di Malpensa, con una concessione trentennale alla SEA che, nel caso di Malpensa, sarebbe stata poi prorogata di altri trent'anni nel 1971 per realizzare l'ampliamento a sud, e di ulteriori trenta nel 1985 per il progetto \"Malpensa 2000\".\nA Malpensa il progetto del prof. Francesco Aimone Jelmoni e dell'architetto Vittorio Gandolfi, entrambi del Politecnico di Milano, prevedeva due piste parallele sull'asse nord-sud, di 2.628 (pista ovest) e 3.915 metri (pista est), con un raccordo di rullaggio e un'aerostazione passeggeri sul piazzale di sosta aeromobili. I lavori presero il via il 19 aprile 1958. Il progetto tuttavia, a causa delle ristrettezze finanziarie della societ\u00e0, fu attuato solo parzialmente. Le due piste, entrambe di 2.600 metri, vennero completate entro dicembre 1958.\nAeroporto intercontinentale milanese.\nDal 1959 entrano in funzione i primi aeroplani civili con propulsione a reazione, dando inizio all'era del getto. Dal giugno 1960 l'Alitalia apre un collegamento Malpensa-New York con quadrigetti DC-8, seguita in novembre dalla TWA con i similari Boeing 707.\nTra l\u2019agosto e il settembre del 1960, in corrispondenza dell'apertura della nuova pista di Linate, tutti i voli nazionali ed europei allora operanti sullo scalo situato nella brughiera gallaratese furono trasferiti all'Aeroporto di Milano-Linate, nonostante le resistenze di Alitalia; Malpensa si ridusse a essere l'aeroporto intercontinentale di Milano e del nord Italia, con voli per il Nord e Sud America.\nI criticati collegamenti con Milano migliorano a partire dal 1962, con l'apertura del raccordo con l\u2019autostrada Milano-Varese, a spese della SEA.\nNel 1965 la pista principale, che con 3.915 metri di lunghezza a quell'epoca risultava essere la pi\u00f9 lunga d'Europa, fu dotata di un impianto luminoso di avvicinamento Calvert e di un sistema per l'atterraggio strumentale (ILS) di categoria II; successivamente l'aeroporto \u00e8 stato dotato su entrambe le piste di sistema per l'atterraggio strumentale di categoria III.\nL'aerostazione originaria, costruita tra il 1958 e il 1962 e progettata dall'architetto Vittorio Gandolfi, \u00e8 stata negli anni pi\u00f9 volte sviluppata e corrisponde sostanzialmente al Terminal 2.\nDurante gli anni sessanta si sviluppa una tensione costante tra i partner tecnici - SEA e Alitalia - e il fronte politico, a livello nazionale quanto locale, circa i programmi di espansione dell'aeroporto. Vari progetti vennero redatti negli anni '70. La decisione finale, dietro spinta di Alitalia, fu che Malpensa dovesse porsi come alternativa ai maggiori aeroporti intercontinentali europei (Parigi, Francoforte, Zurigo, Londra). La \"Mega Malpensa\" viene prevista dalla legge n. 420/1971, e il piano regolatore generale viene approvato con il Decreto ministeriale n. 350/22 del 24 giugno 1972, considerato dai critici \"un progetto faraonico incompatibile con il territorio e con l'ambiente\".\nNel luglio 1970 Malpensa accoglie il primo \"wide body\" Boeing 747 (Jumbo jet) dell\u2019Alitalia, utilizzato sulla rotta del Nord Atlantico. La crescita del mercato delle rotte nordamericane con l'arrivo di altre compagnie mise presto in difficolt\u00e0 la ricettivit\u00e0 dell'aeroporto. La situazione divenne ancora pi\u00f9 critica verso la fine degli anni '80 con l'arrivo di altri vettori - la Pan Am e la United Airlines, e poi anche la Delta Airlines, la Japan Airlines e la South African Airways - e con l'apertura delle rotte verso la costa del Pacifico. Per farvi fronte venne costruito un nuovo edificio per le partenze, lasciando l'aerostazione, ristrutturata, ai soli arrivi.\nMalpensa 2000.\nNel marzo 1980 la Regione Lombardia approva il primo ampliamento di Malpensa. L'anno successivo, in ottobre, la SEA tenta di presentare un nuovo piano regolatore generale che include la costruzione di una terza pista, ma la Regione lo blocca. Il terzo piano regolatore di Malpensa, consegnato dalla Regione ai comuni del consorzio e da questi approvato nel 1984, esclude ogni nuova terza pista.\nL'anno successivo, con la legge n. 449/1985, lo Stato d\u00e0 mandato alla SEA di redigere il nuovo piano regolatore generale aeroportuale di \"Malpensa 2000\". Il progetto include investimenti per 2.000 miliardi di lire per realizzare le strutture aeroportuali e i necessari collegamenti viari e ferroviari, con l'obiettivo di 400 voli al giorno da alimentare tramite il trasferimento di 20 voli intercontinentali Alitalia da Fiumicino, e di due terzi dei voli internazionali da Linate. Una volta a regime, a Linate sarebbero dovuti restare solo i collegamenti Roma-Milano.\nIl ministero dei trasporti si era impegnato a trasferire gradualmente a partire dal 1986 il traffico internazionale da Linate a Malpensa, riservando Linate ai soli voli nazionali. Anche il collegamento ferroviario tra le due aerostazioni e il centro citt\u00e0 risultava ormai improrogabile. Il dibattito su questi temi port\u00f2 infine alla definizione del progetto \"Malpensa 2000\", con la costruzione di una nuova aerostazione a ovest delle piste (nuovo Terminal 1, inaugurato nel 1999).\nDal dicembre 1994, con decisione del Consiglio UE, Malpensa viene inserita tra i 14 progetti prioritari della rete Trans European Network (TEN), che in base alla Decisione 1692/96/CE sono sottoposti a valutazione di impatto ambientale (VIA)\nNell'autunno 1997 il decreto del ministro dei trasporti Burlando, che fissa la data di apertura di Malpensa 2000 al febbraio 1999, avvia una disputa a tre livelli. Nove compagnie aeree (tra cui British Airways e Lufthansa) fanno esposto alla Commissione europea per violazione delle norme sulla concorrenza, per la posizione di favore garantita ad Alitalia, concessionaria unica dei voli Milano-Roma, e quindi dell'aeroporto di Linate. Anche il Comune di Roma, guidato da Francesco Rutelli, si oppone al trasferimento dei voli da Fiumicino, opponendosi a Milano, Lombardia e SEA. Alitalia, intanto, si \u00e8 impegnata con l'olandese KLM a usare Malpensa come scalo intercontinentale per tutti i voli in code sharing. Il Commissario europeo Neil Kinnock avvia un'indagine, e la Commissione comunica l'illegittimit\u00e0 del decreto Burlando poich\u00e9 i collegamenti viari e ferroviari tra Milano e Malpensa non sono completati. Il governo Prodi dovr\u00e0 riscrivere il decreto (Burlando-\"bis\"), consentendo alle compagnie straniere di utilizzare ancora Linate fino a un terzo dei voli del 1997. L'Antitrust italiano richiede inoltre che Air One (considerata una piccola compagnia) possa continuare a operare pi\u00f9 voli da Linate di quanti consentiti dal decreto.\nL'attuazione del decreto Burlando-\"bis\" produce un aumento di 12 milioni di passeggeri l'anno del traffico su Malpensa, di fatto oltrepassando immediatamente i limiti massimi previsti dal piano regolatore generale, intesi da raggiungersi progressivamente entro il 2005.\nLa valutazione d'impatto ambientale viene depositata dalla SEA \"ex post\" solo il 2 luglio 1999, dopo richiesta del ministero dell'ambiente, e nonostante le resistenze del ministero dei trasporti.\nDopo richieste di integrazioni e 70 osservazioni (negative) di cittadini e associazioni, il 25 novembre 1999 il ministero dell'ambiente emette il decreto n. 4231 di Valutazione d'impatto ambientale e, nel prendere atto \"della situazione di fatto creata dall'apertura al traffico di un aeroporto che, essendo ricompresso nella \"Trans European Network\", non \u00e8 stato preventivamente valutato nell'ambito di una procedura di VIA conforme ai dettati della Direttiva 85/337/CEE\", esprime \"giudizio di compatibilit\u00e0 ambientale negativo sull'ulteriore incremento dei voli all'aeroporto di Malpensa, tale progetto di incremento dei voli potr\u00e0 esser riesaminato a valle dell'attuazione del percorso di minimizzazione sopra individuato\".\nIl 13 dicembre il premier Massimo D'Alema, ritenendo di dirimere un conflitto tra il Ministero dell'Ambiente e quello dei Trasporti, ignora il parere negativo del primo e conferma in un decreto del Consiglio dei Ministri il trasferimento di ulteriori voli da Linate dal 15 dicembre, prescrivendo precisi interventi di mitigazione dei disagi ambientali. Il giorno successivo la Commissaria europea Loyola de Palacio sospende tale trasferimento, ritenendo insufficienti le garanzie a tutela dell'ambiente.\nNel marzo 2000, nonostante la mancata attuazione degli interventi previsti dal decreto D'Alema, il ministro dei trasporti Bersani conferma il via libera al trasferimento dei voli da Linate a decorrere dal 20 aprile 2000, nonostante il nuovo parere negativo della Commissione europea.\nMalpensa raggiunge il record di 24 milioni di passeggeri nel 2007 - ma secondo gli studi SEA avrebbe capacit\u00e0 fino a 30 milioni. Negli anni successivi, complice la crisi economica e finanziaria, la media si stabilizza attorno ai 18 milioni. Il progetto Malpensa 2000, costato ai bilanci pubblici in totale circa 5 miliardi di euro, ha cos\u00ec aumentato solo di un terzo la portata passeggeri.\nNel 2007 e 2008, a causa della crisi di Alitalia, Malpensa viene abbandonata dai voli passeggeri e cargo della ex compagnia di bandiera, perdendo 8,5 milioni di passeggeri solo per i transiti.\nIl terzo satellite e il restyling per Expo.\nIl terzo satellite del Terminal 1 viene aperto al pubblico il 13 gennaio 2013. Si completa cos\u00ec la visione di \"Malpensa 2000\" attivata negli anni '90 su progetti degli anni '70 e studi degli anni '60. Ci\u00f2 si nota anche dalle soluzioni architetturali adottate: i modelli di aerostazione a \u201csatellite collegato\".\nCon il nuovo satellite si aggiungono 26 nuovi banchi di check-in che portano il totale a 260 presenti nello scalo. Il satellite d\u00e0 inoltre la possibilit\u00e0 di 41 nuovi gate, alcuni che permettono l'imbarco simultaneo su i due livelli dell'Airbus A380. Questo satellite, oltre a ospitare le compagnie aeree che effettuano voli con l'A380 (al momento solo Emirates con rotte verso Dubai e New York operate con questo jet), ospita anche i voli dei vettori sensibili cio\u00e8 di quei vettori che, a causa della loro nazionalit\u00e0, sono ritenuti pi\u00f9 soggetti ad eventuali atti terroristici e richiedono di particolari misure di sicurezza durante tutte le operazioni aeroportuali(ad esempio El Al e Delta). I voli extra-Schengen vengono quindi gestiti dai satelliti B e C.\n\u00c8 stato ultimato nel maggio 2015 il lavoro di ristrutturazione che prevedeva il rifacimento della zona check-in e della zona partenze con la creazione della \"piazza del lusso\" e del nuovo satellite C in vista di Expo Milano 2015.\nIl 20 aprile 2015 viene inaugurato il restyling del Terminal 1, firmato dall'architetto Gregorio Caccia Dominioni, un progetto da 18 mesi di lavoro e 30 milioni di euro per preparare Malpensa ad accogliere i visitatori di Expo 2015.\nNel 2015 l'aeroporto ha vinto il premio \"Best European Airport\" dell'Aci Europe nella categoria 10-25 milioni di passeggeri.\nIl 21 settembre 2016, con il passaggio di operazioni della compagnia LAN Airlines a TAM Airlines, l'aeroporto diventa il primo in Italia a ospitare l'Airbus A350 XWB (con il volo per San Paolo).\nDal 27 luglio al 27 ottobre 2019 l'aeroporto di Malpensa, oltre al proprio traffico ordinario, ha accolto anche parte dei voli previsti in arrivo e in partenza dall'aeroporto di Linate, chiuso in tale periodo al pubblico ed al traffico aereo per lavori di manutenzione e ristrutturazione.\nProgetti futuri.\n\u00c8 presente un masterplan a corta-media-lunga durata che consiste nel rifacimento di una parte della pista 35R, nella costruzione di una terza pista, e nella costruzione di un terminal centrale tra le due piste che permetter\u00e0 di raddoppiare il traffico passeggeri. \nAlla fine del 2012 venne presentato un progetto che prevedeva la costruzione di una terza pista a sud ovest dell'aeroporto, e di un terminal centrale alle due piste attuale. L'area disboscata sarebbe equivalsa a un terzo delle nuove aree boschive, composte da alberi piantati per sostenere il parco del Ticino. Il progetto \u00e8 stato ritirato nell'agosto 2014 per essere ritoccato e ripresentato nel 2015. \nIl costo dell'opera \u00e8 stato quantificato in oltre 6 miliardi di euro, ripartiti in 1,3 miliardi per l'aeroporto in s\u00e9 e 5 miliardi di infrastrutture che lo collegano alla rete dei trasporti.\nNel mese di novembre 2015 \u00e8 stato presentato un nuovo masterplan che prevede l'ampliamento della zona cargo e aumento delle uscite e entrate rapide per le due piste. Il tutto permetter\u00e0 di aumentare i movimenti orari fino a 76 dall'attuale 63.\nOperazioni.\nDati tecnici.\nL'aeroporto di Malpensa \u00e8 dotato di due piste parallele, lunghe entrambe 3.920 metri e larghe 60 (classificazione ICAO 4F), orientate a 349\u00b0 (o 169\u00b0, a seconda della direzione di utilizzo) e distanti tra loro 808\u00a0m; la 17L, 35L e la 35R sono dotate di ILS e tutte hanno il sistema PAPI. Normalmente vengono usate le due piste orientate a 349\u00b0 (alternativamente per le partenze e gli arrivi), mentre le testate 17 sono attive solo in caso di vento particolarmente sfavorevole o quando non sono presenti aerei in atterraggio; per questo gli aerei diretti a sud vengono fatti decollare in questo modo, ma \u00e8 raro. Spesso i primi aerei alla mattina decollano dalla pista 17 per favorire le loro destinazioni. Ogni terminal \u00e8 dotato di un proprio piazzale di sosta aeromobili.\nSicurezza.\nL'Aeroporto di Milano - Malpensa vanta un primato europeo e mondiale, un'area all'interno del complesso aeroportuale, denominata \"Area S1\", che ha lo scopo di individuare, fermare e trattenere i corrieri della droga che, per sfuggire ai controlli doganali condotti con l'ausilio di cani antidroga, ingeriscono ovuli di droga da espellere in un secondo tempo.\nTerminal.\nCargoCity.\nCargoCity \u00e8 il nome con cui si indica il terminal 3 dell'aeroporto dedicato ai voli cargo. Attualmente, lo scalo si conferma il primo in Italia per questa tipologia di traffico. Si stima che nello scalo di Milano-Malpensa passi poco pi\u00f9 del 55% delle merci trasportate da e per l'Italia via aereo. Il terminal 3 di Milano Malpensa \u00e8 anche base di molti vettori cargo conosciuti in tutto il mondo. Nel 2015 \u00e8 iniziata la costruzione di un vasto magazzino di stoccaggio merci. Oltre a questo, FedEx, compagnia all cargo operante sullo scalo, nell'Ottobre 2016, ha inaugurato il suo Magazzino di stoccaggio ampliando il network di rotte. Molte compagnie aeree non operano sullo scalo con velivoli passeggeri ma solo con aerei merci. La maggior parte delle compagnie aeree che invece operano un servizio passeggeri operano allo stesso tempo voli cargo.\nAi primi di Aprile 2016 la compagnia aerea cargo AeroTransCargo ha iniziato le proprie operazioni a Milano-Malpensa operando 4 Boeing 747-400F Cargo.\nAi primi di Novembre 2017 la compagnia DHL ha annunciato un progressivo trasferimento del 90% del voli cargo operati su Milano Bergamo su Milano Malpensa per potenziare lo scalo e renderlo uno dei suoi principali \"hub\" europei. La compagnia, al pari di FedEx, sta progettando un nuovo magazzino di prima linea nella area cargo di Malpensa.\nStatistiche.\nTraffico merci.\nNell'anno 2006 l'Aeroporto di Milano-Malpensa ha gestito merci per 419\u00a0128 tonnellate, ponendosi al primo posto con una quota pari al 43,592%, sul totale delle merci gestite a livello nazionale. A lavori ultimati, la capacit\u00e0 totale di trattamento delle merci sar\u00e0 di oltre 500\u00a0000 tonnellate annue e consentir\u00e0 di sviluppare ulteriormente i volumi dell'attivit\u00e0 cargo dell'aeroporto.\nNel 2007 lo scalo ha gestito merci per 486\u00a0666 tonnellate, con un incremento del +16,1% rispetto all'anno precedente.\nSi stima che nel 2012 siano transitate in Italia 894\u00a0112 tonnellate di merci delle quali, il 48%, ovvero 414\u00a0317 tonnellate sono transitate nel solo scalo di Malpensa. Nel 2015 Malpensa ha superato le 500\u00a0000 tonnellate di merci gestite, raggiungendo le 501\u00a0000 tonnellate con un incremento dell'8,8% rispetto al 2014. Anche nel 2019 Malpensa si conferma il primo aeroporto d'Italia per il traffico merci: il 56% delle merci totali movimentate in Italia sono transitate da questo aeroporto.\nTrasporti e collegamenti.\nEntrambi i terminal dell'aeroporto di Malpensa sono serviti da stazioni ferroviarie poste sulla linea ferroviaria per Busto Arsizio.\nL'aeroporto \u00e8 servito dal servizio ferroviario dedicato Malpensa Express operato da Trenord, che collega lo scalo con Milano Cadorna, Milano Centrale e Milano Porta Garibaldi con treni cadenzati ogni 30 minuti circa. Il tempo di percorrenza previsto da Cadorna \u00e8 di 37 minuti e di 52 minuti da Milano Centrale.\nL'aeroporto \u00e8 inoltre servito dalla linea S50 della rete celere ticinese, che collega lo scalo con Varese, Mendrisio (Canton Ticino) e Bellinzona. Collegato anche da linea regionale Trenord R28 per Milano Centrale\nL'aeroporto \u00e8 collegato alla stazione di Milano Centrale anche tramite un servizio di pullman di linea (tempo di percorrenza dai 45 ai 60 minuti a seconda del traffico).\nL'aeroporto \u00e8 collegato con l'Aeroporto di Milano-Linate e con l'Aeroporto di Bergamo-Orio al Serio tramite pullman di linea extraurbani; servizi dedicati lo collegano con le principali citt\u00e0 del nord Italia e con il Cantone Ticino (Lugano e Mendrisio). Da un punto di vista stradale l'aeroporto \u00e8 collegato tramite la superstrada SS336/SS336 dir \"dell'aeroporto di Malpensa\" alle autostrade A8 (Milano-Laghi) e A4 (Milano-Torino). Il raccordo con la A8 avviene allo svincolo di Busto Arsizio e Gallarate mentre quello con la A4 allo svincolo di Marcallo Mesero presso Magenta. Sempre all'altezza di Busto Arsizio avviene la connessione con Autostrada Pedemontana Lombarda A36 che permette il collegamento con l'area del Comasco, la Brianza e una volta completata permetter\u00e0 il collegamento con la citt\u00e0 di Bergamo.\nPer chi arriva in automobile, ci sono aree di consegna e di recupero delle auto nei parcheggi di breve e lunga sosta di entrambi i Terminal. Nei parcheggi ufficiali, sono disponibili 11.000 posti auto al T1 e 6.700 al T2."}
{"id": "74672", "revid": "287204", "url": "https://it.wikipedia.org/wiki?curid=74672", "title": "Provincia di Avila", "text": "Avila \u00e8 una provincia della comunit\u00e0 autonoma di Castiglia e Le\u00f3n, nella Spagna centrale.\nConfina con le province di Salamanca a ovest, di Valladolid a nord, di Segovia a nord-est, con la comunit\u00e0 autonoma di Madrid a est, con la Castiglia-La Mancia (provincia di Toledo) a sud e l'Estremadura (provincia di C\u00e1ceres) a sud-ovest.\nLa superficie \u00e8 di 8.050 km\u00b2, la popolazione nel 2003 era di 166.108 abitanti.\nIl capoluogo \u00e8 Avila, altri centri importanti sono Ar\u00e9valo e Arenas de San Pedro.\nConfigurazione geografica.\nLa caratteristica di questa provincia \u00e8 una grande diversit\u00e0 orografica. \nPer questo si divide in tre grandi regioni geografiche:\nComarche.\nLa provincia di Avila si divide in cinque comarche:"}
{"id": "74675", "revid": "110157", "url": "https://it.wikipedia.org/wiki?curid=74675", "title": "Serie A 1970-1971", "text": "La Serie A 1970-1971 \u00e8 stata la 69\u00aa edizione della massima serie del campionato italiano di calcio (il 39\u00ba a girone unico), disputato tra il 27 settembre 1970 e il 23 maggio 1971 e concluso con la vittoria dell', al suo undicesimo titolo.\nCapocannoniere del torneo \u00e8 stato Roberto Boninsegna (Inter) con 24 reti.\nStagione.\nDopo due anni di novit\u00e0 in vetta, con i trionfi della nel 1968-69 e del nel 1969-70, ritorn\u00f2 protagonista la citt\u00e0 di Milano, con un duello tra le due squadre meneghine e il Napoli. Il campionato inizi\u00f2 il 27 settembre 1970.\nPart\u00ec bene lo scudettato , che, dopo la vittoria in casa dell', il 25 ottobre, and\u00f2 in testa; ma a Vienna, sei giorni dopo, durante la partita tra Italia e Austria, un grave infortunio mise fuori gioco Riva, compromettendo, in parte, la carriera della grande ala e indebolendo il club rossoblu; l'8 novembre i sardi non andarono oltre l'1-1 contro il neopromosso e, mentre il vinse il derby mandando indietro l'Inter, pass\u00f2 in testa il , che prosegu\u00ec bene e arriv\u00f2 al primo posto al 20 dicembre, giorno dello scontro diretto con il Milan; al San Paolo vinsero per\u00f2 i rossoneri (0-1 sul campo, ma a seguito delle violente proteste degli spettatori napoletani il risultato divenne 0-2 a tavolino) che andarono in testa e furono campioni d'inverno il 17 gennaio 1971.\nGi\u00e0 alla fine del girone d'andata per\u00f2 l'Inter, il cui avvio di stagione, sotto la guida di Heriberto Herrera, era stato povero di risultati e ricco di polemiche a causa di problemi nello spogliatoio, inizi\u00f2 la rimonta. Alla quinta giornata di campionato, dopo la sconfitta nel derby, il presidente Ivanoe Fraizzoli esoner\u00f2 Herrera, chiamando a sostituirlo Giovanni Invernizzi. I nerazzurri vinsero il derby di ritorno il 7 marzo e distanziarono poi il Napoli, terzo in classifica, battendolo nella sfida di due settimane dopo a Milano (2-1 per l'Inter, con il Napoli in vantaggio alla fine del primo tempo, rimonta dell'Inter in dieci uomini e molte discussioni per la rete del pareggio nerazzurro, su contestato calcio di rigore). Il sorpasso si concretizz\u00f2 quando i rossoneri persero in casa contro il e gli interisti sconfissero in trasferta il . Con due punti di vantaggio, poi aumentati a tre, il finale fu quasi una passerella: il 2 maggio il Milan perse in rimonta a Bologna mentre l'Inter superava largamente il Foggia, ormai in caduta libera. Lo scudetto fu matematico per l'Inter. Terzo giungeva il Napoli, il cui ottimo risultato finale era da attribuire soprattutto alla solidit\u00e0 del suo reparto arretrato.\nUn'importante novit\u00e0 di quest'anno fu l'introduzione della \"zona UEFA\", conseguente alla programmata inclusione della Coppa delle Fiere nel novero delle manifestazioni della UEFA. L'Italia fu subito iscritta come nazione di prima fascia avente a disposizione ben quattro posti, cio\u00e8 il pi\u00f9 alto numero possibile. L'innovazione diede ancora pi\u00f9 interesse al campionato, che godeva ora di un nuovo traguardo anche per le squadre di alta classifica ma escluse dalla corsa al titolo. Oltre al Milan e al Napoli, gli ultimi due posti furono appannaggio di e , che staccarono una che raccolse due punti nelle ultime tre giornate.\nSul fondo tra le gi\u00e0 retrocesse e Catania fu praticamente uno spareggio per evitare l'ultima posizione. Pi\u00f9 avvincente la lotta per il quartultimo posto: fin\u00ec in B lo stesso Foggia, per differenza reti, a seguito della sconfitta per 0-3 subita a Varese nell'ultima giornata di campionato, mentre si salvarono per un soffio la (grazie al pareggio a reti bianche sul campo del Vicenza) e la Fiorentina (grazie all'1-1 conquistato con la Juventus in trasferta).\nClassifica finale.\nLegenda:\nRegolamento:\nNote:"}
{"id": "74676", "revid": "287204", "url": "https://it.wikipedia.org/wiki?curid=74676", "title": "Provincia di Salamanca", "text": "Salamanca \u00e8 una provincia della comunit\u00e0 autonoma di Castiglia e Le\u00f3n, nella Spagna occidentale. Confina con le province di Zamora a nord, di Valladolid a nord-est, di \u00c1vila a est, l'Estremadura (provincia di C\u00e1ceres) a sud e il Portogallo (distretti di Guarda e Bragan\u00e7a) a ovest.La superficie \u00e8 di 12.350 km\u00b2, la popolazione nel 2003 era di 350.984 abitanti.Il capoluogo \u00e8 Salamanca, altri centri importanti sono B\u00e9jar, Ciudad Rodrigo e Santa Marta de Tormes.\nComarche.\nLa provincia di Salamanca \u00e8 divisa nelle seguenti comarche:"}
{"id": "74677", "revid": "1086846", "url": "https://it.wikipedia.org/wiki?curid=74677", "title": "Serie A 1971-1972", "text": "La Serie A 1971-1972 \u00e8 stata la 70\u00aa edizione della massima serie del campionato italiano di calcio (il 40\u00ba a girone unico), disputato tra il 3 ottobre 1971 e il 28 maggio 1972 e concluso con la vittoria della , al suo quattordicesimo titolo.\nCapocannoniere del torneo \u00e8 stato, per la seconda volta consecutiva, Roberto Boninsegna () con 22 reti.\nStagione.\nGrazie al progetto del presidente Giampiero Boniperti, il quale nell'estate 1970 aveva rifondato la rosa della con numerosi e promettenti elementi \u2014 per citarne alcuni, Bettega, Causio, Cuccureddu e Spinosi \u2014, la \"Giovin Signora\" arriv\u00f2 in questa stagione allo scudetto, a un lustro dal suo precedente tricolore e a un anno dalla tragedia che l'aveva colpita con la prematura morte dell'allenatore Armando Picchi: alla guida della squadra era salito nel frattempo il cecoslovacco \u010cestm\u00edr Vycp\u00e1lek, promosso dalle giovanili bianconere.\nL'equilibrio iniziale del torneo fu spezzato il 5 dicembre 1971, quando la Juventus si impose nella stracittadina lasciandosi dietro di 2 punti le milanesi e la . Da quel momento e fino al termine del girone di andata la capolista perse solo \"in extremis\" a Cagliari, il 9 gennaio 1972, quando un errore del portiere Carmignani premi\u00f2 gli isolani a tempo scaduto. Al , diretta inseguitrice, non riusc\u00ec tuttavia l'aggancio sicch\u00e9 la Juventus fu simbolicamente campione d'inverno, due settimane dopo, con 2 lunghezze di vantaggio proprio sui rossoneri del \"par\u00f2n\" Nereo Rocco.\nIl girone di ritorno inizi\u00f2 male per i bianconeri: Vycp\u00e1lek dovette forzatamente rinunciare per il resto della stagione al suo centravanti titolare Bettega, costretto a fermarsi per curare un principio di tubercolosi che rischiava di minarne il prosieguo di carriera, e cadendo subito a Catanzaro nella partita che segn\u00f2 la prima vittoria in Serie A per la squadra calabrese, la prima della regione a calcare i campi della massima categoria. La capolista venne raggiunta dal Milan e agganciata dal di un Riva il quale sembrava aver ritrovato la forma migliore \u2014 i gol di \"Rombo di tuono\" alla fine del campionato saranno 21, uno in meno di quelli del capocannoniere, il nerazzurro Boninsegna \u2014; la settimana dopo furono per\u00f2 i rossoneri a cedere dinanzi alla , sicch\u00e9 la corsa juventina pot\u00e9 ricominciare.\nMa si fece avanti un nuovo avversario, l\"outsider\" di Gustavo Giagnoni e dei giovani Sala e Pulici, che il 9 aprile agganci\u00f2 i concittadini e la settimana dopo and\u00f2 in testa, a quattro giornate dal termine, mentre la squadra bianconera veniva raggiunta in classifica anche da quella cagliaritana. Decisivo fu il ventisettesimo turno: i granata persero a San Siro contro un Milan peraltro privo nella volata finale del suo \"leader\" Rivera \u2014 fermato da una squalifica-record causa le gravi accuse rivolte, al termine dello scontro diretto del 12 marzo contro gli isolani, all'operato del designatore arbitrale Giulio Campanati \u2014, i sardi impattarono al Sant'Elia contro il gi\u00e0 retrocesso , mentre al Comunale di Torino una tripletta di Causio stese nel derby d'Italia i campioni uscenti dell' (peraltro finalisti in Coppa dei Campioni al termine della stagione); anche se rischi\u00f2 di compromettere tutto nella penultima giornata con il pari di Firenze, il 28 maggio la Juventus batt\u00e9 davanti al proprio pubblico il laureandosi, per un punto, campione d'Italia davanti al tandem rossonero-granata.\nIn \"zona UEFA\" la Fiorentina fu protagonista di un calo che le frutt\u00f2 solo 4 punti nelle ultime sei giornate, con il conseguente aggancio sub\u00ecto a opera dell'Inter che rimetteva in discussione la partecipazione alla successiva Coppa UEFA dei toscani; a campionato concluso, tuttavia, il Milan si aggiudic\u00f2 la Coppa Italia, liberando di conseguenza un posto in Europa che garant\u00ec sia ai nerazzurri che ai viola la qualificazione al torneo senza la disputa di uno spareggio. All'ultimo turno la matricola non seppe approfittare delle sconfitte di e Lanerossi, facendo ritorno in Serie B dopo un anno. La retrocessione colp\u00ec anche due lombarde, il fanalino di coda Varese e il neopromosso , con quest'ultimo che vide fin qui per l'ultima volta la massima serie. Positivo, al contrario, il campionato dell'altra neopromossa , capace di raggiungere il decimo posto.\nClassifica finale.\nLegenda:\nRegolamento:\nNote:"}
{"id": "74683", "revid": "124863686", "url": "https://it.wikipedia.org/wiki?curid=74683", "title": "Serie A 1972-1973", "text": "La Serie A 1972-1973 \u00e8 stata la 71\u00aa edizione della massima serie del campionato italiano di calcio (il 41\u00ba a girone unico), disputato tra il 24 settembre 1972 e il 20 maggio 1973 e concluso con la vittoria della , al suo quindicesimo titolo, il secondo consecutivo.\nCapocannonieri del torneo sono stati Paolo Pulici (), Gianni Rivera () e Giuseppe Savoldi () con 17 reti a testa.\nStagione.\nCalciomercato.\nLa rinforz\u00f2 l'organico campione uscente con due pedine del : il \u00abgran colpo\u00bb dell'estate fu rappresentato dal nuovo \"numero uno\" Zoff, tra i migliori portieri della sua generazione \u2014 e che nel corso dell'annata stabilir\u00e0 l'allora record d'imbattibilit\u00e0 della Serie A a \"girone unico\" (903'), in essere per i successivi ventuno anni \u2014, a cui si aggiunse una \u00abscommessa\u00bb personale del \"general manager\" bianconero Italo Allodi, il trentaquattrenne Altafini in attacco; quest'ultimo, lasciato libero dai partenopei per via di un presunto declino fisico, al contrario a Torino and\u00f2 incontro a una seconda giovinezza sottorete, in particolar modo subentrando dalla panchina.\nAssolutamente non quotata nei pronostici estivi relativi lo scudetto era la neopromossa del presidente Umberto Lenzini, che tuttavia gi\u00e0 vantando un buon organico in ottica salvezza, in estate si potenzi\u00f2 ulteriormente con gli innesti dei centrocampisti Frustalupi e Re Cecconi oltrech\u00e9 dell'ala Garlaschelli, lasciando infine campo libero alle idee dell'allenatore Tommaso Maestrelli fautore di una squadra \u00abmobilissima\u00bb, ispirata alle contemporanee innovazioni portate dal calcio totale olandese, \u00abin cui tutti difendono e attaccano\u00bb.\nSimili concetti erano alla base dell\"exploit\" di un'altra neopromossa, la prima rappresentante dell'Umbria in Serie A, e pochi mesi addietro vincitrice a sorpresa del campionato di Serie B, pur a fronte di una rosa non eccelsa, grazie soprattutto al credo calcistico del suo allenatore Corrado Viciani, un \"gioco corto\" fatto di possesso e \"pressing\" e anch'esso debitore verso le novit\u00e0 olandesi del tempo.\nAvvenimenti.\nLa Juventus vinse il titolo, cos\u00ec come i suoi due precedenti (nel 1966-1967 e nel 1971-1972), grazie soprattutto a una serie di risultati positivi ottenuti nella fase finale del torneo. Il campionato inizi\u00f2 il 24 settembre 1972; gi\u00e0 una settimana dopo nessuna squadra poteva vantare pi\u00f9 punteggio pieno. La prima a uscire dal gruppo di testa, dopo una parentesi della , fu a sorpresa la neopromossa Lazio: i biancocelesti seppero resistere e, seppur superati dalle milanesi, le inseguirono tenacemente anche grazie ai gol dell'attaccante Chinaglia. Il 21 gennaio 1973 il simbolico titolo di campione d'inverno fu condiviso da e Juventus a quota 22 punti, uno in pi\u00f9 di Lazio e .\nIl 4 marzo la Juventus perse il derby torinese e il Milan, vittorioso a Vicenza, si stacc\u00f2; un mese dopo, il 7 aprile, per i piemontesi le speranze di confermare lo scudetto parevano ormai vane dopo essere usciti sconfitti anche dall'anticipo di Firenze, tantopi\u00f9 che il giorno dopo meneghini e laziali, entrambi \"corsari\" sui campi di Genova e Cagliari, andarono rispettivamente a +5 e +2. Tuttavia lo scenario si riapr\u00ec dopo appena due settimane. Nello scontro diretto all'Olimpico di Roma i biancocelesti batterono i rossoneri, in una partita macchiata da un giallo: gli ospiti stavano perdendo 1-2 quando Chiarugi, a pochi minuti dal termine, realizz\u00f2 il gol del virtuale pareggio; l'arbitro Lo Bello annull\u00f2 la rete per fuorigioco, poi giudicato inesistente dalla moviola. Fatto sta che grazie a questa vittoria, la Lazio raggiunse in testa il Milan, mentre la Juventus, piegando contemporaneamente il , ritorn\u00f2 in gioco portandosi a \u22122.\nNelle ultime giornate la situazione fu confusa: i laziali mostrarono segni di cedimento, i lombardi non seppero approfittarne appieno e i piemontesi provarono con successo a inserirsi. A un turno dalla fine, la classifica recitava: Milan 44 punti, Lazio e Juventus 43. I rossoneri avevano di fronte l'avversario sulla carta pi\u00f9 abbordabile, il ; tuttavia in settimana erano stati impegnati nella vittoriosa ma sfiancante finale di Coppa delle Coppe a Salonicco, e per questo chiesero, inutilmente, di posticipare la trasferta veneta. Il 20 maggio, al Bentegodi gli \u00absfiniti\u00bb uomini di Nereo Rocco andarono inaspettatamente sotto di quattro gol: il risultato finale, contro ogni pronostico, fu una netta vittoria 5-3 per gli scaligeri. Frattanto la Juventus, all'intervallo, perdeva di misura in casa della Roma; il contemporaneo 0-0 della Lazio al San Paolo avrebbe portato allo spareggio tra meneghini e capitolini.\nI minuti finali furono movimentati, soprattutto per quanto accadde sul campo di Roma: gi\u00e0 Altafini aveva segnato l'1-1 al 61' (risultato che, con tutte le squadre a quota 44, avrebbe portato a uno spareggio a tre), e quando Cuccureddu ribalt\u00f2 la situazione trovando il 2-1 a 3' dalla fine, la Lazio si lasci\u00f2 superare dal Napoli. Decisiva fu la caduta dei rossoneri, in quella che passer\u00e0 alla storia come la \"fatal Verona\": il Milan si vide sfuggire la possibile stella, lasciando di fatto strada libera ai bianconeri per il loro quindicesimo scudetto.\nTranquilli i piazzamenti europei di e Inter, mentre quello del arriv\u00f2 in pratica a 90' dalla conclusione, dopo la sconfitta del a Milano. Deludente si rivel\u00f2 il campionato della Roma che, nonostante il buon inizio, scivol\u00f2 presto nella zona calda della classifica ottenendo solamente l'obiettivo minimo della salvezza, peraltro raggiunta sul filo di lana all'ultimo turno e per differenza reti.\nRetrocedettero in anticipo due neopromosse, l'esordiente Ternana che non seppe capitalizzare la discreta \"verve\" mostrata in avvio, calando inesorabilmente alla distanza, e il ; umbri e siciliani chiusero il campionato con appena 3 vittorie a testa. A far loro compagnia si aggiunse, dopo due stagioni, un' che sembrava relativamente in salvo sino a tre giornate dal termine, prima di andare incontro ad altrettante sconfitte tra cui l'ultima e decisiva contro la diretta rivale Lanerossi, che condann\u00f2 i bergamaschi alla Serie B per via della peggior differenza reti: \"a posteriori\" risult\u00f2 fatale agli orobici il pesante 9-3 sub\u00ecto contro il Milan a San Siro il 15 ottobre 1972, a tutt'oggi la partita con pi\u00f9 gol nella storia della Serie A a \"girone unico\".\nLa classifica dei capocannonieri fu vinta da ben tre giocatori \u2014 fin qui per l'unica volta da quando esiste la Serie A a \"girone unico\" \u2014, tutti nomi inediti, alla pari con 17 gol: Savoldi del Bologna, Pulici del Torino e Rivera del Milan, quest'ultimo il secondo centrocampista (dopo Valentino Mazzola) a primeggiare nella classifica marcatori.\nClassifica finale.\nLegenda:\nRegolamento:\nNote:"}
{"id": "74686", "revid": "1652635", "url": "https://it.wikipedia.org/wiki?curid=74686", "title": "Odense", "text": "Odense () \u00e8 la terza citt\u00e0 pi\u00f9 grande della Danimarca. Ha una popolazione di abitanti (2012) e si trova sull'isola di Fionia (\"Fyn\"), compresa nella regione di Danimarca Meridionale, porto commerciale alla foce del fiume omonimo.\n\u00c8 la citt\u00e0 in cui \u00e8 nato l'autore di fiabe Hans Christian Andersen.\nStoria.\nOdense (da \"Odins V\u00e9\", che significa \"santuario di Odino\", riferendosi al dio Odino della mitologia norrena), \u00e8 una delle citt\u00e0 pi\u00f9 antiche della Danimarca e ha celebrato il suo millenario nel 1988. Per celebrare questo, un bosco chiamato \"Foresta dei mille anni\" (in danese: \"Tusind\u00e5rsskoven\") \u00e8 stato piantato.\nIl santuario di San Canuto (danese: \"Sankt Knud / Knud den Hellige - Canuto il Santo\") all'interno dell'omonima Cattedrale \u00e8 stata meta dei pellegrini in tutto il Medioevo.\nNel XVI secolo, la citt\u00e0 era il luogo d'incontro di diversi parlamenti, e fino al 1800 fu sede dell'assemblea provinciale di Fionia.\nOdense \u00e8 conosciuta per aver dato i natali a Hans Christian Andersen (Odense 1805 - Copenaghen 1875) che qui visse la sua infanzia fino al 1819. Attualmente in tutta la citt\u00e0 si trovano continui riferimenti al celebre scrittore e alle sue favole: sculture, parchi, musei e centri per bambini.\nSimbolo pi\u00f9 famoso di Odense era la Odinst\u00e5rnet (Torre di Odino), costruita nel 1935, che era la seconda torre pi\u00f9 alta d'Europa, superata solo dalla Torre Eiffel di Parigi. La Odinst\u00e5rnet fu fatta saltare in aria da un gruppo danese nazista nel 1944 e non \u00e8 pi\u00f9 stata ricostruita. Tuttavia, un modello in miniatura di essa si trova ora nella zona residenziale Odinsparken, nella zona in cui era la torre originale.\nFino all'inizio della rivoluzione industriale danese, Odense \u00e8 stata anche la seconda pi\u00f9 grande citt\u00e0 moderna della Danimarca, negli ultimi tempi superata da Aarhus.\nMonumenti.\nDi importanza storico-artistica notevole per alcuni interessanti edifici, come la Cattedrale di San Canuto (Skt. Knud), fondata nel 1086, ma ricostruita nei secoli XIV-XV, che \u00e8 una delle pi\u00f9 importanti chiese gotiche in mattoni della Danimarca: l'interno, semplice ma grandioso, conserva le reliquie del santo titolare, patrono della Danimarca, e due importanti opere dello scultore Claus Berg. Nella cripta \u00e8 conservato il grande trittico intagliato del coro (1521) e la tomba di re Giovanni.\nAltre belle chiese sono la chiesa di Nostra Signora (di origine romanica, ma rifatta in forme gotiche) e quella dei Cavalieri di San Giovanni (XV secolo).\nIl centro antico, dalla pianta irregolare, conserva case in legno e muratura, sedi di corporazioni.\nImportanti testimonianze sono anche il Museo Storico Culturale, il Museo all'aperto \"Il villaggio di Fionia\" e il Museo Preistorico.\nFrazioni.\nBr\u00e6ndekilde.\nA sudovest della citt\u00e0, nel 2009 contava 299 abitanti. Sede parrocchiale, vanta una chiesa trecentesca. Ha dato i natali al linguista Rasmus Christian Rask (1787-1832), al pittore Hans Andersen Brendekilde (1857-1942) e al politico Aksel Larsen (1897-1972).\nIstruzione.\nSede del campus principale dell'Universit\u00e0 della Danimarca Meridionale (\"Syddansk Universitet\") e di una facolt\u00e0 del collegio universitario Lilleb\u00e6lt (\"University College Lilleb\u00e6lt\"). Sono presenti 8 licei, una scuola di economia, una scuola professionale di stato, nonch\u00e9 un certo numero di scuole private.\nEconomia.\nTerza citt\u00e0 del Paese per numero di abitanti, collegata al fiordo omonimo da un canale lungo , costruito nel 1804, \u00e8 un attivo porto commerciale e sede di industrie metallurgiche, elettrotecniche, meccaniche, cantieristiche, alimentari, tessili, dell'abbigliamento, del tabacco e cartarie. Odense \u00e8 sbocco dei prodotti della fertile isola e attivo nodo delle vie di comunicazione, posta sull'asse ferroviario che unisce Copenaghen al continente. Nella citt\u00e0 \u00e8 presente l'omonima stazione ferroviaria.\nAd Odense si trovano diverse grandi imprese, tra le quali il pi\u00f9 grosso cantiere navale danese, l'Odense Steel Shipyard di propriet\u00e0 del gruppo A.P. M\u00f8ller-M\u00e6rsk e la birreria Albani.\nLa televisione commerciale TV2, a diffusione nazionale, ha altres\u00ec sede a Odense.\nSport.\nOdense si \u00e8 nel tempo evoluta nello sport danese di alto livello: in citt\u00e0 vi sono quindi uno stadio di calcio, uno stadio di atletica, una pista ciclabile, un multi-arena e uno stadio di hockey su ghiaccio.\nNel calcio molti club sono stati protagonisti del campionato danese. Nel corso degli anni i cinque club, Odense Boldklub, B1909, B1913, OKS e Odense KFUM hanno avuto successo e hanno progettato diversi piani di cooperazione e di raggruppamento. Nel 1980 si era persino pensato di costituire una squadra congiunta con il migliori calciatori dei cinque club. L'Odense Boldklub (abbreviato Odense BK) \u00e8 rimasto indipendente ed \u00e8 ora la squadra principale della citt\u00e0. B1909 e B1913 hanno stretto un'alleanza per giocare nella 1\u00aa Divisione (stagione 2009/2010) con il nome di FC Fyn, mentre OKS e Odense KFUM non militano pi\u00f9 nelle massime divisioni.\nAmministrazione.\nGemellaggi.\nOdense \u00e8 gemellata con:"}
{"id": "74687", "revid": "767487", "url": "https://it.wikipedia.org/wiki?curid=74687", "title": "Provincia di Zamora", "text": "Zamora \u00e8 una provincia della comunit\u00e0 autonoma di Castiglia e Le\u00f3n, nella Spagna occidentale. Confina con la Galizia (provincia di Ourense) a nord-ovest, con le province di Le\u00f3n a nord, di Valladolid a est e di Salamanca a sud e con il Portogallo (distretto di Bragan\u00e7a) a ovest.La superficie \u00e8 di 10.561 km\u00b2, la popolazione nel 2003 era di 198.524 abitanti.Il capoluogo \u00e8 Zamora, altri centri importanti sono Benavente, Puebla de Sanabria e Toro.\nComarche.\nLa provincia di Zamora \u00e8 suddivisa nelle seguenti comarche:"}
{"id": "74688", "revid": "124819925", "url": "https://it.wikipedia.org/wiki?curid=74688", "title": "Limerick", "text": "Limerick (in irlandese \"Luimneach\", lett. \"palude deserta\") \u00e8 una citt\u00e0 della Repubblica d'Irlanda, situata nella parte sud-occidentale del paese, a ridosso della foce del fiume Shannon che la attraversa.\n\u00c8 capoluogo dell'omonima contea nella provincia storica di Munster.\nNon felicemente stereotipata come \u00abcitt\u00e0 dei coltelli\u00bb (\"stab city\"), pu\u00f2 fregiarsi di un'antica tradizione sportiva: per il rugby, a tal punto che un tipo di azione di gioco si chiama \"garryowen\" come uno dei club della citt\u00e0, ma anche per lo hurling, sport diffusissimo nella nazione.\nNel 2011 la popolazione dell'area urbana era di abitanti, mentre la citt\u00e0 contava abitanti.\nStoria.\nStoria vichinga.\nLe prime informazioni certe di Limerick sono datate 812, quando con certezza era un insediamento vichingo situato su Inis Sibhtob (\"King's Island\"), un isolotto dello Siannon (\"Shannon\"), ma ci sono molti elementi che fanno presupporre l'esistenza dell'insediamento gi\u00e0 molto tempo prima: ad esempio Claudio Tolomeo, in una mappa romana del 150 circa, mostra un insediamento sull'isola chiamato \"Regia\", mentre \u00e8 del 434 la visita nel luogo di San Patrizio per il battesimo di un signore locale, Carthann il Bello.\nIl re vichingo Tomrair mac Ailchi, costru\u00ec il primo insediamento vichingo stabile su Inis Sibhtonn nel 922. Sorse essenzialmente come base per compiere razzie, specialmente di monasteri e costruzioni ecclesiastiche, lungo il corso dello Shannon e per raggiungere col medesimo scopo il Lough Derg e il Lough Ree. Nel 937 i vichinghi di Limerick si scontrarono in battaglia con quelli di Dublino nel Lough Ree e furono sopraffatti. Nel 943 vennero nuovamente sconfitti quando il capo del clan Dalcassian si accord\u00f2 con Ceallachan, re del Munster, e i vichinghi di Limerick furono costretti a pagare tributi ai clan. Il potere di queste popolazioni non fu mai riportato in auge, e si ridussero col tempo a mero clan sempre meno influente; tuttavia, ebbero sempre un ruolo significativo nelle lotte per il potere.\nL'arrivo degli Anglo-Normanni nella zona nel 1172 stravolse ogni cosa. Domhnall Mor O'Brien rase al suolo la citt\u00e0 nel 1174 in un tentativo di sottrarla agli invasori, tuttavia questi ultimi la presero definitivamente nel 1195, sotto Giovanni d'Inghilterra. Nel 1197, una leggenda locale vuole che Limerick abbia ricevuto il suo primo statuto e il primo \"sindaco\", Adam Sarvant. Un castello, costruito per ordine di re Giovanni e ad egli intitolato, fu completato intorno al 1200.\nSotto la pace generalizzata imposta dal dominio normanno, Limerick prosper\u00f2 come porto e centro di commerci. In questo periodo la citt\u00e0 fu divisa in due zone ben distinte, la \"English Town\" (\"citt\u00e0 inglese\") su King's Island, e l\"'Irish Town\" (\"citt\u00e0 irlandese\") cresciuta sulla sponda meridionale del fiume. Un documento del 1574 preparato per degli ambasciatori spagnoli marca questo momento prosperoso:\nAssedi e trattato.\nLimerick fu assediata varie volte nel XVII secolo. La prima volta avvenne nel 1642, quando gli Irlandesi Confederati s'impossessarono del King John's Castle liberandolo dalle truppe inglesi stanziate. La citt\u00e0 fu assediata dalle armate di Oliver Cromwell comandate da Henry Ireton nel 1651. La citt\u00e0 aveva appoggiato l'Irlanda Confederata sin dal 1642 ed era protetta da truppe dell'Ulster. I Confederati appoggiavano le pretese al trono di Carlo II, e gli assedianti lottarono per una repubblica parlamentare. Carestia e peste portarono alla morte di 5.000 residenti prima che \"Irishtown\" cadde sotto i bombardamenti dell'ottobre inoltrato di quell'anno.\nNella Guerra guglielmita, a seguito della Battaglia del Boyne nel 1690, le forze francesi e irlandesi (14.000 in totale) si riunirono di fronte alle mura di Limerick. Il tempo e le continue guerre avevano indebolito e devastato le fortificazioni un tempo fiere, al punto che le armate occupanti andavano dicendo che le mura sarebbero cadute anche colpendole con mele marce. Gli assedianti guglielmiti, 20.000 di numero, furono scacciati in un tentativo con armi da fuoco a breve gettata da Patrick Sarsfield. In combattimenti furiosi, i muri furono sbrecciati in tre occasioni, ma i difensori prevalsero e i loro oppositori si ritirarono a Waterford.\nLe forze di Guglielmo tornarono nell'agosto del 1691. Limerick era ormai l'ultima roccaforte dei Giacobiti cattolici, sotto il comando di Sarsfield. I rinforzi promessi dalla Francia fallirono l'arrivo dal mare, provocando il massacro di 850 difensori sul \"Thomond Bridge\", e la resa cittadina per la pace. Il 3 ottobre 1691 il famoso Trattato di Limerick fu firmato usando un'enorme pietra sul ponte come tavolo. Il trattato permetteva ai giacobiti di andarsene con pieni onori militari e salpare per la Francia, ma due giorni dopo arrivarono i rinforzi agognati. Sarsfield fu spinto a combattere ma rifiut\u00f2, insistendo di voler rispettare i patti. Sarsfield salp\u00f2 per la Francia con 19.000 truppe formando la Irish Brigade (fenomeno chiamato Volo delle oche selvatiche). Dopo che queste forze lasciarono la citt\u00e0, i guglielmiti ripudiarono il trattato, fatto storico che fa venire ancora l'amaro in bocca a chi lo racconta in citt\u00e0.\nStoria moderna.\nAgli inizi del XVIII secolo Limerick era un importante porto britannico, molto attivo negli scambi atlantici che gli consentirono un'espansione considerevole, oltre che una certa prosperit\u00e0. Molti edifici che ancora oggi possono essere apprezzati sono di questo periodo, come la \"House of Industry\". Durante la Grande carestia irlandese, Limerick fu una delle citt\u00e0, grazie al commercio, che ne soffr\u00ec di meno, anche se gli influssi furono comunque pesanti.\nNel 1878 vi si insedi\u00f2 una comunit\u00e0 ebraica fuggita dalla Lituania, la quale fu dapprima accettata ma col tempo, inserendosi molto bene nei commerci, aspetto economico principale di Limerick, cominci\u00f2 ad essere trattata con astio. Spinti dalla Chiesa Cattolica irlandese, gli abitanti cominciarono a compiere sporadiche ma emblematiche rappresaglie antisemite; sebbene gli ebrei avessero trovato appoggio dai protestanti, preferirono fuggire a Cork, o per insediarvisi o per salpare verso l'America. Questo fatto venne chiamato il \"Pogrom di Limerick\".\nAll'inizio del Novecento la storia di Limerick fu contrassegnata da lotte e guerre: inizialmente quello che fu chiamato \"Limerick Soviet\", un boicottaggio di massa verso le truppe britanniche per protesta contro raid di arresti ed esecuzioni per coloro che si supponeva avessero avuto rapporti col Sinn F\u00e9in, a quel tempo popolare in citt\u00e0.\nDopo la guerra di indipendenza e le guerre mondiali, Limerick si ritrov\u00f2 ad essere una citt\u00e0 retrograda ed economicamente arretrata: alta emigrazione e disoccupazione erano diffusissime, mancavano industrie e l'unica vera fonte di lavoro terziaria era l'Aeroporto Internazionale di Shannon.\nDopo il periodo di fioritura economica detto della \"Celtic Tiger\" degli anni 1990, la situazione si \u00e8 capovolta, approfittando di tutta la crescita economica irlandese, con la creazione di vari istituti, industrie e una modernizzazione continua della citt\u00e0.\nCultura.\nArchitettura.\nIl centro cittadino \u00e8 diviso nelle due antiche e tradizionali zone di \"English Town\" nella parte terminale meridionale di Kings Island, che include il castello, ed \"Irish Town\" che include le antiche strade sulla sponda meridionale del fiume, alle quali si aggiunge il centro economico chiamato \"Newtown Perry\". L'ultima zona fu costruita nel tardo XVIII secolo prima dell'Act of Union e, cosa inusuale per una citt\u00e0 irlandese ed unica per Limerick, con una pianta molto regolare, formata da strade perpendicolari a griglia. Le aree suburbane, dove vive oggi la maggior parte della popolazione, sono cresciute partendo dal centro lungo le strade principali per Ennis (North Circular &amp; Ennis Road areas /Caherdavin), Dublino (Castletroy e l'Universit\u00e0) e Cork (Ballinacurra / Dooradoyle /Raheen). Le case suburbane sono solitamente a due piani per singole famiglie. Queste furono costruite negli anni sessanta in grosse tenute da progetti del governo, sebbene ci siano vari esempi di Stile edoardiano e case antiche degli anni trenta.\nMolta dell'architettura georgiana era evidente in citt\u00e0 dal XIX secolo. Sebbene abbia subito molte demolizioni, gran parte del Newtown Perry ancora mostra palesi influenze dello stile. Importanti edifici architettonici sono il King John's Castle e la St Mary's Cathedral ad English Town e la St John's Cathedral. La prima cattedrale, vecchia pi\u00f9 di 800 anni, \u00e8 una delle pi\u00f9 antiche chiese d'Irlanda, mentre la seconda, ben pi\u00f9 moderna, \u00e8 una delle pi\u00f9 alte.\nUno dei musei pi\u00f9 prestigiosi d'Irlanda, l'Hunt Museum, \u00e8 situato nella storica Custom House del XVIII secolo. Il museo fu stabilito nella costruzione per contenere un'importante collezione di circa 2000 opere artistiche e antichit\u00e0, tra le quali le fatiche di John e Gertrude Hunt. Opere principali la Antrim Cross del IX secolo, uno schizzo di Pablo Picasso e un cavallo di bronzo, attribuito a Leonardo da Vinci.\nIstruzione.\nLimerick \u00e8 un importante centro d'istruzione superiore irlandese dopo Dublino e Cork, avendo una propria universit\u00e0 e vari college.\nLa University of Limerick (UL), situata 5\u00a0km ad est del centro cittadino nel sobborgo di Castletroy, e rinomata a livello internazionale per l'ingegneria, tecnologia dell'informazione, scienza dei materiali, scienze motorie e sportive, scienze umanistiche, scienze sociali e musica (l\"'Irish World Music Centre\" specializza in musica e danza tradizionali, mentre la stessa UL ospita l'\"Irish Chamber Orchestra\"). La popolazione studentesca \u00e8 di circa 12.000 persone.\nIl Limerick Institute of Technology, situato a circa 3\u00a0km a nord-ovest del centro, \u00e8 regionalmente apprezzato per gli affari, l'ingegneria e l'istruzione scientifica. Esso dispone anche di numerosi corsi sulle arti e sulla tecnica del disegno, alla Limerick School of Art and Design \u2013 campus di Clare Street (vicino al centro).\nIl \"Mary Immaculate College\", collegato alla University of Limerick, specializzato nelle arti, \u00e8 poco pi\u00f9 a sud-ovest della citt\u00e0. Il \"Thomond College of Education\" era una scuola prestigiosa per la formazione di insegnanti (di secondo livello) e fu integrato nell'universit\u00e0 nel 1991.\nL'istruzione primaria e secondaria in citt\u00e0 \u00e8 organizzata in maniera del tutto simile al resto d'Irlanda.\nInfrastrutture e trasporti.\nLimerick \u00e8 raggiunta quotidianamente da numerosi treni in arrivo dalle altre due maggiori citt\u00e0 irlandesi, Cork e Dublino. Tre volte al giorno partono inoltre treni per Waterford, mentre frequenti sono anche i collegamenti con la vicina Ennis e alcune stazioni della contea di Tipperary.\nL'aeroporto intercontinentale di Shannon \u00e8 a soli 20\u00a0km e collega Limerick a molte localit\u00e0 europee e nordamericane.\nAmministrazione.\nGemellaggi.\nLimerick \u00e8 gemellata con:"}
{"id": "74689", "revid": "110157", "url": "https://it.wikipedia.org/wiki?curid=74689", "title": "Serie A 1973-1974", "text": "La Serie A 1973-1974 \u00e8 stata la 72\u00aa edizione della massima serie del campionato italiano di calcio (il 42\u00ba a girone unico), disputato tra il 7 ottobre 1973 e il 19 maggio 1974 e concluso con la vittoria della , al suo primo titolo.\nCapocannoniere del torneo \u00e8 stato Giorgio Chinaglia (Lazio) con 24 reti.\nStagione.\nNovit\u00e0.\nDue le novit\u00e0 regolamentari pi\u00f9 importanti: la possibilit\u00e0 per le squadre di portare in panchina (fermo restando il limite dei due cambi) un terzo giocatore, il secondo di movimento stante il portiere di riserva, e l'introduzione dei cartellini gialli e rossi per segnalare, rispettivamente, le ammonizioni e le espulsioni a carico dei giocatori in campo.\nCalciomercato.\nLa Juventus conferm\u00f2 pressoch\u00e9 in toto la rosa campione uscente, limitandosi a salutare il trentaquattrenne Haller, di ritorno in patria dopo oltre un decennio trascorso nella penisola, e ad accogliere dai cadetti del Varese il promettente Gentile. Anche la rampante Lazio, assoluta rivelazione della passata stagione, circoscrisse il proprio mercato al piccolo cabotaggio segnalandosi unicamente per la promozione a titolare del diciannovenne D'Amico, talentuosa mezzapunta cresciuta nel vivaio e che l'allenatore Maestrelli inserir\u00e0 in campo davanti a un Frustalupi il quale, all'opposto, pur avendo superato i trent'anni vivr\u00e0 una tardiva consacrazione disputando la miglior annata della carriera come \u00abcentro motore\u00bb dei biancocelesti.\nUn Milan alle prese con una squadra ormai alla fine di un ciclo salut\u00f2 due capisaldi delle precedenti stagioni quali Rosato e Prati, ceduti rispettivamente a Genoa e Roma; l'inserimento in prima squadra del giovane difensore Maldera, di ritorno alla base dopo un anno di apprendistato a Bologna, tuttavia non baster\u00e0 nell'immediato per mantenere i rossoneri ai vertici. I concittadini dell'Inter, tornati nelle mani di Helenio Herrera, non stravolsero l\"undici\" titolare inserendovi solamente l'ex felsineo Fedele, mentre l'ambizioso Napoli, affidato a Vin\u00edcio, punt\u00f2 sui gol del brasiliano Clerici strappato alla Fiorentina.\nIl Torino inizi\u00f2 a gettare le basi della squadra che di l\u00ec a un paio d'anni torner\u00e0 allo scudetto, prelevando dall'Arezzo la promettente punta Graziani reduce da buoni trascorsi nella serie cadetta. La Roma, destinata a un torneo di medio livello, giov\u00f2 tuttavia delle prestazioni in crescendo di un vivace elemento delle giovanili, Rocca, mediano trasformato con successo in terzino dal tecnico Liedholm, quest'ultimo arrivato a stagione iniziata sulla panchina giallorossa.\nAl via del campionato tornava, dopo otto anni, una nobile decaduta come il Genoa, assieme a una debuttante assoluta, il del \"patron\" Dino Manuzzi, che si present\u00f2 con Boranga in porta e Bersellini in panchina; l'allenatore artefice della storica promozione dei romagnoli, l'emergente Radice, si era nel frattempo guadagnato l'ingaggio da parte della Fiorentina dove, con l'obiettivo di puntare sui giovani, si affid\u00f2 tra gli altri a un prospetto quale Guerini.\nAvvenimenti.\nGirone di andata.\nIl campionato inizi\u00f2 il 7 ottobre 1973, con la gi\u00e0 penalizzata di tre punti per il cosiddetto \"giallo di Alzano\": prima dell'ultima giornata del campionato 1972-73, i genovesi avevano offerto un \u00abpremio a vincere\u00bb all' per favorire l'impegno dei quasi sicuramente salvi bergamaschi nella gara contro il e per garantire cos\u00ec, a danno dei veneti, la salvezza ai blucerchiati (il piano di questi ultimi riusc\u00ec a met\u00e0, visto che alla fine l'Atalanta perse in modo rocambolesco e fin\u00ec per retrocedere lei stessa).\nInizialmente fu il a passare in testa, raggiunto il 16 dicembre dall'accoppiata -. Partenza a singhiozzo per il , che pag\u00f2 i rapporti nervosi tra Nereo Rocco e la dirigenza, accusata dall'allenatore di non aver fatto una buona campagna-acquisti; lo stesso Rocco lascer\u00e0 il club in febbraio. L'ultimo turno prima di Natale fu favorevole alla Lazio, che espugn\u00f2 Verona e balz\u00f2 in testa. Il 27 gennaio 1974 i biancocelesti di Tommaso Maestrelli si laurearono campioni d'inverno con tre punti di vantaggio su di un terzetto formato da , Juventus e Napoli.\nGirone di ritorno.\nLa tornata conclusiva fu agevole per una Lazio ormai lanciata, che vacill\u00f2 solo in poche occasioni, e che il 17 febbraio, sconfiggendo all'Olimpico i detentori della Juventus, mise una seria ipoteca sul trionfo finale. Superato indenne il rovescio sub\u00ecto il 17 marzo contro l', i romani poterono dare il via alla volata-scudetto; mantenendo tre punti di vantaggio sui bianconeri praticamente per tutto il girone di ritorno, i biancocelesti vinsero il loro primo scudetto il 12 maggio, con un turno d'anticipo, battendo il grazie a un rigore trasformato da Giorgio Chinaglia, peraltro capocannoniere con 24 reti. Un anno dopo avere gi\u00e0 sfiorato l'impresa tricolore, e a soli due anni dalla promozione in massima serie, l\"undici\" capitolino, contando pressoch\u00e9 sulla stessa formazione della stagione precedente, sal\u00ec al vertice del calcio: fu \"a posteriori\" la vittoria di una squadra tanto forte quanto effimera, che gi\u00e0 nell'immediato perder\u00e0 componenti importanti cedendo repentinamente il passo.\nProprio il succitato Foggia fu protagonista di due scandali che rivoluzionarono il fondo della classifica, accusando il Verona di aver tentato di corrompere il giocatore del Napoli Sergio Clerici prima della gara fra le due squadre. Le indagini si concentrarono in particolare su una telefonata fatta dal presidente dei veneti Saverio Garonzi al centravanti brasiliano: il club scaligero fu condannato alla Serie B. Ma anche i pugliesi vennero accusati di aver offerto un prezioso orologio all'arbitro che avrebbe dovuto dirigere la gara dell'ultima giornata contro il Milan: gi\u00e0 retrocessi sul campo, furono penalizzati di altri sei punti.\nLa retrocessione del Verona giov\u00f2, cos\u00ec, alla penalizzata Sampdoria, che riottenne il posto in Serie A; il fu ultimo sul campo, mentre buono fu l'esordio in Serie A della matricola Cesena. In zona UEFA, un pareggio interno all'ultima giornata contro una Sampdoria gi\u00e0 retrocessa cost\u00f2 alla Fiorentina il proprio posto in Europa in favore del .\nClassifica finale.\nLegenda:\nRegolamento:\nNote:\nStatistiche.\nIndividuali.\nDa segnalare la quadripletta messa a segno da Roberto Boninsegna in Inter-Foggia 5-1 della 5\u00aa giornata."}
{"id": "74690", "revid": "827882", "url": "https://it.wikipedia.org/wiki?curid=74690", "title": "Contea di Sligo", "text": "Sligo (pronuncia , \"Sligeach\" /\u02c8s\u00b4l\u00b4ig\u00b4\u0259x/ in lingua irlandese, esteso \"Contae Shligigh\") \u00e8 una contea dell'Irlanda, situata nella parte nord occidentale della provincia del Connacht. Confina ad est con il Leitrim, a sud-est col Roscommon, a sud ed ovest con il Mayo. Si affaccia a nord-ovest sull'Oceano Atlantico. Contrariamente a quanto erroneamente spesso creduto, Sligo non confina invece col Donegal, dal quale \u00e8 separato dal piccolo tratto costiero di Leitrim lungo soltanto 7\u00a0km. L'Irlanda del Nord dista invece poche decine di chilometri.\nL'omonima cittadina di Sligo \u00e8 il capoluogo di contea ed il centro pi\u00f9 importante.\nToponomastica.\nIl nome della contea deriva direttamente da quello del proprio capoluogo, che a sua volta l'ha ereditato dal fiume che lo attraversa, oggi conosciuto come Garavogue. \"Sligeach\", in gaelico, significa \"ricco di conchiglie\": questo perch\u00e9 spesso, per effetto delle maree, l'acqua marina entrava nel letto del fiume, lasciando nelle sponde e nelle zone circostanti conchiglie e resti di molluschi. \nDel resto molte volte che si scava nel terreno di Sligo Town, fuoriescono conchiglie.\nAraldica civica.\nLo stemma di Sligo attuale fu adottato nel 1980, precedentemente la contea utilizzava lo stemma del capoluogo. \u00c8 di colore bianco e nero e reca i simboli pi\u00f9 emblematici della contea: le conchiglie, gi\u00e0 presenti in quello cittadino; il verro della mitologia irlandese; un libro dove sono raffigurati una rosa e una croce celtica.\nI colori sportivi e culturali della contea, ripresi anche nello stemma, sono il bianco ed il nero.\nTopografia.\nSligo \u00e8, delle trentadue contee tradizionali, la 22\u00aa per estensione e la 26\u00aa in termini di abitanti. \u00c8 la seconda pi\u00f9 piccola della provincia del Connacht e terza per popolazione.\nOrografia e geologia.\nIl territorio della Contea di Sligo \u00e8 per gran parte pianeggiante o collinare, specialmente nelle zone meridionali.\nLa catena montuosa pi\u00f9 rilevante e conosciuta \u00e8 quella delle \"Dartry Mountains\", al confine con Leitrim e Donegal, composta da rilievo piuttosto modesti ma morfologicamente particolare in quanto quasi tutti piatti sulla sommit\u00e0. Il monte pi\u00f9 famoso dei Dartry e della contea \u00e8 senza dubbio l'iconico Benbulben, ben visibile da tutte le zone settentrionali e dalla cittadina di Sligo, di cui \u00e8 spesso un noto \"landmark\". Alto soltanto 527 metri, il Benbulben \u00e8 visibile da notevoli distanze, in particolare da ogni punto opposto della Baia di Donegal, ed \u00e8 caratterizzato da pendici pressoch\u00e9 verticali verso l'ampia sommit\u00e0 piatta. Altri monti caratteristici dell'area sono la \"King's Mountain\", la bizzarra collina di Knocknarea ed il \"Gullogherboy\". \nA sud invece sono presenti sistemi montuosi sempre molto bassi, ma gi\u00e0 pi\u00f9 rilevanti per altitudine come le Ox Mountains e gli Slieve Gamph, vicino al Mayo, ed altre montagne piatte, anche se meno suggestive, come i monti Curlew, che fanno da confine col Roscommon. \nA parte le Ox, composte soprattutto di granito e quarzite, il resto del territorio \u00e8 quasi esclusivamente formato da pietra di origine calcarea.\nIl territorio interno presenta moltissime zone alberate e varie foreste (tra le quali \"Deerpark\" vicino a Sligo).\nCoste.\nIl tratto costiero costituisce poco meno della met\u00e0 dei confini della contea ed ha un andamento piuttosto variegato.\nPartendo da ovest, nei pressi della localit\u00e0 balneare di Inishcrone, la costa segue la vasta foce del Moy nella Baia di Killala, al confine col Mayo, con un andamento verso nord per circa una decina di chilometri, prima di cambiare direzione bruscamente verso est nella zona di Easky. Questa zona di litorale si estende per numerosi chilometri senza particolari interruzioni o insenature, per un lungo tratto desolata ed impervia anche se senza mai innalzarsi dal mare, fino a raggiungere la Baia di Sligo nei pressi della localit\u00e0 di Ballysadare. Qui la costa gira nuovamente in maniera brusca verso nord, tanto che la Baia di Sligo \u00e8 affacciata verso ovest e si suddivide in altre tre piccole baie, particolarmente influenzate dalle maree, in particolare quella di Rosses Point. La baia di Sligo termina nella zona di Roskeeragh Point, laddove la costa inizia ad avere un andamento verso nord-est e si fa pi\u00f9 impervia.\nL'ultima localit\u00e0 prima del confine \u00e8 la suggestiva Mullaghmore, un villaggio portuale situato su un promontorio nella Baia di Donegal molto apprezzato a livello turistico per la costa impervia spesso spazzata dalle onde oceaniche, in particolare sul punto del castello di Classiebawn.\nIdrografia.\nCome nelle altre contee d'Irlanda non \u00e8 difficile trovare laghi e fiumi sparsi per il territorio della Contea di Sligo.\nIl fiume pi\u00f9 importante della contea \u00e8 senz'altro il Moy, che nasce nella zona meridionale, nelle Ox Mountains, compiendo poi un tratto di una decina di chilometri prima di entrare nel Mayo, dove continua il suo percorso fino alla foce. Curiosamente, un tratto della zona costiera sulla foce, nei pressi di Enniscrone, \u00e8 nuovamente della contea di Sligo.\nMeno importante per estensione e dimensioni ma non per notoriet\u00e0 \u00e8 il breve Garavogue, che nasce dal Lough Gill e si getta immediatamente nell'Oceano dopo aver attraversato Sligo citt\u00e0: questo fiume originariamente si chiamava Sligeach come l'abitato e la contea.\nAltri fiumi rilevanti sono l'Easky, l'Owenmore, che riceve le acque anche dell'Unshin e dell'Owenbeg. Il Drumcliff \u00e8 un fiume relativamente modesto ma famoso perch\u00e9 in un tratto forma le apprezzate e note cascate di Glencar.\nDei laghi, degno di nota \u00e8 senz'altro il celebre Lough Gill, a poca distanza da Sligo. Luogo molto tranquillo e incontaminato, \u00e8 molto visitato da turisti e amanti della natura per la bellezza delle sponde e dei boschi circostanti, ma soprattutto perch\u00e9 luogo d'ispirazione del celebre poeta William Butler Yeats: la poesia \"Lake Isle of Innisfree\" \u00e8 dedicata del resto a una delle numerose isole del lago, la pi\u00f9 grande. Sul lago \u00e8 presente un maniero antico, il Parke's Castle che, sebbene parte del Leitrim, viene spesso indicato come attrazione turistica di Sligo per l'immediata vicinanza.\nAltri laghi importanti sono il Lough Gara, il Lough Arrow, il Lough Templehouse.\nStoria.\nLa presenza dell'uomo preistorico nella Contea di Sligo \u00e8 testimoniata da alcuni dei pi\u00f9 importanti reperti archeologici d'Irlanda. Il cimitero megalitico di Carrowmore \u00e8 l'esempio pi\u00f9 valido ma anche soltanto uno dei vari presenti nel territorio. Carrowmore \u00e8 situato a pochi chilometri della cittadina di Sligo, sulla collina di Knocknarea e forma parte di un enorme complesso dell'Et\u00e0 della pietra, che si estende in connessione fra i vari siti fino all'altro importante complesso di Carrowkeel, sui lontani e meridionali monti Ox, nonch\u00e9 sulla Penisola di Cuil Irra, dominata dalla presunta tomba della regina mitologica Medb, un cairn di dimensioni notevoli sulla vetta di Knocknarea.\nSecondo uno studio la contea di Sligo sarebbe stata, analizzando i vari reperti, una delle prime e pi\u00f9 importanti aree d'insediamento d'Irlanda.\nIl periodo successivo ed in particolare quello medievale furono contraddistinti dall'attivit\u00e0 dei monasteri cristiani. Le testimonianze pi\u00f9 rimarchevoli sono la famosa croce celtica di Drumcliff, situata accanto all'unica torre circolare rimasta nella contea, ma anche le rovine del complesso monastico di St Fechan a Ballysadare e la Sligo Abbey.\nVari reperti sull'isola di Inishmurray constano di un muro di cinta, tre oratori, due sacrestie, ma anche altari, colonnati e iscrizioni murarie (una delle quali in lingua latina, unica in Irlanda), oltre a svariate celle monastiche. Questo insediamento \u00e8 assaciato a Molaise, un santo del primo VI secolo.\nIn epoca medievale furono scritti e conservati nella contea alcuni celebri manoscritti come il Libro di Ballymote, il Grande Libro di Lecan ed il Libro giallo di Lecan. Il patrono degli Annali dei Quattro Maestri, Fearghal \u00d3 Gadhra, era originario di Coolavin, nella zona meridionale di Sligo.\nLa contea fu creata e definita formalmente nel 1585, ma non vide mai attuazione fino alla fine della Guerra dei Nove Anni, nel 1603. Per la sua definizione territoriale si ripresero i confini della signoria di \u00d3 Conchobhair Sligigh, un dominio di un clan gaelico del Connacht inferiore (\"\u00cdochtar Connacht\"), almeno la loro estensione al momento della conquista elisabettiana dell'isola.\nSappiamo che l'antica signoria consisteva nei \"tuatua\" (\"territori\") di (Cairbre Drumcliabh), T\u00edr Fh\u00edacrach M\u00faaidhe, T\u00edr Oll\u00edol, Lu\u00edghne, Corann e C\u00fal \u00f3 bhFionn, anche perch\u00e9 ognuna di queste venne poi resa una baronia secondo le stile amministrativo inglese del tempo. Sorsero pertanto la baronia di Carbury, Tireragh, Leyny, Tirerril. Corran e Coolavin. La capitale della nuova contea fu ovviamente individuata in Sligo.\nPolitica.\nIl \"County Council\" di Sligo \u00e8 formato da 25 consiglieri eletti in cinque aree elettorali: \nIl \"Cathaoirleach\" (presidente) \u00e8 eletto annualmente dai membri del Consiglio. La sede del \"County Council\" \u00e8 situata nella County Hall, Riverside, Sligo.\nCultura.\nSligo \u00e8 stata scenario di tante opere del poeta William Butler Yeats, il quale molte volte ammise di essere stato fortemente influenzato nella sua vita dai paesaggi settentrionali della contea, specialmente dal Lough Gill e dalle sue isolette e dalle particolari pendici del monte Benbulben, ai piedi delle quali \u00e8 stato sepolto.\nMusica.\nLa contea di Sligo ha una lunga storia di musica tradizionale.\nIl sud della contea \u00e8 particolarmente noto con luminari musicali come James Morrison, Michael Coleman, Paddy Killoran, Fred Finn, Peter Horan, Joe O'Dowd, Jim Donoghue, Martin Wynne, Ois\u00edn Mac Diarmada (T\u00e9ada), Carmel Gunning e la band Dervish.\nLa contea ha molti festival di musica tradizionale e uno dei pi\u00f9 noti \u00e8 il Queen Maeve International Summer School, una scuola estiva di musica irlandese tradizionale e danza che si tiene ogni anno nel mese di agosto a Sligo Town.\nSulla scena musicale contemporanea ci sono Westlife, Tabby Callaghan e The Conway Sisters tutti provenienti da Sligo. Strandhill, circa 9\u00a0km a ovest di Sligo, ospita il Strandhill Guitar Festival ogni anno, con una grande variet\u00e0 di musica per chitarra e musicisti.\nSport.\nA differenza delle contee vicine, Sligo ha avuto pi\u00f9 successo al calcio piuttosto che nei giochi gaelici.\nI Sligo Rovers \u00e8 il massimo rappresentante della contea nel campionato irlandese di calcio nella massima divisione, giocano le partite casalinghe al The Showgrounds dalla loro fondazione avvenuta nel 1928.\nLa contea \u00e8 rappresentata nei Gaelic Games da Sligo GAA.\nBrother Walfrid, fondatore dei Celtic di Glasgow, era nato a Ballymote.\nInfrastrutture e trasporti.\nTutte le vie di comunicazione della contea convergono verso il capoluogo, che \u00e8 raggiunto da numerose strade nazionali (N4, N15-16-17, N59) che la collegano a Ballina, Dublino e Donegal.\nA Strandhill c'\u00e8 anche un aeroporto nazionale di modeste dimensioni.\nSuddivisione amministrativa.\nI confini della contea sono la Contea di Mayo a ovest, la contea di Roscommon a sud e sud-est e la Contea di Leitrim a nord-est."}
{"id": "74692", "revid": "77358", "url": "https://it.wikipedia.org/wiki?curid=74692", "title": "Leon (provincia)", "text": ""}
{"id": "74693", "revid": "275648", "url": "https://it.wikipedia.org/wiki?curid=74693", "title": "Grace Murray Hopper", "text": "Biografia.\nGrace Murray era la maggiore dei tre figli dei coniugi Walter Fletcher Murray e Mary Campbell Van Horne, che avevano origini scozzese e olandese e frequentavano la Chiesa Collegiata del West End. Era una bambina curiosa, caratteristica che l'accompagn\u00f2 tutta la sua vita, e amava scoprire il funzionamento dei congegni; a sette anni smont\u00f2 una sveglia per studiarla senza poi riuscire a riassemblarla, arrivando ad aprirne sette, per il dispiacere di sua madre che limit\u00f2 i suoi esperimenti ad un solo orologio. All'et\u00e0 di 16 anni la sua domanda di ammissione anticipata al Vassar College fu respinta (i suoi voti in latino erano troppo bassi), ma fu ammessa l'anno seguente.\nOttenne il Ph.D. in matematica nel 1934 a Yale, insegnando per i due anni successivi presso Vassar, per poi entrare a far parte della Riserva della Marina nel 1943. Famosa per il suo lavoro sul primo computer digitale della Marina, Harvard Mark I, fu assegnata presso l'ufficio per l'Ordenance Computation Project dell'universit\u00e0 di Harvard.\nLa sua brillante carriera ebbe nel 1949 un momento di grande prestigio quando entr\u00f2 nella Eckert-Mauchly Computer Corporation, la societ\u00e0 che aveva sviluppato l'ENIAC, fra i primi computer digitali in circolazione, e che in quel periodo stava progettando l'UNIVAC I, ovvero quello che sarebbe stato il primo modello di computer commerciale. Grace M. Hopper, lavorando sull'idea di compilatore (in particolare sull'A-0 System), ebbe un ruolo primario nello sviluppo e nella progettazione del COBOL.\nContinu\u00f2 intensamente il suo lavoro di progettista e ricercatrice presso l'istituto e dopo essersi congedata dalla Riserva nel 1966 venne immediatamente richiamata per lavorare alla standardizzazione del linguaggio per i computer militari. Fu definitivamente congedata nel 1986 col grado di \"rear admiral\" (retroammiraglio o contrammiraglio). \u00c8 famosa anche per aver diffuso l'uso del termine \"bug\" per indicare un malfunzionamento di un computer, dopo aver estratto una falena dal Marc II."}
{"id": "74694", "revid": "466539", "url": "https://it.wikipedia.org/wiki?curid=74694", "title": "Reattore nucleare RBMK", "text": "Gli RBMK (, che significa letteralmente \"reattore di grande potenza a canali\") sono una classe di reattori nucleari costruiti in Unione Sovietica. Questa classe di reattori \u00e8 tristemente nota, in quanto vi apparteneva il reattore numero 4 della centrale nucleare di \u010cernobyl'.\nAl 2019 sono ancora in esercizio in Russia 10 reattori di questa classe. Il reattore 1 della centrale di Leningrado (il primo RBMK ad entrare in servizio), \u00e8 stato disattivato il 21 dicembre 2018, quasi in concomitanza con la connessione alla rete del primo dei 4 VVER-1200 che andranno progressivamente a sostituire i 4 RBMK della centrale. L'ultimo RBMK della Centrale nucleare di Ignalina (in Lituania, al confine con Lettonia e Bielorussia) \u00e8 stato invece gi\u00e0 spento, il 31 dicembre 2009.\nStoria.\nI reattori RBMK furono il culmine del programma sovietico di sviluppo di un reattore di potenza raffreddato ad acqua.\nUsavano acqua (leggera) per il raffreddamento, e la grafite come moderatore di neutroni, in modo da potere utilizzare uranio naturale come combustibile. La tecnologia fu basata sui reattori militari per la produzione di plutonio moderati a grafite. Il primo di questi reattori, AM-1 (\"Atom Mirny\" atomo pacifico) di Obninsk aveva prodotto 5\u00a0MWe (30\u00a0MW termici) dal 1954 al 1959. Malgrado il nome, era progettato per poter produrre anche plutonio per impieghi militari.\nCos\u00ec si rendeva possibile la costruzione di reattori di grande potenza che non richiedevano uranio arricchito e acqua pesante e quindi con costi di costruzione e gestione decisamente minori rispetto ad altre tipologie.\nCaratteristiche tecniche.\nRBMK \u00e8 un acronimo dal russo \"Reaktor Bol'\u0161oj Mo\u0161\u010dnosti Kanal'nyj\" che significa \"Reattore di Alta Potenza a Canali\", un reattore moderato a grafite e refrigerato con acqua bollente.\nIl nocciolo consiste in un cilindro di grafite al cui interno passano numerosi canali, entro alcuni dei quali sono posizionate le barre di combustibile in uranio arricchito raffreddate da acqua bollente, mentre in altri sono fatte alloggiare le barre di controllo, inserendo o estraendo le quali si modula la potenza termica prodotta.\nL'acqua (leggera) assorbe i neutroni, e li rallenta. In un reattore ad acqua bollente occidentale, dove l'acqua di raffreddamento riesce anche a rallentare a sufficienza i neutroni, le regioni in cui \u00e8 presente vapore rallentano meno i neutroni delle regioni in cui \u00e8 presente acqua ancora liquida; nei reattori RBMK invece, l'acqua si trova in delle zone tali del reattore (i canali di raffreddamento) per cui non riesce a rallentare a sufficienza i neutroni. Il rallentamento \u00e8 invece affidato alla grafite. Entrambi i reattori si basano sull'utilizzo di neutroni termici, cio\u00e8 rallentati: se i neutroni rimangono veloci cio\u00e8 non vengono rallentati, la reazione si spegne.\nSe l'acqua di raffreddamento evapora, succedono cose diverse nei reattori occidentali e nei reattori RBMK, per via della diversa funzione che ha nei due casi precedenti. Nei reattori occidentali mancher\u00e0 anche il \"moderatore\", cio\u00e8 il mezzo capace di rallentare i neutroni, quindi la reazione tender\u00e0 a spegnersi velocemente. Nei reattori occidentali perci\u00f2, se manca l'acqua nel reattore, questo smetter\u00e0 anche di generare calore. Nei reattori RBMK invece, rimane la grafite a rallentare sufficientemente i neutroni che quindi possono continuare a riprodursi, a produrre fissioni e quindi a generare calore nel materiale. Quindi se manca l'acqua nel reattore RBMK, questo continuer\u00e0 comunque a generare calore, e la temperatura continuer\u00e0 a salire velocemente.\nSi pu\u00f2 arrivare quindi in questo caso alla fusione del nocciolo. Questo effetto di retroazione del refrigerante tecnicamente viene chiamato \"coefficiente di vuoto\". I reattori RBMK vennero progettati con un coefficiente di vuoto negativo alle alte potenze. Tuttavia, il coefficiente di vuoto alle basse potenze \u00e8 positivo: alle basse potenze termiche possono quindi verificarsi escursioni di reattivit\u00e0. Queste caratteristiche degli RBMK diventarono di dominio pubblico nel 1986 con l'incidente di \u010cernobyl'.\nVersioni o modelli derivanti.\nRBMK1500.\nVersione potenziata ad un totale di 4800 MW termici con una produzione di 1500 MW elettrici, come l'RBMK-1000 anche l'RBMK-1500 erano costituiti da 1661 canali combustibile e 211 per le barre di controllo, erano state implementate alcune migliorie ai sistemi d'emergenza.\nGli unici RBMK-1500 mai entrati in servizio furono i reattori 1 e 2 della centrale di Ignalina (Lituania) la cui potenza, a seguito di alcuni inconvenienti, fu diminuita a 1185 MW.\nEra prevista la costruzione di ulteriori 4 reattori; l'unit\u00e0 3 (costruzione abbandonata all'80% del suo completamento) e 4 di Ignalina, e due unit\u00e0 a Kostroma.\nEGP-6.\nUna versione a scala ridotta del modello maggiore.\nStruttura di contenimento.\nI progetti dei reattori RBMK includevano vari tipi di sistemi di contenimento necessari per le normali operazioni. Il contenimento principale era costituito da un guscio metallico a tenuta stagna riempito di gas inerte (azoto) allo scopo di impedire alla grafite (la cui temperatura di ignizione \u00e8 di circa 700 \u00b0C) di entrare in contatto con l'ossigeno atmosferico. La grafite formava una serie di schermature che assorbivano le radiazioni provenienti dal nocciolo. Il contenitore esterno era composto da calcestruzzo. Molti dei macchinari interni al reattore erano previsti per essere sospesi alla copertura, incluse le condutture dell'acqua di raffreddamento.\n. Dopo l'incidente della centrale nucleare di Three Mile Island . Tutti i locali che ospitano condutture di grande diametro al di sotto del reattore sono collegate a una struttura colma di acqua.\nIn caso di rottura di queste condutture il vapore viene cos\u00ec convogliato nelle piscine di soppressione.\nLa scelta di permettere che i reattori RBMK prevedessero il ricambio continuo nel nocciolo sia delle barre di combustibile che del materiale per la produzione di plutonio a scopi militari, senza dover spegnere il reattore, richiese l'inserimento di una grande gru all'interno del contenitore del reattore. Tutto ci\u00f2 ebbe come risultato che i reattori risultarono molto alti (oltre 70 metri) rendendo difficoltosa la realizzazione di un contenimento.\nMiglioramenti conseguenti all'incidente di \u010cernobyl'.\nDopo l'incidente di \u010cernobyl' tutti i reattori RBMK rimanenti hanno lavorato con un numero ridotto di elementi di combustibile, ma soprattutto contenenti uranio maggiormente arricchito, permettendo quindi un'operativit\u00e0 pi\u00f9 sicura. I sistemi di controllo sono stati ugualmente migliorati, in particolare eliminando i terminali di grafite dalle barre di controllo in modo da eliminare l'immediato aumento di potenza che si verificava al momento dell'inizio dell'inserimento. Questa particolarit\u00e0 \u00e8 una delle cause dell'incidente di \u010cernobyl', quando le barre vennero inserite all'interno del nocciolo subito dopo aver premuto il tasto di scram per l'arresto di emergenza (tasto AZ5) la potenza e la temperatura aumentarono notevolmente fino all'esplosione dell'intero impianto seguito dall'esplosione e fusione del nocciolo.\nIl reattore MKER.\nUn'evoluzione della filiera \u00e8 il MKER (in russo: \"\u041c\u041a\u042d\u0420\", \"\u041c\u043d\u043e\u0433\u043e\u043f\u0435\u0442\u043b\u0435\u0432\u043e\u0439 \u041a\u0430\u043d\u0430\u043b\u044c\u043d\u044b\u0439 \u042d\u043d\u0435\u0440\u0433\u0435\u0442\u0438\u0447\u0435\u0441\u043a\u0438\u0439 \u0420\u0435\u0430\u043a\u0442\u043e\u0440\", Mnogopetlevoj Kanalnyj \u0116nergeti\u010deskij Reaktor che significa \"Reattore di potenza a tubi in pressione a pi\u00f9 loop\"), che ha aumentato i sistemi di sicurezza e contenimento.\nIl prototipo della filiera \u00e8 il reattore 5 della centrale di Kursk. La cui costruzione, nella versione MKER1000, si \u00e8 poi interrotta nel 2012. Ulteriori evoluzioni erano prospettate nel MKER800 e nel MKER1500 che erano pianificate per la centrale di Leningrado.\nArte e musica.\nIl primo brano della band Industrial Metal D.W.O.M.P. \u00e8 intitolato \"RBMK\", per ricordare la tragedia avvenuta a \u010cernobyl' nel 1986"}
{"id": "74695", "revid": "110157", "url": "https://it.wikipedia.org/wiki?curid=74695", "title": "Serie A 1974-1975", "text": "La Serie A 1974-1975 \u00e8 stata la 73\u00aa edizione della massima serie del campionato italiano di calcio (il 43\u00ba a girone unico), disputata tra il 6 ottobre 1974 e il 18 maggio 1975 e conclusa con la vittoria della , al suo sedicesimo titolo.\nCapocannoniere del torneo \u00e8 stato Paolo Pulici () con 18 reti.\nStagione.\nCalciomercato.\nIn estate, mentre la campione in carica sceglieva di mantenere invariata la propria rosa, le altre squadre andarono incontro a grandi operazioni di mercato nonch\u00e9 a vere e proprie rivoluzioni dell'area tecnica che finirono per alterare notevolmente gli equilibri del torneo. Il condusse un'autorevole opera di rafforzamento, puntando sull'ex allenatore granata Giagnoni il quale port\u00f2 con s\u00e9 Bui e Zecchini, e acquistando, tra gli altri, Bet e Calloni; proprio il , frattanto, riaccolse dopo un lustro il tecnico Fabbri e punt\u00f2 su vari elementi messisi in luce in provincia, tra cui l'ex prodotto del vivaio Zaccarelli.\nAnche i concittadini della scelsero di affidarsi al passato per la loro panchina, richiamando dopo dodici anni Parola, peraltro gi\u00e0 \"bandiera\" bianconera da giocatore e reduce, come allenatore, da alcuni buoni campionati in Serie B alla guida del , mentre l'organico venne ampliato prelevando, rispettivamente da e , l'ala Damiani e il promettente libero Scirea, questo ultimo deputato a raccogliere l'eredit\u00e0 di Salvadore.\nL', dopo aver cercato a lungo d'ingaggiare il tecnico rumeno Kov\u00e1cs, si affid\u00f2 infine all'ex gloria Su\u00e1rez, limitando gli arrivi a Cerilli, sconosciuto fantasista pescato in terza serie nella , e lasciando andare Bellugi al , Bedin alla e il duo Burgnich-Massa al .\nAvvenimenti.\nGirone di andata.\nLa Lazio campione uscente part\u00ec bene, ma alla quinta giornata sub\u00ec la rimonta dell'Inter all'Olimpico; si form\u00f2 un nutrito gruppo di otto squadre raggruppate in soli due punti. Il Bologna di Savoldi tent\u00f2 un'avanzata, ma a scattare fu la Juventus di Parola; affascinato dal gioco offensivo mostrato dai di Michels, il nuovo allenatore super\u00f2 immediatamente un pesante scoglio, il grave infortunio occorso a Spinosi, trovando nel duo Morini-Scirea e nella coppia di terzini formata dal maturo Cuccureddu e dal giovane Gentile una difesa abbastanza solida per poter esprimere il gioco desiderato.\nIl 15 dicembre 1974 i bianconeri sembrarono ridimensionare le ambizioni del Napoli, vincendo al San Paolo per 2-6 \u2014 in una partita che fece registrare la pi\u00f9 alta affluenza di sempre in Italia con spettatori. Lo stop in casa della Lazio, il 5 gennaio 1975, non condizion\u00f2 troppo l'andamento della squadra piemontese, che chiuse il girone d'andata con tre punti di vantaggio sui biancocelesti, secondi, e quattro sulla del rientrante De Sisti e del ritrovato Cordova.\nGirone di ritorno.\nNelle prime giornate del girone di ritorno la Juventus continu\u00f2 il suo cammino senza troppi problemi, allungando anche fino a 5 punti sulle seconde, la Lazio in ansia per il male che aveva colpito l'allenatore Maestrelli e il ritrovato Napoli; la squadra di Vin\u00edcio, anch'essa desiderosa di imitare il modello olandese, dopo la pesante sconfitta di dicembre era riuscita a trovare un equilibrio anche in fase difensiva.\nGli azzurri si lanciarono dunque all'inseguimento, arrivando allo scontro diretto del 6 aprile a soli due punti dalla capolista: fu un gol dell'ex Altafini \u2014 da allora \"core 'ngrato\" \u2014, riserva di lusso per i bianconeri, a fermarli. Nelle successive giornate la Juventus si limit\u00f2 a controllare il lieve vantaggio sul Napoli: il suo rendimento cal\u00f2, come dimostr\u00f2 il pesante 1-4 subito a Firenze alla penultima giornata, ma mandando al tappeto il 18 maggio un gi\u00e0 retrocesso Lanerossi vinse comunque il titolo.\nFu negativo il cammino delle due milanesi. L'Inter non and\u00f2 oltre il nono posto, chiudendo rapidamente le esperienze di Su\u00e1rez in panchina e di Cerilli in rosa, mentre il Milan strapp\u00f2 la qualificazione alla Coppa UEFA all'ultima giornata, pagando l'altalenante rendimento di Calloni, attaccante prolifico ma dall'errore sotto porta troppo facile \u2014 il giornalista Gianni Brera lo apostrof\u00f2 \"lo sciagurato Egidio\", con riferimento al personaggio dei \"Promessi Sposi\" \u2014, e la polemica tra Rivera e il presidente rossonero Buticchi, che port\u00f2 il calciatore a tentare l'acquisto della societ\u00e0. Il capocannoniere fu, per la seconda volta, Pulici, goleador del Torino.\nPoco avvincente la lotta per la salvezza; rimase ultimo il , seguito dalla che usc\u00ec malamente sconfitta dalle ultime cinque gare perdendo cos\u00ec contatto dalla Sampdoria; lombardi e umbri abbandonarono la massima categoria dopo un solo anno di permanenza. Ultimo a cadere fu il Lanerossi, condannato al ritorno in cadetteria dopo venti anni. Grazie a un buon girone di ritorno, si salv\u00f2 invece l'esordiente , prima squadra marchigiana in Serie A.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 467 gol, 28 dei quali su autorete, 45 su calcio di rigore e 2 (quelli di Milan-Juventus, terminata 1-2 sul campo) assegnati per giudizio sportivo da 130 diversi giocatori, per una media di 1,94 gol a partita. Di seguito, la classifica dei marcatori."}
{"id": "74696", "revid": "6923", "url": "https://it.wikipedia.org/wiki?curid=74696", "title": "Provincia di Ourense", "text": "Ourense (in galiziano; in castigliano: \"Orense\") \u00e8 una provincia della comunit\u00e0 autonoma della Galizia, nella Spagna nord-occidentale.\nGeografia.\nConfina con le province di Pontevedra a ovest e di Lugo a nord, con la Castiglia e Le\u00f3n (province di Le\u00f3n e di Zamora) a est e con il Portogallo (distretti di Bragan\u00e7a, Vila Real, Braga e Viana do Castelo) a sud.\nLa superficie \u00e8 di 7.273 km\u00b2, la popolazione nel 2003 era di 340.258 abitanti.\nIl capoluogo \u00e8 Ourense, altri centri importanti sono Ver\u00edn e O Barco de Valdeorras."}
{"id": "74698", "revid": "110157", "url": "https://it.wikipedia.org/wiki?curid=74698", "title": "Serie A 1975-1976", "text": "La Serie A 1975-1976 \u00e8 stata la 74\u00aa edizione della massima serie del campionato italiano di calcio (il 44\u00ba a girone unico), disputato tra il 5 ottobre 1975 e il 16 maggio 1976 e concluso con la vittoria del , al suo settimo titolo.\nCapocannoniere del torneo \u00e8 stato, per la seconda volta consecutiva, Paolo Pulici (Torino) con 21 reti.\nStagione.\nA partire dai primi anni 1970 una \"nobile decaduta\" quale il era tornata pian piano sotto i riflettori; con il nuovo decennio il presidente granata Orfeo Pianelli opt\u00f2 per un concreto salto di qualit\u00e0, e la squadra che con la tragedia di Superga aveva perso tutto ritorn\u00f2 competitiva: i derby con la tornarono equilibrati, finendo per essere decisivi per l'assegnazione dello scudetto. Nel 1976, a ventisette anni dall'ultimo titolo, vinsero proprio i granata grazie all'intesa tra gli attaccanti Paolo Pulici \u2014 quest'ultimo capocannoniere con 21 gol \u2014 e Francesco \"Ciccio\" Graziani, nonch\u00e9 all'estro di Claudio Sala e alle innovazioni tattiche del loro allenatore, l'emergente Luigi Radice, fautore della zona mista e di un \"pressing\" a tutto campo.\nIl campionato inizi\u00f2 il 5 ottobre 1975: fra le neopromosse vi era una squadra all'esordio, il , mentre il festeggiava il ritorno in Serie A dopo ventidue anni di lontananza. Iniziarono bene i campioni uscenti della Juventus e il , le due squadre che si erano contese il titolo l'anno prima. Verso la decima giornata i partenopei cedettero lasciando il posto al Torino che, nonostante un avvio incerto (tre punti nelle prime tre gare, con la sconfitta di Bologna all'esordio) guadagn\u00f2 terreno. Furono tuttavia i bianconeri a chiudere in vetta il girone di andata, con tre lunghezze di vantaggio sui granata, che diventarono cinque alla diciannovesima giornata, il 29 febbraio 1976.\nLa capolista sembrava a questo punto avviata a riconfermare il tricolore sulle proprie maglie, ma tra marzo e aprile si blocc\u00f2 perdendo tre partite di fila \u2014 la trasferta di Cesena, lo scontro diretto nella stracittadina (quando l'1-2 finale venne tramutato in 0-2 dal Giudice Sportivo, causa un petardo che colp\u00ec il portiere avversario Castellini) e, infine, il derby d'Italia a San Siro \u2014; una serie negativa che fece scivolare la squadra di Carlo Parola al secondo posto. Il Torino pass\u00f2 quindi in testa arrivando all'ultima giornata, il 16 maggio, con un solo punto di vantaggio sui concittadini. Il pareggio interno contro la rivelazione sarebbe potuto costare il campionato ai granata, ma la Juventus non riusc\u00ec ad approfittarne perdendo a Perugia: per il Torino fu cos\u00ec scudetto al Comunale, il settimo della sua storia. Dietro alle due torinesi si piazz\u00f2 la coppia meneghina -, seguita dal Napoli che, con la vittoria in Coppa Italia, lasci\u00f2 ai cesenati di Giuseppe Marchioro, a sorpresa sesti in classifica, il posto per una storica partecipazione alla Coppa UEFA.\nNel corso della stagione si assistette alla lenta caduta della , campione d'Italia appena due anni prima, gi\u00e0 indebolitasi nel mercato estivo e ulteriormente segnata, nel finale di campionato, dall'improvvisa fuga oltreoceano del suo \"bomber\" Chinaglia; la squadra biancoceleste, nonostante il ritorno in panchina di un Tommaso Maestrelli gi\u00e0 gravemente malato e dal destino ormai segnato (scomparir\u00e0 sul finire dell'anno), venne risucchiata in zona retrocessione salvandosi solo grazie alla differenza reti: ne fece le spese l', retrocesso assieme al Como e, soprattutto, al , altra recente scudettata caduta nell'obl\u00eco. Si salvarono invece le neopromosse e Perugia, con i biancorossi di Ilario Castagner peraltro protagonisti di un campionato al di sopra delle aspettative, chiuso a ridosso della \"zona UEFA\".\nClassifica finale.\nLegenda:\nRegolamento:\nNote:"}
{"id": "74699", "revid": "1305772", "url": "https://it.wikipedia.org/wiki?curid=74699", "title": "Provincia di Lugo", "text": "Lugo \u00e8 una provincia della comunit\u00e0 autonoma della Galizia, nella Spagna nord-occidentale.\nConfina con le Asturie e con la Castiglia e Le\u00f3n (provincia di Le\u00f3n) a est, con le province di Ourense a sud, di Pontevedra a sud-ovest e di La Coru\u00f1a a ovest e con il Mar Cantabrico a nord.\nLa superficie \u00e8 di 9.856 km\u00b2, la popolazione nel 2003 era di 358.452 abitanti.\nIl capoluogo \u00e8 Lugo, altri centri importanti sono Monforte de Lemos e Vilalba."}
{"id": "74700", "revid": "110157", "url": "https://it.wikipedia.org/wiki?curid=74700", "title": "Serie A 1976-1977", "text": "La Serie A 1976-1977 \u00e8 stata la 75\u00aa edizione della massima serie del campionato italiano di calcio (il 45\u00ba a girone unico), disputato tra il 3 ottobre 1976 e il 22 maggio 1977 e concluso con la vittoria della , al suo diciassettesimo titolo.\nCapocannoniere del torneo fu Francesco Graziani () con 21 reti.\nStagione.\nNovit\u00e0.\nTra le note di colore della stagione, da segnalare l'incontro - del 6 febbraio 1977, la prima partita della Serie A a essere trasmessa a colori dalla televisione italiana.\nCalciomercato.\nI campioni uscenti del Torino confermarono pressoch\u00e9 la rosa della stagione precedente, limitandosi a rifinire la squadra \"scudettata\" con gli innesti del difensore Danova, tra i migliori elementi saliti alla ribalta nel rivelazione di Giuseppe Marchioro, nonch\u00e9 futuro punto fermo granata per il decennio a venire, e del mestierante Butti tra le seconde linee, onde far rifiatare a centrocampo i titolari designati Claudio Sala e Pecci. Al contrario, a catalizzare l'attenzione di media e tifosi nell'estate 1976 fu un'interessante \u2014 e per certi versi spiazzante \u2014 serie di cambi di casacca sull'asse Milano-Torino.\nLa , decisa a lasciarsi alle spalle il cocente epilogo del precedente torneo, si liber\u00f2 di due punti fermi dell\"undici\" titolare, additati a \"capri espiatori\" e ormai avulsi dalle dinamiche bianconere: il raffinato regista Capello venne dirottato al in cambio del \u00abrude\u00bb mediano Benetti, pochi fronzoli e \u00abtutta sostanza\u00bb; se ci\u00f2 non bastava a stordire gli addetti ai lavori, venne dato il benservito anche al capitano Anastasi, idolo di una tifoseria a questo punto pi\u00f9 che mugugnante, ceduto all' in cambio del pi\u00f9 anziano Boninsegna, \"bandiera\" frettolosamente bollata come \u00aballa frutta\u00bb dall'ambiente nerazzurro, in quello che passer\u00e0 agli annali come uno dei pi\u00f9 clamorosi scambi di mercato del calcio italiano.\nOltre all'arrivo a Torino di una giovane promessa quale il terzino Cabrini, pescato tra i cadetti dell', il presidente bianconero Giampiero Boniperti concluse il suo \"repulisti\" con l'avvicendamento in panchina tra Parola e la scommessa Giovanni Trapattoni, giovane tecnico di \u00abgrinta e personalit\u00e0\u00bb, ma con ancora tutto da dimostrare. Una serie di mosse, queste di \"Madama\", che prestarono il fianco a pi\u00f9 di una critica durante il precampionato.\nQuanto alle due milanesi, l'Inter, che si apprestava ad affrontare l'utima stagione del capitano Sandro Mazzola, oltre al succitato avvicendamento Boninsegna-Anastasi in attacco si concentr\u00f2 sulla difesa promuovendo definitivamente tra i pali il giovane Bordon, lasciando cos\u00ec libero il precedente \"numero uno\" Lido Vieri il quale decise di ricominciare dalla Serie C con la ; risped\u00ec infine nelle categorie minori la deludente incompiuta Cerilli.\nI concittadini del Milan rinnovarono il centrocampo, cedendo Chiarugi e Scala rispettivamente a e , e affiancando a Capello l'ex romanista Morini; la squadra venne inoltre affidata al \u00abgiovane allenatore pi\u00f9 in voga\u00bb, quel Marchioro reduce da positivi campionati dapprima a e poi soprattutto a Cesena, e intenzionato a portare a San Siro la novit\u00e0 del gioco a zona.\nTra le altre squadre, anche la si ridisegn\u00f2 in mezzo al campo assicurandosi l'ex mediano cesenate Zuccheri, onde sopperire all'assenza del promettente Guerini (rimasto vittima di un grave incidente automobilistico l'anno prima e costretto suo malgrado, di l\u00ec a pochi mesi, a chiudere precocemente l'attivit\u00e0 agonistica), e cedendo all'Inter un declinante Merlo, ormai chiuso a Firenze dai pi\u00f9 giovani compagni di reparto Antognoni e Caso. Svest\u00ec dopo undici anni la maglia viola anche il portiere Superchi, accasatosi al insieme all'ex interista Giubertoni e all'ex romanista Negrisolo. Infine il neopromosso accolse un altro transfuga juventino, la funambolica ala Damiani.\nAvvenimenti.\nGirone di andata.\nIl campionato pales\u00f2 fin dall'avvio la sua matrice torinese: chi pronosticava una Juventus \u00abun po' logora coi suoi nuovi vecchietti\u00bb Benetti e Boninsegna, e un Torino \u00abappagato\u00bb dallo scudetto sul petto, venne presto smentito poich\u00e9 bianconeri e granata diedero vita a \u00abun'annata entusiasmante, indimenticabile\u00bb per il calcio cittadino, risultandone un torneo ancor pi\u00f9 emozionante del precedente, chiuso a punteggi \"record\".\nNei primi cinque turni le due rivali avanzarono a braccetto; il 7 novembre 1976 le piemontesi sconfissero nei rispettivi impegni le milanesi, spedendole a \u20134. Al \"derby\" dell'ottava giornata, un mese pi\u00f9 tardi, i bianconeri si presentarono con un punto di vantaggio: tuttavia con un guizzo a testa, i \"gemelli del gol\" Graziani e Pulici decretarono il sorpasso granata. In questa fase iniziale fu il nuovo Napoli di Bruno Pesaola a tentare di non far scappare le torinesi, pagando tuttavia un ritardo di \u20134 appena al decimo turno.\nGli uomini di Luigi Radice condussero per qualche giornata, per poi venire agganciati il 9 gennaio 1977 dopo un rocambolesco 3-3 casalingo con la , societ\u00e0 quest'ultima che stava vivendo in quelle settimane uno dei momenti pi\u00f9 drammatici della sua storia: con l'ambiente gi\u00e0 scosso dalla perdita dell'allenatore del primo scudetto, Tommaso Maestrelli, spentosi prematuramente il 2 dicembre 1976 dopo una lunga malattia, il 18 gennaio 1977 la squadra venne ulteriormente colpita dall'assurda morte del ventottenne centrocampista Luciano Re Cecconi, ucciso con un colpo di arma da fuoco in una gioielleria capitolina a seguito di un presunto, tragico scherzo, mai del tutto chiarito.\nIn campo le due torinesi, dopo continui sorpassi, il 6 febbraio conclusero a pari punti il girone di andata: fu peraltro la prima volta, nella storia della Serie A, che il simbolico titolo d'inverno and\u00f2 in coabitazione a due formazioni della stessa citt\u00e0. La terza classificata al giro di boa, l'Inter, stagnava a \u20136 dalla coppia di testa. Ben pi\u00f9 deludente il cammino dei concittadini milanisti: un anonimo pareggio interno contro un Cesena gi\u00e0 in cattive acque, sanc\u00ec il fallimento dell'esperimento \"zonista\" di Marchioro, esonerato al termine del girone in favore del \"totem\" rossonero Nereo Rocco e del suo pi\u00f9 prosaico \"catenaccio\".\nGirone di ritorno.\nLa tornata di ritorno inizi\u00f2 sulla falsariga delle prime quindici partite. Una Juventus oramai \u00abdi debordante forza fisica e carica agonistica\u00bb, disegnata da Trapattoni su una difesa \u00abermetica\u00bb, sull'intuizione di avanzare l'ex terzino Tardelli in un centrocampo \u00ab\"Maginot\"\u00bb, e sull'intesa sottorete tra Bettega e un \"Bonimba\" in realt\u00e0 \u00abcon ancora tanta birra in corpo\u00bb, pass\u00f2 in testa il 27 febbraio approfittando della sconfitta occorsa al \"Toro\" sul terreno della Roma, poi limit\u00f2 i danni strappando un pari nella stracittadina del 3 aprile, e condusse con un punto di vantaggio fino alla ventiseiesima giornata, quando a causa di un altro pari a Perugia fu raggiunta dai rivali.\nLa settimana dopo, nell'anticipo di sabato 30 aprile, un gol di Furino permise ai bianconeri di battere \"in extremis\" il Napoli al Comunale e approfittare cos\u00ec, il giorno successivo, del pareggio granata in casa laziale, riportandosi a +1: fu lo scatto decisivo, visto che la Juventus difese fino alla fine questo risicato vantaggio, andando a vincere tutte e tre le restanti partite.\nIl 22 maggio, col successo esterno dell'ultima giornata a Marassi sulla , l\"undici\" bianconero fece suo lo scudetto chiudendo il campionato al \u00abpunteggio clamoroso\u00bb di 51 punti \u2014 tuttora un \"record\" nella Serie A a 16 squadre \u2014, seguito dal Torino fermatosi all'altrettanto rilevante, ma infruttuosa, quota 50. Quattro giorni prima la \"Vecchia Signora\", grazie a uno \u00absquadrone fisicamente strepitoso\u00bb, aveva gi\u00e0 sollevato la Coppa UEFA, suo primo trofeo confederale, portando cos\u00ec a conclusione una tra le migliori stagioni della storia juventina.\nAi granata, paradossalmente, non bast\u00f2 totalizzare 5 punti in pi\u00f9 della stagione precedente, subire una sola sconfitta e vantare la miglior difesa del torneo, per confermare il tricolore sulle loro maglie; come magra consolazione rimase loro il titolo di capocannoniere per Graziani, con 21 gol tutti su azione: per quello che fino a poco tempo prima veniva definito un \u00ab\"panzer\" generoso e nulla pi\u00f9\u00bb, la stagione segner\u00e0 l'affermazione a \u00abmiglior centravanti d'Italia\u00bb dell'epoca.\nA riprova del cammino \"monstre\" delle due torinesi, la terza classificata, una staccata Fiorentina, venne relegata addirittura a \u201315 e fu protagonista unicamente della lotta per la \"zona UEFA\" a cui si aggiunsero Inter e Lazio; segu\u00ec una sempre pi\u00f9 solida \"provinciale\" quale il che ottenne il \"pass\" per la Coppa Mitropa, trascinato dalla \"verve\" del suo fantasista offensivo Novellino emerso in questa stagione, dopo anni di gavetta sui campi minori, tra i migliori elementi del torneo. Rimase invece fuori dall'Europa, nonostante il buon avvio, il Napoli, che a fine campionato fu ulteriormente gravato di un punto di penalizzazione per cumulo di squalifiche del campo.\nCadde a sorpresa in Serie B il Cesena, dopo l\"exploit\" dell'anno precedente, mentre un Milan in crisi, e in cui non sort\u00ec molti effetti il ritorno in sella del \"par\u00f2n\" Rocco, si salv\u00f2 solo grazie alla rimonta che, nelle ultime due giornate, sanc\u00ec le retrocessioni di e Sampdoria; i rossoneri raddrizzeranno tuttavia l'annata con il trionfo in Coppa Italia, in un \"derby\" estivo contro i nerazzurri, qualificandosi cos\u00ec in Coppa delle Coppe.\nClassifica finale.\nLegenda:\nRegolamento:\nNote:\nRisultati.\nCalendario.\nIl sorteggio del calendario di Serie A e di Serie B avvenne il 31 luglio presso il Centro Elettronico del CONI di Roma, alle 17:30. L'evento venne trasmesso con un collegamento nel corso del TG2."}
{"id": "74702", "revid": "110157", "url": "https://it.wikipedia.org/wiki?curid=74702", "title": "Provincia di Pontevedra", "text": "Pontevedra \u00e8 una provincia della comunit\u00e0 autonoma della Galizia, nella Spagna nord-occidentale. \nGeografia.\nConfina con le province di La Coru\u00f1a a nord, di Lugo a nord-est e di Ourense a est, con il Portogallo (distretto di Viana do Castelo) a sud e con l'Oceano Atlantico a ovest. La superficie \u00e8 di 4.495 km\u00b2, la popolazione nel 2013 era di 955.050 abitanti. Il capoluogo \u00e8 Pontevedra, un altro centro importante \u00e8 Vigo."}
{"id": "74705", "revid": "125271311", "url": "https://it.wikipedia.org/wiki?curid=74705", "title": "Serie A 1977-1978", "text": "La Serie A 1977-1978 \u00e8 stata la 76\u00aa edizione della massima serie del campionato italiano di calcio (il 46\u00ba a girone unico), disputato tra l'11 settembre 1977 e il 7 maggio 1978 e concluso con la vittoria della , al suo diciottesimo titolo, il secondo consecutivo.\nCapocannoniere del torneo \u00e8 stato Paolo Rossi () con 24 reti.\nStagione.\nCalciomercato.\nLe torinesi, in quegli anni ai vertici del calcio nazionale, lasciarono pressoch\u00e9 inalterati i propri organici limitandosi a prelevare alcuni giocatori dalle serie inferiori. La , che conferm\u00f2 gran parte della rosa campione in carica, acquist\u00f2 due giovani prospetti quali Pierino Fanna e, dopo una difficile ed estenuante trattativa, il centravanti del , Pietro Paolo Virdis. Il affianc\u00f2 invece a Castellini il portiere del , Giuliano Terraneo.\nAnche le milanesi puntarono sui giovani, cambiarono inoltre i propri allenatori. Il nuovo di Nils Liedholm, ex \"bandiera\" rossonera, bas\u00f2 il proprio gioco su un trio di giocatori provenienti dal Monza che bene aveva impressionato in serie cadetta, Buriani, Tosetto e Antonelli, mentre l' affid\u00f2 la guida tecnica a Eugenio Bersellini e promosse come titolari i promettenti Giuseppe Baresi e Alessandro Altobelli.\nLa ricevette Orlandini e Carmignani dal , scambiandoli rispettivamente con Restelli e Mattolini. Il prelev\u00f2 direttamente dalla Serie D la giovane ala destra Salvatore Bagni, affiancandolo a una rosa che includeva anche l'ex nazionale Luciano Zecchini e un'eterna promessa quale Walter Speggiorin.\nPer quanto riguarda i movimenti sulle panchine, la si affid\u00f2 a Gustavo Giagnoni, mentre il chiam\u00f2 dal il tecnico Gianni Di Marzio in sostituzione di Bruno Pesaola, poi passato ad allenare il a campionato avviato. Il torneo vide infine lo storico esordio del , prima squadra abruzzese ad approdare in massima serie.\nAvvenimenti.\nGirone di andata.\nAccreditata dei maggiori pronostici alla vigilia, la Juventus conobbe il 2 ottobre 1977, sul terreno della , quello che rimarr\u00e0 l'unico inciampo del proprio torneo: della circostanza beneficiarono le inseguitrici, dapprima un issatosi fugacemente a capoclassifica per una settimana e poi un Milan impossessatosi del comando solitario il 30 dello stesso mese. A funestare tale data occorse la morte del perugino Renato Curi, deceduto in campo al 50' della gara coi bianconeri: affetto da una disfunzione cardiaca mai diagnosticata in precedenza dal personale medico, il ventiquattrenne centrocampista fu stroncato da un infarto del miocardio.\nSul versante agonistico gli stessi umbri contesero a Torino e Napoli un piazzamento in chiave europea, traguardo cui prese a concorrere anche, a sorpresa, il neopromosso : con gli accorgimenti tattici di Fabbri volti a valorizzare le capacit\u00e0 sottoporta dell'emergente centravanti Paolo Rossi, i berici issarono questi in vetta alla graduatoria dei marcatori. A fronte del lieve margine accumulato dai succitati veneti nei confronti dell'Inter, le formazioni capitoline vissero una stentata fase di andata: mentre uno scenario senza assilli di classifica interessava Genoa e la neopromossa , Bologna e Fiorentina stazionarono loro malgrado \u2014 in compagnia dell'esordiente Pescara \u2014 in bassifondi dai quali e parvero porsi al sicuro.\nComplice il pari imposto dagli orobici nel turno che and\u00f2 ad archiviare il 1977, il Milan sub\u00ec dapprima l'aggancio e quindi il sorpasso di una Juventus laureatasi campione d'inverno davanti ai concittadini granata.\nGirone di ritorno.\nCol vantaggio dei sabaudi sulle rivali resosi gradualmente pi\u00f9 cospicuo, la piazza d'onore fin\u00ec per costituire l'obiettivo della rivelazione biancorossa. Con pugliesi e scaligeri precipitati nel lato destro di classifica, la matricola abruzzese conobbe l'aritmetica condanna in aprile dopo la sconfitta riportata coi campioni d'Italia.\nNelle settimane a cavallo dell'impegno in semifinale di Coppa dei Campioni, la Juventus accus\u00f2 una frenata: le dirette inseguitrici tentarono un ultimo avvicinamento, ma a certificare la resa di Lanerossi e Torino contribuirono i risultati della penultima domenica, in cui un pareggio sul terreno della Roma \u2014 protagonista dal canto suo di una stagione inferiore alle attese \u2014 incoron\u00f2 nuovamente la \"Vecchia Signora\". Nelle giornate conclusive biancorossi e granata fecero loro la seconda piazza \"ex aequo\": per la \"provinciale\" berica fu un risultato storico, che le varr\u00e0 l'esordio internazionale in Coppa UEFA.\nOltre a veneti e piemontesi, raggiunsero la \"zona UEFA\" anche Milan e Napoli \u2014 quest'ultimo sconfitto nella finale di Coppa Italia da un'Inter che si assicur\u00f2 in tal modo la partecipazione alla Coppa delle Coppe \u2014; proprio il pareggio tra rossoneri e azzurri, nella domenica conclusiva, determin\u00f2 l'esclusione del Perugia dal palcoscenico continentale, complice la peggiore differenza reti degli umbri rispetto ai campani. \nSempre all'ultima giornata il medesimo criterio consegn\u00f2 alla Fiorentina una sofferta salvezza, traguardo gi\u00e0 raggiunto \"in extremis\" da felsinei e veronesi: a condannare il Genoa fu un pareggio con gli stessi gigliati, mentre la sconfitta esterna con l'Inter frantum\u00f2 le ultime speranze del Foggia. La permanenza fu inoltre guadagnata senza eccessive preoccupazioni dalla compagine bergamasca, riaffacciatasi in A dopo quattro anni.\nClassifica finale.\nLegenda:\nRegolamento:\nRisultati.\nCalendario.\nI calendari di Serie A e quello di Serie B vennero sorteggiati, presso il salone del CONI, il 19 luglio 1977.\nStatistiche.\nIndividuali.\nClassifica marcatori.\nNel corso del campionato sono state segnate complessivamente 512 reti, di cui 39 autoreti, per una media di 2,13 marcature per incontro. Di seguito viene riportata la classifica dei cannonieri:"}
{"id": "74706", "revid": "122246", "url": "https://it.wikipedia.org/wiki?curid=74706", "title": "World League di pallavolo", "text": "La World League \u00e8 stata una competizione pallavolistica per squadre nazionali organizzata dalla FIVB e si \u00e8 svolta con cadenza annuale dal 1990 al 2017, sostituita, a partire dal 2018, dalla Volleyball Nations League."}
{"id": "74708", "revid": "110157", "url": "https://it.wikipedia.org/wiki?curid=74708", "title": "Serie A 1978-1979", "text": "La Serie A 1978-1979 \u00e8 stata la 77\u00aa edizione della massima serie del campionato italiano di calcio (il 47\u00ba a girone unico), disputato tra il 1\u00ba ottobre 1978 e il 13 maggio 1979 e concluso con la vittoria del , al suo decimo titolo.\nCapocannoniere del torneo \u00e8 stato Bruno Giordano () con 19 reti.\nStagione.\nNovit\u00e0.\nStante il sopravvenuto ritiro del brasiliano Sergio Clerici al termine del campionato precedente, il torneo 1978-1979 risult\u00f2 il primo \u2014 nell'era del \"girone unico\" \u2014 a venire disputato interamente da calciatori italiani, situazione questa ascrivibile al blocco delle frontiere operata nel 1966 ma i cui effetti non riguardarono i tesserati stranieri presenti in Italia al momento della chiusura.\nCalciomercato.\nIn una fase di calciomercato particolarmente calda, per via di polemiche e vertenze legali tra l'Assocalciatori e i club, si mossero con decisione la che si assicur\u00f2 l'emergente Pruzzo e l'esperto Spinosi, e il che si aggiudic\u00f2 tra gli altri Caso, gli ex granata Castellini e Caporale, nonch\u00e9 il mediano Filippi salito alla ribalta la stagione precedente nel ; la societ\u00e0 berica, a sua volta, si segnal\u00f2 per l'alta cifra versata a sorpresa alla Juventus onde riscattare Paolo Rossi, oltrech\u00e9 per la conferma dell'artefice del \"Real Vicenza\", il tecnico Giovan Battista Fabbri, sottratto alle mire del .\nI rossoneri, che riconfermarono dunque Nils Liedholm in panchina, allestirono una formazione dall'et\u00e0 media bassa, con il decano Rivera, prossimo al ritiro al termine della stagione, deputato a far crescere in attacco qualche innesto pescato in provincia e in cerca di conferme in una grande piazza (Chiodi, Novellino), mentre alle loro spalle venivano promossi giovani prospetti del vivaio (Franco Baresi, Collovati) e calciatori ancora poco conosciuti (Buriani, De Vecchi). I concittadini dell' diedero l'addio all'ultimo reduce della \"Grande Inter\", Facchetti, e ringiovanirono ancora la rosa con gli inserimenti di due rivelazioni della serie cadetta: il mediano di spinta Pasinato dell', e il fantasista Beccalossi del .\nLa si rinforz\u00f2 con il libero Galbiati e il jolly Amenta, la prelev\u00f2 dai cadetti della il portiere Cacciatori e promosse dalle giovanili il promettente difensore Tassotti, mentre l'ex \"bandiera\" napoletana Juliano si accas\u00f2 al per quella che sar\u00e0 l'ultima sua stagione da calciatore. In provincia il rampante , reduce da alcuni positivi tornei chiusi a ridosso delle formazioni pi\u00f9 quotate, e che quest'anno non nascondeva ambizioni di alta classifica, puntell\u00f2 l'undici titolare con lo stopper Della Martira e il mediano Butti; l' di Marchesi, al suo storico esordio in massima serie, punt\u00f2 sui gol di De Ponti, infine l'atteso Ascoli, che l'anno prima aveva condotto un campionato di livello tra i cadetti, accolse un Anastasi al crepuscolo della carriera.\nAvvenimenti.\nGirone di andata.\nA sovvertire i pronostici circa lo scenario del campionato contribuirono i recenti Mondiali di Argentina, cui la compagine azzurra di Bearzot aveva preso parte con una rosa imperniata in prevalenza su calciatori di e , circostanza che in ragione dei supplementari sforzi compiuti da questi ultimi incise significativamente sul rendimento delle due formazioni piemontesi.\nComplici le partenze incostanti del gruppo delle favorite \u2014 in cui, oltre alle succitate torinesi, erano incluse l'Inter, un Lanerossi reduce dal secondo posto del torneo precedente, la Roma e un Napoli che rimpiazz\u00f2 in breve Di Marzio con Vin\u00edcio \u2014, fu il Milan a conquistare la vetta, ottenendo il primato gi\u00e0 nel mese di ottobre.\nIl ruolo di principale concorrente dei rossoneri tocc\u00f2 a sorpresa a una \"provinciale\", il Perugia di Castagner, i cui punti di forza risiedevano nell'ermetica retroguardia nonch\u00e9 nella prolificit\u00e0 delle ali Bagni e Speggiorin; l\"undici\" umbro fu tra l'altro capace di portarsi temporaneamente al comando, mantenendo la prima posizione in solitaria dal 5 al 19 novembre. A seguito del pari nello scontro diretto, i meneghini operarono il sorpasso una giornata pi\u00f9 tardi aggiudicandosi poi il simbolico titolo d'inverno con un margine di tre lunghezze sui \"Grifoni\".\nGirone di ritorno.\nNella seconda met\u00e0 del campionato i grifoni furono gli unici capaci di permanere nell'imbattibilit\u00e0 assoluta, non riuscendo tuttavia a tenere il ritmo della capolista Milan che l'11 febbraio 1979 espugn\u00f2 Ascoli Piceno portandosi a +4. La corsa-scudetto fu poi destabilizzata dalle vicende successive alla partita Perugia-: i bergamaschi chiesero la vittoria a tavolino per la gara dell'11 marzo, poich\u00e9 i nerazzurri Bodini e Osti erano stati costretti a lasciare il campo nel primo tempo, colpiti alla nuca da una pietra scagliata dal settore ospiti dello stadio perugino; la CAF pose inizialmente il risultato in \"sub iudice\", prima che il giudice sportivo confermasse poi il successo degli umbri.\nCon i biancorossi confusi, privati per infortunio del loro \"leader\" Vannini e ormai concentrati a mantenere pi\u00f9 che altro il record d'imbattibilit\u00e0, il Milan pot\u00e9 completare il suo cammino verso il decimo titolo italiano della sua storia; neanche la caduta interna contro il Napoli, il 1\u00ba aprile, ebbe conseguenze per i rossoneri, i quali sette giorni pi\u00f9 tardi rimarcarono definitivamente le distanze uscendo imbattuti dallo scontro diretto di Perugia. Agli uomini di Liedholm bast\u00f2 uno 0-0 contro il pericolante Bologna, il 6 maggio, per assicurarsi matematicamente il tricolore e cucirsi sulle maglie quella stella rocambolescamente sfuggita loro sei anni prima. Gli umbri dovettero accontentarsi della piazza d'onore, nonostante tutto il loro miglior risultato in massima serie: concludendo peraltro l'intero campionato senza sconfitte, i grifoni divennero i primi nella storia del \"girone unico\" a stabilire tale primato, raggiungendo l'apice del cosiddetto \"Perugia dei miracoli\" di fine anni 1970.\nLa lotta per l'accesso alla Coppa UEFA sembr\u00f2 presto decisa: Perugia, Juventus, Inter e Torino avevano accumulato un buon vantaggio sulle inseguitrici gi\u00e0 in febbraio. Quando i bianconeri vinsero la Coppa Italia, accedendo pertanto alla Coppa delle Coppe, si liber\u00f2 un posto per il Napoli, con relativi rimpianti per una Fiorentina apparsa in crescita nonch\u00e9 per la Lazio, rivitalizzata dai gol del giovane capocannoniere Giordano ma poco attiva nel finale. Chiuse distante dall'Europa la Roma che, anzi, in un turbolento epilogo non pot\u00e9 andare oltre la salvezza, ottenuta grazie alla vittoria sul campo dell'Inter e al pari interno strappato all'Atalanta nello scontro diretto della penultima giornata.\nNel finale, quattro sconfitte consecutive acuirono la crisi del Lanerossi, autore infine di un clamoroso \"harakiri\" sul campo di Bergamo: entrambe le squadre retrocessero in Serie B per la peggior differenza reti rispetto al Bologna, salvo \"in extremis\" per il terzo anno di fila. Sul fondo, il , capace di due sole vittorie all'attivo, si ritrov\u00f2 presto condannato al ritorno in cadetteria dopo quattro anni. Si salvarono invece le tre neopromosse, ovvero il debuttante Avellino, l'Ascoli e un che colse la sua prima salvezza in massima serie.\nClassifica finale.\nLegenda:\nRegolamento:\nRisultati.\nCalendario.\nI calendari della Serie A e della Serie B vennero sorteggiati il 27 luglio 1978, presso il Centro Elettronico del Coni.\nStatistiche.\nIndividuali.\nClassifica marcatori.\nNel corso del campionato furono segnati complessivamente 455 gol (di cui 24 su autorete e 2 assegnati per giudizio sportivo) da 131 diversi giocatori, per una media di 1,89 gol a partita. Di seguito, la classifica dei marcatori."}
{"id": "74711", "revid": "834", "url": "https://it.wikipedia.org/wiki?curid=74711", "title": "Teorie formali degli insiemi", "text": "Le teorie formali degli insiemi sono teorie del primo ordine con lo scopo di rappresentare le relazioni insiemistiche e fornire una base per il ragionamento matematico in generale.\nLe principali teorie formali degli insiemi sono:"}
{"id": "74713", "revid": "1543377", "url": "https://it.wikipedia.org/wiki?curid=74713", "title": "Serie A 1979-1980", "text": "La Serie A 1979-1980 \u00e8 stata la 78\u00aa edizione della massima serie del campionato italiano di calcio (il 48\u00ba a girone unico), disputato tra il 16 settembre 1979 e l'11 maggio 1980 e concluso con la vittoria dell', al suo dodicesimo titolo.\nCapocannoniere del torneo \u00e8 stato Roberto Bettega () con 16 reti.\nStagione.\nNovit\u00e0.\nLo scadimento tecnico del campionato nazionale e gli scarsi risultati da parte degli stessi club nelle precedenti edizioni delle competizioni continentali trovarono il calcio italiano del tutto impreparato all'introduzione del coefficiente UEFA, nuovo metodo di allocazione dei posti nella terza competizione continentale in luogo del sistema a inviti ereditato dalla Coppa delle Fiere: la Serie A sub\u00ec il dimezzamento dei posti validi per l'accesso alla Coppa UEFA.\nDue le maggiori note di colore della stagione, in entrambi i casi delle prime volte. Dapprima ci fu l'esordio in Serie A di una sponsorizzazione di maglia, pur se \"mascherata\" da fornitura tecnica, a opera del Perugia di Franco D'Attoma: il club umbro mise in piedi l'operazione prettamente per finanziare l'ingaggio di Paolo Rossi. In autunno fu poi la volta dei nomi dei giocatori sulle divise, una novit\u00e0 introdotta in via sperimentale dal Milan, che in questo caso avr\u00e0 tuttavia breve vita; la sua reintroduzione, stavolta coi crismi dell'ufficialit\u00e0 e per tutte le squadre del campionato, avverr\u00e0 solo con la stagione 1995-1996.\nCos\u00ec come il precedente, si tratt\u00f2 del secondo e fin qui ultimo campionato a \"girone unico\" disputato esclusivamente da calciatori italiani, stante il blocco al tesseramento di giocatori provenienti da federazioni estere, in essere dal 1966 e che non tocc\u00f2 solamente gli stranieri gi\u00e0 presenti in Italia in quel momento; tale divieto sar\u00e0 rimosso dalla stagione seguente.\nCalciomercato.\nIl precampionato vide cambi di propriet\u00e0 da parte di numerose squadre: il pi\u00f9 importante riguard\u00f2 la che, passata alle redini di Dino Viola, richiam\u00f2 alla guida tecnica Nils Liedholm e opt\u00f2 per un consistente rinnovamento della rosa, con l'arrivo del giovane Ancelotti e dei pi\u00f9 anziani Benetti e Turone. Luciano Conti cedette la propriet\u00e0 del a Tommaso Fabbretti, il quale richiam\u00f2 in panchina Marino Perani e affianc\u00f2 Chiarugi al rientrante Savoldi, mentre il , passato sotto la guida societaria di Adriano Merlo, si assicur\u00f2 in attacco l'ex palermitano Vito Chimenti.\nLe prime tre classificate della stagione precedente confermarono in gran parte il loro organico: i campioni d'Italia del , perso Liedholm, affidarono la panchina all'emergente Massimo Giacomini, artefice del \"doppio salto\" dalla Serie C alla massima divisione dell'; il si potenzi\u00f2 con l'inserimento di Paolo Rossi, arrivato in prestito dal retrocesso dopo aver rifiutato l'offerta del che ripieg\u00f2, di conseguenza, sull'ex grifone Speggiorin e su Damiani; la ottenne nuovi rincalzi attingendo dall', tra cui il secondo portiere Bodini e il centrocampista Prandelli.\nL', dopo essere andata vicina ad Ancelotti, prese Caso dal Napoli e Mozzini dal . Sul fronte allenatori, l' si affid\u00f2 a Giovan Battista Fabbri mentre l'Udinese, tornata in massima serie dopo diciassette anni di assenza, sostitu\u00ec Giacomini con l'esordiente Corrado Orrico.\nAvvenimenti.\nGirone di andata.\nCapolista solitaria sin dalla prima giornata \u2014 complice un turno che registr\u00f2 7 pareggi su 8 gare disputate \u2014, l'Inter fu inizialmente appaiata dalle torinesi, queste ultime ritrovatesi a inseguire i nerazzurri gi\u00e0 dal mese di ottobre. A certificare un ideale passaggio di consegne ai vertici contribu\u00ec il derby della Madonnina datato 28 ottobre 1979, col successo della squadra di Bersellini firmato da una doppietta di Beccalossi: in contemporanea al confronto meneghino and\u00f2 in scena la stracittadina della capitale, tragicamente macchiata dalla morte del tifoso laziale Vincenzo Paparelli a causa di un razzo scagliato dai sostenitori giallorossi. \nSul piano dei risultati la medesima domenica segn\u00f2 la fine dell'imbattibilit\u00e0 perugina, col campo umbro espugnato dal Torino dopo 37 incontri: lontana parente della \"outsider\" che aveva chiuso il precedente torneo senza battute d'arresto, la compagine biancorossa disput\u00f2 al pari della Roma una stagione inferiore ai pronostici della vigilia. Col pesante rovescio sub\u00ecto dall'Inter a ingenerare una pesante crisi sul versante juventino, gli uomini di Trapattoni scivolarono nelle settimane seguenti ai margini della zona retrocessione; frattanto i granata lanciarono una rincorsa alla \"zona UEFA\" in compagnia di Napoli e Lazio; preoccupante appariva il quadro di Udinese e Fiorentina, alla cui classifica attentava un Catanzaro deciso a scampare al declassamento. \nSenza particolari assilli la fase d'andata di Ascoli e Bologna nonch\u00e9 di Avellino e Cagliari. Una lieve flessione sul concludersi della tornata iniziale non pregiudic\u00f2 il comando della \"Beneamata\" al giro di boa, con l'aggancio fallito dai rossoneri anche a causa della sconfitta esterna contro un Pescara fanalino di coda.\nGirone di ritorno.\nCol divario tra le milanesi resosi ancor pi\u00f9 consistente in avvio della fase di ritorno, il recupero dei campioni uscenti venne complicato dal riaffacciarsi della Juventus e dalla rivelazione irpina. \nLa societ\u00e0 milanista si ritrov\u00f2 poi coinvolta in una vicenda passata alla storia col nome di \"Totonero\", originata dalla denuncia di due commercianti della capitale circa un vasto giro di scommesse clandestine legate al calcio: al termine delle gare giocatesi il 23 marzo 1980 nei vari stadi furono tratte in arresto ben 12 persone, tra dirigenti e tesserati. Oltre al portiere rossonero Albertosi e al presidente Felice Colombo, il provvedimento riguard\u00f2 anche i laziali Manfredonia e Giordano mentre al bolognese Savoldi e al perugino Rossi furono notificati mandati di comparizione. L'indagine svoltasi nei mesi seguenti fu volta ad appurare, in particolare, le responsabilit\u00e0 dei club biancoceleste e milanista nella vicenda.\nCirca il fronte agonistico la primavera registr\u00f2 un contesto europeo allargatosi ad Ascoli e Fiorentina, mentre sul fondo gli abruzzesi conobbero un'anticipata condanna: alla terzultima domenica vi fu quindi la resa di Catanzaro e Udinese, verdetto certificato dalla matematica. A 180' dal termine l'Inter coron\u00f2 una stagione vissuta continuativamente in testa, dopo un pareggio per 2-2 contro la Roma che assicur\u00f2 ai meneghini il primo posto; Juventus e Milan completarono il podio, sia pur con animi opposti: i bianconeri, apparsi in netta ripresa nel finale di stagione, issarono inoltre Bettega a capocannoniere del torneo, mentre i rossoneri attendevano il corso degli accertamenti della giustizia sportiva. Spicc\u00f2 l'esclusione del Perugia dall'ambito continentale, col quarto posto appannaggio del Torino: i piemontesi sopravanzarono di un solo punto l'Ascoli, protagonista dal canto proprio del suo migliore piazzamento in A.\nL'esito delle sentenze relative al caso-scommesse si tradusse nella retrocessione a tavolino per Milan e Lazio, comportando di conseguenza l'ammissione granata alla Coppa UEFA nonch\u00e9 il ripescaggio di calabresi e friulani.\nClassifica finale.\nLegenda:\nRegolamento:\nNote:\nRisultati.\nCalendario.\nIl sorteggio del calendario di Serie A e di Serie B avvenne il 27 luglio 1979 presso il Centro Elettronico del CONI di Roma. L'evento venne trasmesso con un collegamento nel corso di uno speciale del TG1.\nStatistiche.\nIndividuali.\nClassifica dei marcatori.\nNel corso del campionato sono state segnate complessivamente 452 reti, di cui 29 autoreti, per una media di 1,88 marcature per incontro. Di seguito viene riportata la classifica dei cannonieri:"}
{"id": "74714", "revid": "1543377", "url": "https://it.wikipedia.org/wiki?curid=74714", "title": "Serie A 1980-1981", "text": "La Serie A 1980-1981 \u00e8 stata la 79\u00aa edizione della massima serie del campionato italiano di calcio (il 49\u00ba a girone unico), disputato tra il 14 settembre 1980 e il 24 maggio 1981 e concluso con la vittoria della , al suo diciannovesimo titolo.\nCapocannoniere del torneo \u00e8 stato Roberto Pruzzo () con 18 reti.\nStagione.\nNovit\u00e0.\nLa difficile stagione 1979-1980 aveva lasciato pi\u00f9 di un segno sul calcio italiano: in quell'estate, lo scandalo legato al \"Totonero\" port\u00f2 all'assenza dal massimo campionato di due \"scudettate\" come e , nonch\u00e9 alla penalizzazione di tre squadre, , e , costrette a partire da quota \u22125, \"handicap\" che rese pi\u00f9 dura e distorta la lotta per la salvezza.\nDa questa stagione il regolamento permise la presenza in panchina di un massimo di cinque riserve (con quattro giocatori di movimento oltre al secondo portiere), con conseguente aumento delle sostituzioni disponibili a un massimo di due, indipendentemente dal ruolo. Un'ulteriore innovazione fu data dall'introduzione della classifica avulsa per dirimere i casi di arrivo a pari punti di almeno tre o pi\u00f9 squadre, al posto del precedente criterio della differenza reti generale; solamente in caso di arrivo \"ex aequo\" di due squadre, invece, si sarebbe fatto ricorso a una gara di spareggio.\nCalciomercato.\nIl progressivo impoverimento della qualit\u00e0 del gioco e del numero di gol port\u00f2 \u2014 dopo quindici anni \u2014 alla riapertura delle frontiere, con la possibilit\u00e0 per ogni club di ingaggiare un giocatore non italiano. I campioni in carica dell', ancora nelle mani di Eugenio Bersellini, rinforzarono il loro centrocampo con l'austriaco Prohaska; anche la di Giovanni Trapattoni e la di Nils Liedholm si concentrarono su quel reparto, mettendo sotto contratto rispettivamente l'irlandese Brady e il brasiliano Falc\u00e3o, mentre il , affidato all'emergente Rino Marchesi, puntell\u00f2 la propria difesa con l'olandese Krol.\nTra gli altri club, anche e puntarono su nomi internazionali come, rispettivamente, l'argentino Bertoni e l'olandese van de Korput. Tra le \"provinciali\", al contrario, cinque di esse (, , , e ) scelsero di continuare con organici autarchici mentre altre si affidarono a scommesse che in alcuni casi si rivelarono vincenti, come il brasiliano Juary per l'Avellino, e in altri delle sonore delusioni; su tutti spicc\u00f2 in negativo il brasiliano Lu\u00eds S\u00edlvio della neopromossa , rimasto da allora nell'immaginario collettivo del calcio italiano poich\u00e9 diede inizio, suo malgrado, alla lunga schiera di \u00ab\"bidoni\"\u00bb partoriti dalla Serie A del decennio.\nAvvenimenti.\nGirone di andata.\nL'inizio del campionato, con le prime tre giornate fissate per le ultime domeniche di settembre, fu favorevole alla Roma che presto stacc\u00f2 gli inseguitori della prima ora, la nuova Fiorentina dei Pontello e i campioni uscenti dell'Inter, questi ultimi frattanto distratti dal loro buon percorso continentale. La Juventus ebbe un inizio incerto, culminato alla sesta giornata nella sconfitta in un infuocato derby segnato dalla contestata direzione arbitrale di Agnolin, e da cui la squadra di Trapattoni usc\u00ec con ben quattro squalificati; nel prosieguo del girone i bianconeri riuscirono comunque a riemergere, mentre il Napoli prese il posto dei viola ai vertici della classifica.\nIl 1\u00ba febbraio 1981 i giallorossi chiusero davanti a tutti il girone di andata, in una graduatoria molto corta che li vide sopravanzare di un punto l'Inter, di due Juventus e Napoli, e di tre il Torino. Simili distacchi si ritrovarono nel resto della classifica, con appena quattro punti a ballare tra il sesto posto del e il penultimo dell', e col solo Perugia gi\u00e0 staccato sul fondo; deluse al giro di boa anche la Fiorentina, che dopo il positivo avvio incapp\u00f2 in una flessione che la fece scivolare nei bassifondi, situazione che aveva portato all'esonero di Paolo Carosi in favore di una scommessa assoluta quale l'esordiente Giancarlo De Sisti.\nGirone di ritorno.\nLa tornata di ritorno segn\u00f2, in particolare nel mese di marzo, rilevanti cambiamenti al vertice: ci\u00f2 anche a causa del calendario che, durante l'intero mese, vide in programma vari scontri incrociati. Nonostante le combinazioni di risultati, nessuna delle squadre presenti nel lotto di testa ne rimase esclusa. A cinque giornate dalla fine si era assestato un trio in cima alla graduatoria, a quota 35 punti: Juventus, Roma e un Napoli reinseritosi nella lotta-scudetto grazie a una serie di successi. Gli azzurri, in virt\u00f9 di un calendario pi\u00f9 agevole sulla carta, sembravano i favoriti, ma il 26 aprile pagarono cara l'inaspettata sconfitta casalinga contro il gi\u00e0 retrocesso Perugia, che fece loro perdere contatto dalla vetta; nello stesso turno i capitolini vennero fermati sul pareggio ad Ascoli Piceno, di conseguenza restarono i bianconeri al primo posto solitario.\nSi arriv\u00f2 quindi allo scontro diretto del 10 maggio al Comunale tra Juventus e Roma, terz'ultima giornata, coi padroni di casa avanti in classifica di una lunghezza sugli ospiti. L'avvicinamento alla sfida-scudetto avvenne in un clima incandescente, dettato soprattutto dal fatto che i bianconeri, gi\u00e0 costretti a rinunciare a un titolare quale Tardelli, alla vigilia del match furono improvvisamente privati anche dell'apporto di Bettega, fermato dalla disciplinare sino a fine campionato causa una lunga \u2014 e pi\u00f9 che controversa \u2014 squalifica.\nVeleni che deflagrarono la domenica in campo quando al 75', coi torinesi in dieci per l'espulsione del loro capitano Furino e il risultato inchiodato sullo 0-0, un gol del difensore romanista Turone venne annullato dall'arbitro Bergamo per un fuorigioco segnalato dall'assistente di linea: le immagini televisive mai chiarirono, in maniera definitiva, se la posizione del giocatore fosse o meno regolare; negli anni seguenti continuarono a susseguirsi pareri contrastanti, fra proiezioni con le nuove tecnologie e accuse di manipolazione della moviola. La gara si chiuse a reti inviolate, ma da l\u00ec in avanti il cosiddetto \u00abgol di Turone\u00bb rimase un argomento caldo e mai sopito del calcio tricolore per i decenni a venire, e che nell'immediato rinfocol\u00f2 bruscamente l'allora sopita rivalit\u00e0 tra bianconeri e giallorossi, per un dualismo che da qui in avanti sarebbe divenuto una \"classica\" del campionato italiano.\nIl contemporaneo successo napoletano a Como ravviv\u00f2 i sogni tricolori degli uomini di Marchesi e, nell'immediato, rilanci\u00f2 l'ipotesi di un suggestivo spareggio-scudetto a tre; tuttavia appena la domenica seguente, al San Paolo, la Juventus vinse anche l'altro scontro diretto sul suo cammino, estromise definitivamente il Napoli e pose \"de facto\" le mani sul titolo. Per la certezza matematica si dovette attendere l'ultimo turno del 24 maggio: mentre la Roma pareggiava ad Avellino, a Torino i bianconeri superarono la Fiorentina e si laurearono campioni d'Italia per la diciannovesima volta nella loro storia. Alle due inseguitrici non rimase che la consolazione della raggiunta qualificazione alla Coppa UEFA; tuttavia al Napoli non si unirono i capitolini del capocannoniere Pruzzo, bens\u00ec l'Inter, quarta classificata, dal momento che la stessa Roma, vittoriosa in Coppa Italia, venne dirottata alla Coppa delle Coppe.\nIn zona retrocessione riuscirono ad annullare le rispettive penalizzazioni il Bologna, coi felsinei di Gigi Radice che conclusero peraltro settimi in classifica, e l'Avellino, che nel corso della stagione seppe altres\u00ec superare il dramma del terremoto irpino; manc\u00f2 invece l'obiettivo il Perugia che, appena due anni dopo lo storico secondo posto, rimase per tutto il campionato lontano da ogni speranza di salvezza.\nNell'ultima parte del torneo si determin\u00f2 la retrocessione, a causa della classifica avulsa, del Brescia che aveva terminato a pari punti coi gi\u00e0 citati irpini, l'Ascoli, l'Udinese e il Como; in particolare, i lariani si salvarono a discapito dei bresciani per un solo gol. A comportare questo esito non furono tuttavia le risultanze del campo bens\u00ec il coinvolgimento amministrativo dell'Avellino nei calcoli avulsi: i bresciani, che furono gli unici a perdere entrambe le sfide con gli irpini, ne furono danneggiati in modo decisivo, risultando cos\u00ec nei fatti penalizzati dall'onda lunga del \"Totonero\", scandalo in cui non erano stati coinvolti. Cadde infine con largo anticipo, nonostante una partenza promettente, la matricola Pistoiese, al debutto in Serie A dopo l'effimera partecipazione alla Divisione Nazionale a gironi di oltre mezzo secolo prima.\nClassifica finale.\nLegenda:\nRegolamento:\nNote:\nRisultati.\nCalendario.\nIl sorteggio del calendario di Serie A e di Serie B avvenne il 4 agosto 1980 presso il Centro Elettronico del CONI di Roma."}
{"id": "74715", "revid": "767487", "url": "https://it.wikipedia.org/wiki?curid=74715", "title": "Tokyo Godfathers", "text": " \u00e8 un film d'animazione del 2003 diretto da Satoshi Kon e co-diretto da Sh\u014dgo Furuya. Alla sceneggiatura ha preso parte anche Keiko Nobumoto.\n\"Tokyo Godfathers\" \u00e8 il terzo film interamente diretto da Kon, ispirato all'opera letteraria di Peter B. Kyne, \"Three Godfathers\" (1913), e in particolare a uno dei suoi adattamenti cinematografici, il film \"In nome di Dio\" (1948) di John Ford, di cui pu\u00f2 essere ritenuto una sorta di remake anche alla luce dei temi fondamentali in comune ai due lungometraggi, per quanto poi l'opera di Kon se ne discosti ampiamente nell'ambientazione e nei personaggi.\nTrama.\nTre senzatetto trovano per caso una bambina la vigilia di Natale, abbandonata in mezzo all'immondizia. Mentre Hana, una donna trans impoveritasi dopo aver lasciato il lavoro da drag queen, vuole tenerla poich\u00e9 la ritiene un regalo divino, Gin, un alcolizzato datosi al vagabondaggio, e Miyuki, una ragazzina scappata di casa, vorrebbero portare la neonata subito alla polizia. Alla fine convincono Hana a tenerla soltanto per quella notte, ma al risveglio, il giorno dopo, scoprono che questa ha lasciato il loro rifugio di fortuna. Dopo averla ritrovata, insieme tentano di riportare la bambina direttamente ai suoi genitori, seguendo delle tracce che spesso li portano fuori strada. Nel corso della settimana tra la notte di Natale e Capodanno i tre avranno varie avventure, entrando in contatto con la variegata umanit\u00e0 della metropoli di Tokyo sulle tracce del proprio passato e delle rispettive storie personali.\nTemi.\nIl film mette molta enfasi sul tema delle \"coincidenze\". Il critico cinematografico George Peluranee ha notato che \"Tokyo Godfathers\" \u00e8 un film che mostra i piccoli ma importanti legami che ognuno di noi ha con presunti estranei, e rappresenta molto bene temi come \"la famiglia\", \"l'amore\", \"i miracoli\", ed \"il perdono\"."}
{"id": "74716", "revid": "2225", "url": "https://it.wikipedia.org/wiki?curid=74716", "title": "Tokyo godfathers", "text": ""}
{"id": "74719", "revid": "2207", "url": "https://it.wikipedia.org/wiki?curid=74719", "title": "Decaisne Joseph", "text": ""}
{"id": "74721", "revid": "365417", "url": "https://it.wikipedia.org/wiki?curid=74721", "title": "Gruppo della Presanella", "text": "Il Gruppo della Presanella \u00e8 un supergruppo delle Alpi Retiche meridionali, che fa parte, assieme al gruppo dell'Adamello, della \"sottosezione\" Alpi dell'Adamello e della Presanella. Si estende nella provincia di Trento (regione Trentino-Alto Adige). La sua vetta pi\u00f9 elevata, Cima Presanella, ha un'altitudine di 3558 metri s.l.m.\nMorfologia del gruppo.\nIl gruppo della Presanella si colloca a nord-est rispetto ad un altro importante massiccio montuoso, il gruppo dell'Adamello, dal quale \u00e8 separato da un profondo solco vallivo, la Val Genova. Assieme, i due massicci formano un'unit\u00e0 morfologica ben definita, separata dai rilievi circostanti da importanti vallate. A nord, la Val di Sole divide la Presanella dalle propaggini meridionali del gruppo Ortles-Cevedale, ad est la Valle di Campiglio e la Val Meledrio (laterale della Val di Sole) la scindono dalle Dolomiti di Brenta.\nA differenza dell'Adamello, la Presanella \u00e8 costituita da un'unica dorsale principale, disposta prevalentemente in direzione ovest-est, lungo la quale svettano le cime principali. La dorsale, che inizia alla Punta di Lago Scuro (3166\u00a0m), alla testata della Val Presena, si innalza nelle vette di Cima Presena (3069\u00a0m), Cima Busazza (3326\u00a0m), Monte Cercen (3280\u00a0m), Monte Gabbiolo (3458\u00a0m) e Cima Presanella (3558\u00a0m), punto pi\u00f9 elevato della catena. Oltre la vetta pi\u00f9 alta, la dorsale prosegue, mantenendosi al di sopra dei 3000 metri di quota, sino alla Cima Scarpaco (3252\u00a0m), per poi abbassarsi progressivamente in una serie di rilievi di minore altezza (Cima di Bon, 2901\u00a0m, Monte Caldura, 2906\u00a0m, Cima di Laste, 2770\u00a0m) e terminando in corrispondenza della Cima Artuic (2614\u00a0m), sopra il passo di Campo Carlo Magno.\nDalla cresta principale si staccano diverse dorsali secondarie, alcune delle quali annoverano cime di discreta importanza. La dorsale che si stacca dal Monte Gabbiolo e si dirige verso sud si innalza nelle vette dell'Ago di Nardis (3289\u00a0m) e della Cima delle Rocchette (3288\u00a0m) per poi precipitare sulla media Val Genova; dalla Cima Presanella si diparte invece la dorsale ove svettano il Monte Bianco (3368\u00a0m), il Monte Nero (3344\u00a0m) e la Cima Quattro Cantoni (3026\u00a0m). Tra le due dorsali si apre la Val di Nardis.\nIl settore orientale del massiccio \u00e8 caratterizzato dal profondo solco della Val Nambrone, tributaria dell'alta Val Rendena e percorsa dal Sarca di Nambrone. Il crinale montuoso che separa la Val Nambrone dalla Valle di Campiglio si stacca dalla dorsale principale in corrispondenza della Rocca di Nambrone (2741\u00a0m) e non annovera vette di particolare importanza; la pi\u00f9 elevata \u00e8 il Monte Serodoli (2708\u00a0m).\nGhiacciai.\nI ghiacciai della Presanella sono in numero inferiore e di minori dimensioni rispetto a quelli del vicino Adamello, a causa della diversa conformazione del rilievo. Il pi\u00f9 vasto \u00e8 la Vedretta Presanella, che occupa la testata della valle omonima, sul versante settentrionale del massiccio. Altro importante ghiacciaio \u00e8 la Vedretta Presena, raggiungibile con impianti di risalita dal Passo del Tonale e sul quale, se le condizioni lo permettono, \u00e8 praticato lo sci estivo.\nAltri ghiacciai, di piccole dimensioni, occupano le testate delle valli sul versante settentrionale (Vedretta Busazza, Vedretta del Monte Cercen, Vedretta Scarpaco). Sul versante meridionale invece gli unici apparati glaciali di rilievo sono la Vedretta di Nardis, situata alla testata della valle omonima che \u00e8 tributaria della Val Genova, e la Vedretta di Cornisello, in una valle laterale della Val Nambrone. Come sta accadendo anche ai ghiacciai dell'Adamello, anche le vedrette della Presanella sono generalmente in fase di retrazione.\nLaghi.\nIl gruppo della Presanella \u00e8 costellato di numerosi laghi di origine glaciale, tutti di piccole dimensioni, alcuni dei quali collocati a quote superiori ai 2500 metri. La maggiore concentrazione di bacini si verifica nel settore orientale, specialmente in Val Nambrone dove sono situati il Lago di Vedretta, i laghi di Cornisello, il Lago Nero e il Lago di Nambrone. Pi\u00f9 ad est, sopra Madonna di Campiglio, sono collocati, tutti oltre i 2000 metri, i cosiddetti \"Cinque Laghi\" (Lago Ritorto, Lago Lamb\u00ecn, Lago Gelato, Lago Serodoli e Lago Nero, da non confondersi con l'omonimo bacino in Val Nambrone). Pi\u00f9 in basso, a 1768 metri di quota, \u00e8 situato il Lago Nambino.\nNel bacino imbrifero dell'alta Val Meledrio si trovano altri piccoli laghi, di cui il pi\u00f9 grande \u00e8 il lago delle Malghette, a 1890 metri di quota, utilizzato come riserva d'acqua potabile per gli acquedotti di Campo Carlo Magno e Folgarida. Il versante della Presanella che guarda la Val Vermiglio e la Val di Sole \u00e8 povero di laghi. Ai piedi della Vedretta di Presena si trovano i due minuscoli Laghi del Monticello (2570\u00a0m), alimentati dalle acque di fusione del ghiacciaio, cos\u00ec come il Laghetto Presanella, a 2314\u00a0m ai piedi della Vedretta Presanella. Alla testata della Val di Bon si trova il Lago Venezia, e, infine, in Val di Fazzon, il Lago dei Caprioli, a quota pi\u00f9 bassa rispetto agli altri bacini (1307\u00a0m).\nGeologia.\nIl massiccio della Presanella condivide con l'Adamello la serie di eventi geologici che hanno portato alla sua formazione. Entrambi i massicci si collocano infatti a sud rispetto alla cosiddetta Linea Insubrica, che \u00e8 un insieme di fratture e faglie che separa la catena principale delle Alpi dalle cosiddette Alpi calcaree meridionali. Il tracciato della Linea Insubrica coincide in questo settore con il solco della Val di Sole, che delimita a nord la Presanella. Non essendo costituiti dal basamento cristallino delle Alpi meridionali, n\u00e9 l'Adamello n\u00e9 la Presanella sono considerati parte di esse, ma piuttosto un'entit\u00e0 geologica autonoma. Infatti questi due massicci sono formati da rocce magmatiche intrusive, nel caso della Presanella principalmente tonaliti, risalite dalle profondit\u00e0 della crosta terrestre tra i 35 e i 40 milioni di anni fa e lentamente solidificatesi al di sotto della superficie. L'erosione da parte degli agenti esogeni, in diversi milioni di anni ha progressivamente smantellato gli strati di rocce sedimentarie e metamorfiche che ricoprivano il plutone magmatico, mettendolo a nudo e iniziando ad operare su di esso, creando l'attuale morfologia del rilievo.\nRifugi e bivacchi.\nSul gruppo montuoso della Presanella sono stati costruiti alcuni rifugi, una parte dei quali \u00e8 gestita dalla SAT e quindi dal Club Alpino Italiano, e sono disponibili per le necessit\u00e0 dell'alpinista e dell'escursionista diversi bivacchi. Degno di nota il fatto che gran parte dei rifugi gestiti \u00e8 raggiungibile senza particolari difficolt\u00e0 tecniche. L'elenco che segue \u00e8 aggiornato al 2007.\nParchi e aree protette.\nPressoch\u00e9 tutto il gruppo della Presanella \u00e8 parte della pi\u00f9 estesa area protetta del Trentino, il Parco naturale provinciale dell'Adamello-Brenta. Il parco fu istituito nel 1967 e si estende su un'area di 62.000 ettari (620\u00a0km\u00b2) comprendendo, oltre al massiccio della Presanella, anche il settore trentino del gruppo dell'Adamello e il gruppo delle Dolomiti di Brenta."}
{"id": "74722", "revid": "2207", "url": "https://it.wikipedia.org/wiki?curid=74722", "title": "Naudin Charles-Victor", "text": ""}
{"id": "74724", "revid": "1368457", "url": "https://it.wikipedia.org/wiki?curid=74724", "title": "Lemma di Zorn", "text": "Il lemma di Zorn afferma che:\n\u00abSe formula_1 \u00e8 un insieme non vuoto su cui \u00e8 definita una relazione d'ordine parziale tale che ogni sua catena possiede un maggiorante in formula_1, allora formula_1 contiene almeno un elemento massimale.\u00bb\nIl lemma di Zorn \u00e8 equivalente all'assioma della scelta e al teorema del buon ordinamento, ma la sua peculiare formulazione risulta di maggior utilit\u00e0 in moltissime dimostrazioni. \nCenno storico e ruolo.\nIl lemma di Zorn viene detto anche Lemma di Kuratowski-Zorn; in effetti esso fu scoperto da Kazimierz Kuratowski nel 1922 e riscoperto indipendentemente da Max Zorn nel 1935.\nPosizione nell'assiomatica degli insiemi.\nSi dimostr\u00f2 poi che il Lemma di Zorn \u00e8 equivalente all'assioma della scelta e al teorema del buon ordinamento. Pi\u00f9 precisamente, assunto il sistema di assiomi di Zermelo-Fraenkel, se si assume anche uno dei tre suddetti enunciati si possono dedurre i due rimanenti.\nA seguito dei lavori di Kurt G\u00f6del e di Paul Cohen si \u00e8 dimostrato che l'assioma della scelta \u00e8 logicamente indipendente da un sistema di assiomi per la teoria degli insiemi, ad esempio dagli assiomi di Zermelo-Fraenkel. Di conseguenza, \u00e8 indipendente da questi sistemi assiomatici anche il lemma di Zorn (o, in alternativa, il teorema del buon ordinamento). Risulta impossibile derivare da questi assiomi il lemma di Zorn o la sua negazione; quindi si possono avere teorie degli insiemi che includono il lemma di Zorn e altre che includono la sua negazione. \nUtilit\u00e0 nelle dimostrazioni.\nNella maggior parte dei lavori matematici che affrontano queste tematiche generali viene richiesto il lemma di Zorn, piuttosto che le altre due formulazioni equivalenti, in quanto esso rende possibile stabilire un insieme pi\u00f9 ampio di propriet\u00e0 e di individuare una gamma pi\u00f9 estesa di oggetti matematici che conducono a costruzioni teoriche pi\u00f9 soddisfacenti, cio\u00e8 a sistemi di teoremi con caratteristiche di maggiore completezza. \nAd esempio, grazie all'assunzione del lemma di Zorn si possono enunciare il teorema di Hahn-Banach in analisi funzionale, l'esistenza di una base per ogni spazio vettoriale, il teorema di Tychonoff in topologia ovvero garantire la compattezza di ogni prodotto infinito di spazi compatti, l'esistenza di un ideale massimale per ogni anello e il fatto che ogni campo possiede una chiusura algebrica.\nEquivalenza con l'assioma della scelta.\nDipendenza dall'assioma della scelta.\nDato un insieme formula_1 su cui sia definita una relazione d'ordine formula_5, per l'assioma della scelta (applicato all'insieme delle parti di formula_1) sappiamo che esiste una \"funzione di scelta\" formula_7 tale che formula_8.\nData allora una tale formula_9, definiamo formula_9-catena una catena formula_11 tale che:\n\"ovvero ogni elemento della catena \u00e8 l'immagine degli elementi che maggiorano tutti gli elementi precedenti nella catena; si pu\u00f2 immaginare che formula_11 sia costruita a partire dall'insieme vuoto, aggiungendo ogni volta un elemento scelto tra l'insieme dei maggioranti degli elementi gi\u00e0 aggiunti\"\nSi verifica facilmente che date due formula_9-catene formula_16, una sar\u00e0 sempre segmento iniziale dell'altra, e quindi che un'unione di formula_9-catene \u00e8 ancora una formula_9-catena.\nSia ora formula_19 l'unione di \"tutte\" le formula_9-catene contenute in formula_1. formula_19 sar\u00e0 una formula_9-catena. Supponiamo che ogni catena abbia un maggiorante (ipotesi del lemma di Zorn): allora in particolare esiste un formula_24 maggiore di tutti gli elementi di formula_19. Ma se esistesse formula_26 tale che formula_27, avremmo che l'insieme formula_28 dei maggioranti di formula_24 (e quindi di ogni elemento di formula_19) \u00e8 non vuoto (contiene almeno formula_31) e quindi la catena ottenuta estendendo formula_19 con l'elemento formula_33 \u00e8 una formula_9-catena. Ma questo \u00e8 un assurdo perch\u00e9 formula_19 \u00e8 definita come l'unione di \"tutte\" le formula_9-catene.\nImplicazione dell'assioma della scelta.\nPer dimostrare che il lemma di Zorn implica l'assioma della scelta, \u00e8 possibile osservare che esso implica il teorema di buon ordinamento, che, a sua volta, implica l'assioma della scelta.\nAlternativamente, si pu\u00f2 procedere per via diretta applicando il Lemma a una famiglia di insiemi costruita ad hoc come famiglia di funzioni di scelta parziali.\nSi consideri una famiglia formula_1 di insiemi non vuoti. Sia inoltre formula_38 l'insieme di tutte le funzioni di scelta su qualche elemento di formula_1, ovvero\nL'insieme formula_38 \u00e8 non vuoto perch\u00e9 \u00e8 sempre possibile costruire una funzione di scelta a partire da un numero finito di insiemi (ossia elementi di formula_1).\nSi consideri quindi su formula_38 l'ordine formula_44 dato dall'inclusione insiemistica di funzioni e sia formula_45 una catena di elementi di formula_38. In termini insiemistici\nper una qualche famiglia di insiemi formula_48 catena di formula_1 rispetto all'inclusione.\nSi procede dimostrando che l'unione formula_50 \u00e8 un maggiorante di formula_11 in formula_38.\nInfatti, detta formula_53, si prova facilmente che formula_50 \u00e8 della forma formula_55 dove formula_56 e formula_57 \u00e8 una funzione di scelta su formula_58.\nL'insieme formula_38 soddisfa quindi le ipotesi del lemma di Zorn. Esiste pertanto una funzione di scelta formula_19 massimale in formula_38. Resta da provare che formula_19 \u00e8 una funzione di scelta su formula_1.\nSupponiamo per assurdo che formula_19 sia una funzione di scelta su formula_65 dove formula_66. Esiste allora formula_67 tale che, per qualsiasi formula_68, l'estensione\n\u00e8 una funzione di scelta di formula_38 tale che formula_71, in contraddizione con la massimalit\u00e0 di formula_19."}
{"id": "74725", "revid": "6923", "url": "https://it.wikipedia.org/wiki?curid=74725", "title": "Douglas William Freshfield", "text": "Douglas William era figlio unico di Henry Ray Freshfield proveniente da una dinastia di avvocati (a sua volta figlio del fondatore dello studio legale Freshfields Bruckhaus Deringer) ed esperto di finanza, della Banca d'Inghilterra e di Jane Freshfield, figlia di un parlamentare, pioniera dell'alpinismo e autrice di guide sul tema.\nFin da bambino trascorse periodi di vacanza in localit\u00e0 montane nel Regno Unito e nelle Alpi Svizzere. Frequent\u00f2 il collegio di Eton, e l'Universit\u00e0 di Oxford dove si laure\u00f2 in diritto civile e storia.\nNel 1863, con un tempo proibitivo tent\u00f2 inutilmente la salita del Gran Paradiso, riusc\u00ec tuttavia a scalare il Monte Bianco. \nL'anno successivo, insieme agli alpinisti Walker, Beachcroft, Devouassoud e Delpero raggiunse la vetta della Presanella, sul massiccio dell'Adamello. Nel mese di luglio dell'anno seguente (1865) scal\u00f2 l'Adamello.\nDal 1864 al 1874 trascorse numerose estati nelle valli del gruppo dell'Adamello e del Gruppo di Brenta. \nNel 1869 spos\u00f2 Auguste Charlotte Ritchie, la coppia ebbe quattro figli.\nNel 1875 pubblic\u00f2 \"The Italian Alps\" ricco di annotazioni etnografiche e scientifiche. L'anno successivo dedic\u00f2 \nil periodo estivo, insieme alla sua guida Fran\u00e7ois Devouassoud, alle Alpi Apuane.\nFu l'ideatore nelle universit\u00e0 sia di Cambridge che di Oxford delle cattedre di geografia orografica e di glaciologia epromotore - presso la Royal Geographical Society - di riconoscimenti ai benemeriti dell'esplorazione terrestre, riconoscimenti che si gloriarono dei nomi di Edward Whymper (1840-1911), di Ioseph Dalton Hooker (1817-1911), del Duca degli Abruzzi (1873-1933), di William Martin Conway (1856-1937), e di altri.\nI suoi viaggi lo portarono sia attraverso le Alpi e ma anche in Medio Oriente, dall'Egitto alla Palestina, in Turchia, Armenia, Persia, nel Caucaso dove (in compagnia di A. Moore e di C. Comyns Tucher) scal\u00f2 l'Elbrus e il Kasbech.\nNel 1896 pubblic\u00f2 \"The Exploration of Caucasus\" opera ricca di particolari topografici ignoti alle stesse \"Carte ufficiali\" dell'Istituto Geografico Russo, posta sul mercato a Londra dall'editore Edward Arnold con settanta fotoincisioni dell'operatore Vittorio Sella (1859-1943), che proprio per tale lavoro venne insignito dallo Zar Nicola II dell'onorificenza di Sant'Anna.\nNel 1899, ultracinquantenne si rec\u00f2 con Vittorio Sella, con un esperto dei luoghi, il professor E. J. Garwood, e con la sua guida fidata Fran\u00e7ois Devouassoud nelle Indie, in Birmania, nell'isola di Ceylon, e nel Sikkim Himalaya dove port\u00f2 a termine il primo periplo documentato del Kangchenjunga, che descrisse in \"Round Kangchenjunga\" del 1903, e che venne edita da Edward Arnold con il corredo fotografico di Vittorio Sella.\nNel 1905 manc\u00f2 la sua guida Fran\u00e7ois Devouassoud di Chamonix mentre Freshfield pianificava l'ascesa alla cima del Monte Ruwenzori nell'Africa Centrale che non gli riusc\u00ec a causa del maltempo, vi riusc\u00ec invece nel giugno del 1906, Luigi Amedeo di Savoia Aosta, Duca degli Abruzzi, al quale Freshfield invi\u00f2 i suoi rallegramenti.\nNegli ultimi anni di vita comp\u00ec numerosi viaggi che lo portarono a conquistare alcune cime giapponesi, altre statunitensi, altre ancora della Columbia Britannica, della Dalmazia, dell'Algeria, della Spagna pirenaica, con brevi soggiorni nel Nord Europa, in Grecia, in Corsica, nel Portogallo.\nDel 1923 \u00e8 la pubblicazione di \"Below the Snow Line\" \nNel 1924 pubblic\u00f2, su commissione dell'Universit\u00e0 di Ginevra, un'estesa biografia di Horace Benedict De Saussure, in seguito alla quale gli venne conferita la laurea honoris causa in letteratura.\nMor\u00ec a Forest Row, nella Contea di Sussex, il 9 febbraio 1934.\nCollegamenti esterni.\nIl Gran Sasso d'Italia - Lagagransasso.it"}
{"id": "74737", "revid": "93556", "url": "https://it.wikipedia.org/wiki?curid=74737", "title": "Aldo Fabrizi", "text": "Attore intenso e versatile, nel corso della sua carriera ha avuto modo di misurarsi sia in ruoli comici che drammatici. \u00c8 stato inoltre, insieme ad Alberto Sordi e Anna Magnani, una personalit\u00e0 essenziale per quanto riguarda la rappresentazione della \"romanit\u00e0\" nel cinema.\nBiografia.\nGiovent\u00f9.\nNato in una umile famiglia (il padre, Giuseppe, vetturino, pare fosse originario, secondo alcune recenti ricerche, di San Donato Val di Comino, mentre la madre, Angela Petrucci, di famiglia originaria di Tivoli, gestiva un banco di frutta e verdura in Campo de' Fiori), nasce in un'abitazione in vicolo delle Grotte 10 (dove ancora oggi esiste una targa commemorativa). All'et\u00e0 di undici anni rimase orfano del padre Giuseppe (1879-1916), morto per una polmonite fulminante contratta cadendo con cavallo e carretto in un fosso romano; costretto cos\u00ec ad abbandonare gli studi per contribuire al sostentamento della numerosa famiglia - che comprendeva anche cinque sorelle tra le quali Elena Fabrizi, in seguito soprannominata \"Sora Lella\" - si adatt\u00f2 a fare i lavori pi\u00f9 disparati.\nEsordi.\nNonostante le difficolt\u00e0, la sua vocazione artistica riusc\u00ec a esprimersi pubblicando nel 1928 nelle edizioni della Societ\u00e0 poligrafica romana (non si sa se a proprie spese) un volumetto di poesie romanesche intitolato \"Lucciche ar sole\", che riusc\u00ec a far recensire sul quotidiano \"Il Messaggero\", e partecip\u00f2 inoltre alla redazione del giornale dialettale \"Rugantino\"; nello stesso periodo cominci\u00f2 a calcare le scene, prima con la Filodrammatica Tata Giovanni, poi come dicitore in teatro delle sue stesse poesie, come era ancora uso in quegli anni. Nel 1931, a 26 anni, esord\u00ec come macchiettista nei piccoli teatri della capitale e in giro per l'Italia, insieme con la compagnia \"Reginella\", con il nome di \"Fabrizio\", come comico grottesco romano, proponendo caricature dei \"tipi\" caratteristici romani (come il vetturino), il conducente di tram e lo sciatore. Divenuto in breve tempo popolare, costitu\u00ec una propria compagnia che, nel 1937, vide fra le sue file per breve tempo un giovane Alberto Sordi.\nAnni quaranta.\nNel 1942 esord\u00ec come attore cinematografico nel film \"Avanti c'\u00e8 posto...\", diretto da Mario Bonnard al quale seguirono \"Campo de' fiori\" (1943) - sempre di Bonnard - e \"L'ultima carrozzella\" (1943) di Mario Mattoli, nei quali si limit\u00f2 a riproporre le macchiette che aveva gi\u00e0 interpretato a teatro - rispettivamente quelle del bigliettaio, del pescivendolo e del vetturino - accanto ad Anna Magnani, con la quale avr\u00e0 un rapporto conflittuale. In queste tre pellicole vi sono discorsi, battute e situazioni tipici di una Roma oramai sparita; anche il dialetto romanesco usato da Fabrizi \u00e8, per certi versi, figlio di un modo di parlare ormai desueto. Nel film \"L'ultima carrozzella\" girato nell'estate del 1943, in piena seconda guerra mondiale, tra gli attori troviamo alcuni esponenti celebri del dialetto e della canzone romanesca del Novecento, quali Romolo Balzani, Gustavo Cacini e Anita Durante, altra stella ormai tramontata di quel variegato e onesto firmamento di attori che recitavano in vernacolo romanesco.\nDurante l'Anno Santo del 1925, per un certo periodo, lavor\u00f2 davvero come vetturino. Si dice che lo spolverino e il berretto indossati nella pellicola del 1943 fossero gli stessi da lui usati in quella precedente, giovanile esperienza. Anche Federico Fellini, all'epoca ancora giovane e sconosciuto, lo aiuter\u00e0 nella sceneggiatura. Storia diversa, invece, col primo film compiutamente neorealista, \"Roma citt\u00e0 aperta\" (1945) di Roberto Rossellini, dove interpret\u00f2 il ruolo pi\u00f9 significativo ed intenso della sua carriera, ispirato alle figure dei sacerdoti romani don Giuseppe Morosini e don Pietro Pappagallo entrambi fucilati nel 1944, durante l'occupazione nazista della capitale, il primo a Forte Bravetta, il secondo alle Fosse Ardeatine.\nSi dedic\u00f2 anche, in maniera saltuaria, al doppiaggio: sue sono le voci di Giuseppe Varni, il bidello della scuola femminile nel film \"Maddalena... zero in condotta\" (1940) e di Gino Saltamerenda, il netturbino che aiuta Lamberto Maggiorani ed il piccolo Enzo Staiola a cercare la bicicletta rubata, nel mercato di Porta Portese, in \"Ladri di biciclette\" (1948), entrambi diretti da Vittorio De Sica.\nAnni cinquanta e sessanta.\nPer la sua interpretazione nel film \"Prima comunione\" (1950) di Alessandro Blasetti, fu premiato con un Nastro d'argento al migliore attore protagonista. Da quel momento interpret\u00f2 quasi altri settanta film, ottenendo spesso un buon successo, senza disdegnare ruoli drammatici, ma privilegiando sempre ruoli brillanti e comici, nei quali manifest\u00f2 una naturale carica di bonaria umanit\u00e0 che lo accompagner\u00e0 durante tutta la sua carriera. Realizz\u00f2 una serie di film con altri grandi attori del periodo come Tot\u00f2, con il quale recit\u00f2 in \"Guardie e ladri\" (1951), \"Una di quelle\" (1953), \"I tartassati\" (1959), \"Tot\u00f2, Fabrizi e i giovani d'oggi\" (1960), \"Tot\u00f2 contro i quattro\" (1963), e con Peppino De Filippo, con il quale recit\u00f2 in \"Signori, in carrozza!\" (1951), \"Accadde al penitenziario\" (1955) e \"Guardia, guardia scelta, brigadiere e maresciallo\" (1956), divenendo uno dei protagonisti della commedia all'italiana.\nCon Tot\u00f2 era legato da una profonda stima e amicizia e lui stesso afferm\u00f2 che: \"Lavorare con Tot\u00f2 era un piacere, una gioia, un godimento perch\u00e9 oltre ad essere quell'attore che tutti riconosciamo era anche un compagno corretto, un amico fedele e un'anima veramente nobile... Arrivati davanti alla macchina da presa, cominciavamo l'allegro gioco della recitazione prevalentemente estemporanea che per noi era una cosa veramente dilettevole. C'era solamente un inconveniente, che diventando spettatori di noi stessi ci capitava frequentemente di non poter pi\u00f9 andare avanti per il troppo ridere\".\nLavor\u00f2 anche con il grande regista del muto Georg Wilhelm Pabst in due film: \"La voce del silenzio\" (1953) e \"Cose da pazzi\" (1954), dove interpret\u00f2 quello che, sicuramente, resta il ruolo pi\u00f9 particolare della sua carriera: un matto che crede di essere un primario ospedaliero. Tra il 1948 e il 1957 diresse anche nove film, tutti dignitosi, a partire da quello d'esordio, girato in Argentina, \"Emigrantes\" (1948), a \"Benvenuto reverendo!\" (1950), dalla trilogia sulle avventure della famiglia Passaguai, della quale fu anche produttore per la sua Alfa Film XXXVII, al gi\u00e0 citato \"Una di quelle\", dall'episodio \"Marsina stretta\" del film collettivo \"Questa \u00e8 la vita\" (1954), un film collettivo con episodi tratti da opere di Luigi Pirandello, a \"Hanno rubato un tram\" (1954), girato a Bologna con la fotografia del grande Mario Bava, pure questo riemerso nel 2005 in DVD, fino all'accorato e malinconico \"Il maestro...\" (1957), la sua ultima regia.\nSergio Leone afferm\u00f2 che le regie di Fabrizi erano fittizie, in quanto se ne occup\u00f2 personalmente lasciando la firma all'attore romano.\nAnni settanta e ottanta.\nDurante gli anni settanta recit\u00f2 in pochi altri film come \"C'eravamo tanto amati\" (1974), per il quale vinse il suo secondo Nastro d'argento nel 1975 per un ruolo secondario. L'ultimo film fu \"Giovanni Senzapensieri\", girato nel 1986.\nTeatro.\nSul palcoscenico del Teatro Sistina, nella stagione 1962-1963, ottenne un grande successo personale interpretando il ruolo del boia papalino Mastro Titta nella commedia musicale \"Rugantino\" scritta e diretta da Garinei e Giovannini, Massimo Franciosa e Pasquale Festa Campanile. Il grande trionfo fu completato da una memorabile trasferta negli Stati Uniti, a Broadway, dove lo spettacolo registr\u00f2 sempre il \"tutto esaurito\". L'ultima sua apparizione teatrale \u00e8 del 1967, con lo spettacolo \"Yo-Yo Y\u00e8-Ye\" scritto da Dino Verde e Bruno Broccoli. Ritorner\u00e0 ad interpretare Mastro Titta in \"Rugantino\" nell'edizione 1978 della commedia.\nPer il Teatro Verdi (Trieste) nel 1970 fu Zanetto Pesamenole (Donna Pasqua) ne Al cavallino bianco con Tony Renis, Sandro Massimini e Graziella Porta nel Teatro Stabile Politeama Rossetti.\nTelevisione.\nIn televisione esord\u00ec nel 1959, come interprete dello sceneggiato di Leopoldo Cuoco e Gianni Isidori \"La voce nel bicchiere\", diretto da Anton Giulio Majano. Per molto tempo, preso da impegni cinematografici e teatrali, sar\u00e0 questo il suo unico lavoro televisivo, fino al 1971, quando ottenne un altro grande trionfo nel variet\u00e0 del sabato sera \"Speciale per noi\" diretto da Antonello Falqui, accanto ad Ave Ninchi, Paolo Panelli e Bice Valori, che \u00e8 anche l'unica testimonianza visiva rimasta delle sue macchiette teatrali. L'ultima apparizione televisiva avvenne nel corso del \"G. B. Show\", in onda su Raiuno, il 27 agosto 1987, in cui ripropose dal Rugantino \"na donna dentro casa \u00e8 'n antra cosa\".\nVita privata.\nFabrizi, sposato con Beatrice Rocchi, cantante di variet\u00e0 molto nota negli anni venti col nome d'arte di \"Reginella\", dalla quale ebbe due figli gemelli, Massimo (deceduto nel 2016 a 84 anni, proprio come il padre) e Wilma Fabrizi, rimase vedovo nell'estate del 1981. Abitava a Roma in Via Arezzo, nel quartiere Nomentano, nello stesso edificio dell'amica Ave Ninchi. Coltivava l'hobby della gastronomia Sulla pasta e le sue tante e diverse ricette scrisse anche alcune poesie in dialetto romanesco.\nLa morte.\nMuore nella sua abitazione a Roma il 2 aprile del 1990 all'et\u00e0 di 84 anni per un'insufficienza cardiaca; I funerali religiosi, al quale vi parteciparono gente del quartiere e pochi gli attori, registi e anche i politici si celebrarono due giorni dopo nella Basilica di San Lorenzo in Damaso a pochissimi passi da Campo de' Fiori; dopo la cerimonia funebre, il feretro \u00e8 stato tumulato in una cappella al Cimitero Monumentale del Verano; sull'ingresso della cappella \u00e8 ben visibile la scritta \"Aldo Fabrizi\" (con una sola B) mentre all'interno, sulla lapide che copre la bara, oltre alle date di nascita e morte, c'\u00e8 il suo vero nome \"Aldo Fabbrizi\" (con due B) e l'epitaffio voluto da lui stesso: \"\u00abTolto da questo mondo troppo al dente\u00bb\"."}
{"id": "74738", "revid": "1305772", "url": "https://it.wikipedia.org/wiki?curid=74738", "title": "Jeff Buckley", "text": "Figlio del cantautore Tim Buckley, Jeff in vita riscosse grande successo principalmente in Francia e in Australia e poi, dopo il suo decesso avvenuto per annegamento il 29 maggio 1997, in tutto il mondo, tanto che i suoi lavori sono rimasti famosi nel tempo e appaiono regolarmente nelle classifiche delle riviste di settore.\nBiografia.\nI primi anni (1966-1985).\nJeffrey Scott Buckley nacque il 17 novembre del 1966 ad Anaheim, nella contea di Orange, in California, unico figlio del cantante e cantautore Tim Buckley, di origini irlandesi e italiane, e della violoncellista Mary Guibert, di origini panamensi, greche, statunitensi e francesi. Ancor prima della nascita di Jeff Buckley, il padre Tim abbandon\u00f2 la moglie per trasferirsi a New York in cerca di fortuna.\nPer questa ragione Buckley (che incontr\u00f2 il padre solo nella prima infanzia e in occasioni saltuarie) trascorse i primi anni di vita con la madre, il patrigno Ron Moorhead (che verr\u00e0 ricordato dallo stesso Buckley per il suo contributo nella crescita personale e musicale del ragazzo, ad esempio con il regalo del 33 giri Physical Graffiti dei Led Zeppelin) e il fratellastro Corey, con i quali si trasfer\u00ec pi\u00f9 volte in diverse citt\u00e0 dell'Orange County, nella California del Sud. In quegli anni si faceva chiamare Scott \"Scotty\" Moorhead, dal cognome del patrigno, nonostante il suo vero cognome fosse quello del padre biologico.\nDopo la morte di quest'ultimo, avvenuta per overdose nel giugno del 1975, Buckley scelse di usare ufficialmente il nome registrato sul suo certificato di nascita, Jeffrey Scott Buckley, pur continuando ad essere chiamato \"Scotty\" da tutti i componenti della famiglia. Durante l'infanzia e l'adolescenza fu circondato dalla musica, grazie sia alla madre, pianista e violoncellista classica, sia al patrigno, che lo introdusse all'ascolto di artisti quali Led Zeppelin, Queen, Jimi Hendrix, The Who, e Pink Floyd.\nIl primo disco che compr\u00f2 fu \"Physical Graffiti\" dei Led Zeppelin, ed il gruppo hard rock Kiss divenne ben presto uno dei suoi preferiti. Intorno all'et\u00e0 di cinque anni inizi\u00f2 a suonare la chitarra acustica e a 12 anni decise di diventare musicista, ricevendo in dono l'anno successivo la sua prima chitarra elettrica: un'imitazione di colore nero di una Gibson Les Paul. Nel 1984 si diplom\u00f2 alla Loara High School e, durante gli anni dei suoi studi, suon\u00f2 nel gruppo jazz della scuola appassionandosi al progressive rock e a band come i Rush, i Genesis, gli Yes, e a musicisti jazz fusion come il chitarrista Al Di Meola.\nLasci\u00f2 poi il paese natale per andare a vivere da solo a Hollywood, iscrivendosi al \"Guitar Institute of Technology\" e completando il corso di studi, della durata di un anno, all'et\u00e0 di 19 anni, nel 1985. In un'intervista alla rivista \"Rolling Stone\" defin\u00ec quell'istituto con l'espressione \u00abthe biggest waste of time\u00bb, ovvero \u00abla pi\u00f9 grande perdita di tempo\u00bb. In un'intervista successiva, rilasciata a \"Double Take Magazine\", dichiar\u00f2 per\u00f2 di aver apprezzato lo studio della teoria musicale condotto al \"Guitar Institute of Technology\":\nGli esordi (1986-1993).\nTra il 1986 e il 1990 lavor\u00f2 in un hotel a Los Angeles e suon\u00f2 la chitarra nel circuito musicale locale, cimentandosi in generi quali il jazz, il rock e l'heavy metal. Nello stesso periodo, si esib\u00ec in tour con il musicista reggae Shinehead e partecip\u00f2 come voce d'accompagnamento ad alcune sessioni funk e R&amp;B, collaborando con il produttore Michael J. Clouse. Nel febbraio 1990, si trasfer\u00ec a New York, trovando per\u00f2 poche occasioni di esibirsi. Tuttavia in questa citt\u00e0 fu introdotto al Qawwali, la musica devozionale del Pakistan, e all'artista Nusrat Fateh Ali Khan, di cui divenne presto un grande estimatore.\nIn quegli anni, Buckley si interess\u00f2 anche al musicista blues Robert Johnson e alla band hardcore punk Bad Brains. A settembre dello stesso anno, si trasfer\u00ec a Los Angeles perch\u00e9 l'ex manager di suo padre, Herb Cohen, si era offerto di aiutarlo a registrare la sua prima demo di brani originali. Buckley complet\u00f2 cos\u00ec \"Babylon Dungeon Sessions\", una cassetta contenente le quattro canzoni \"Eternal Life\", \"Unforgiven\" (divenuta poi \"Last Goodbye\"), \"Strawberry Street\" e \"Radio\". Nei primi mesi dell'anno seguente, Buckley torn\u00f2 a New York per fare il suo debutto pubblico durante un concerto-tributo a suo padre denominato \"Greetings from Tim Buckley\".\nL'evento, organizzato da Hal Willner, ebbe luogo nella chiesa di St. Ann di Brooklyn il 26 aprile 1991. Accompagnato dal chitarrista Gary Lucas, Buckley suon\u00f2 \"I Never Asked To Be Your Mountain\", un brano del padre, dedicato originariamente proprio a lui e alla moglie. Buckley interpret\u00f2 inoltre \"Sefronia \u2013 The King's Chain\", \"Phantasmagoria in Two\" e concluse con \"Once I Was\", cantando il finale a cappella a causa della rottura di una corda della chitarra. Con questa performance, prese le distanze dalla memoria della carriera del padre. Spieg\u00f2 a \"Rolling Stone\":\nIl concerto si rivel\u00f2, poi, il primo passo verso il mondo della musica. Nei seguenti viaggi a New York, inizi\u00f2 a comporre assieme a Lucas diversi brani, tra cui \"Grace\" e \"Mojo Pin\", e sul finire del 1991 inizi\u00f2 a suonare nella band di questo, i Gods and Monsters. Si trasfer\u00ec definitivamente a New York, vivendo nella Lower East Side. Il giorno dopo il debutto ufficiale dei Gods and Monsters, nel marzo 1992, abbandon\u00f2 la band.\nInizi\u00f2 ad esibirsi come solista in diversi locali di Manhattan, ma il Sin-\u00e9 e l'East Village divennero i suoi palchi principali. Apparve per la prima volta nel piccolo locale irlandese nell'aprile 1992, e da quel giorno continu\u00f2 ad esibirvisi regolarmente ogni luned\u00ec. Il suo repertorio spaziava dal folk al rock, dall'R&amp;B al blues e al jazz. Si appassion\u00f2 a cantanti come Nina Simone, Billie Holiday, Van Morrison e Judy Garland. Suon\u00f2 cover di Led Zeppelin, Nusrat Fateh Ali Khan, Bob Dylan, \u00c9dith Piaf, Elton John, The Smiths, Bad Brains, Leonard Cohen, Robert Johnson e Siouxsie Sioux.\nInterpretava anche i suoi brani presenti in \"Babylon Dungeon Sessions\", oltre a quelli appena scritti con Lucas. Si fece cos\u00ec notare da diversi manager di case discografiche tra cui Clive Davis. Nell'estate del 1992, fu contattato dalla Columbia Records, con cui firm\u00f2 in ottobre. Tra il luglio e l'agosto del 1993 registr\u00f2 il suo primo EP, che venne pubblicato il 23 ottobre 1993 con il titolo \"Live at Sin-\u00e9\" e che contiene quattro pezzi, tra cui una cover di \"The Way Young Lovers Do\" di Van Morrison.\n\"Grace\" (1993-1994).\nA met\u00e0 1993, inizi\u00f2 a lavorare al disco d'esordio assieme a Andy Wallace. Ingaggi\u00f2 la band, composta dal bassista Mick Grondahl e dal batterista Matt Johnson. A settembre, cominciarono le registrazioni presso i Bearsville Studios di Woodstock. Furono presenti anche Lucas, che suon\u00f2 alcune parti di chitarra, e il musicista jazz Karl Berger, che scrisse gli arrangiamenti. In seguito, fece ritorno a Manhattan per altre sessioni di registrazione, spostandosi poi nel New Jersey dove lavor\u00f2 sulle parti vocali e aggiunse consistenza ad alcune canzoni.\nNel gennaio del 1994, part\u00ec per il suo primo tour solista nel Nord America per supportare l'uscita di \"Live at Sin-\u00e9\", seguito, a marzo, da un tour in Europa. Tornato in patria, invit\u00f2 il chitarrista Michael Tighe a unirsi alla band, dalla cui collaborazione nacque il brano \"So Real\", poi aggiunto all'album. In giugno, part\u00ec per il primo tour accompagnato dalla band denominato \"Peyote Radio Theatre Tour\", che dur\u00f2 fino ad agosto a supporto di artisti tra cui Chrissie Hynde dei The Pretenders, Chris Cornell dei Soundgarden e The Edge degli U2.\n\"Grace\" fu pubblicato il 23 agosto 1994. Oltre a 7 pezzi inediti, l'album includeva 3 cover: \"Lilac Wine\", basata sulla versione di Nina Simone, \"Corpus Christi Carol\" di Benjamin Britten, e \"Hallelujah\" di Leonard Cohen, che gli port\u00f2 il successo per via de \"l'eccellente interpretazione\", come la defin\u00ec il \"TIME\" e inclusa da \"Rolling Stone's\" nella lista \"500 Greatest Songs of All Time\". I pareri dei critici furono entusiasti: il \"The Sydney Morning Herald\" defin\u00ec il disco un \"capolavoro romantico\" e un \"essenziale lavoro definitivo\". Divenne disco d'oro in Francia e in Australia, e successivamente disco d'oro negli Stati Uniti, oltre che ancora disco di platino per sei volte in Australia nel 2006. \"Grace\" ottenne, anche, apprezzamenti da musicisti celebri, tra cui Jimmy Page, che defin\u00ec \"Grace\" e Robert Plant che si espresse in modo analogo. Altri commenti giunsero da Bob Dylan, che defin\u00ec Buckley e da David Bowie che, in un'intervista per \"Village Voice\", defin\u00ec \"Grace\" come uno dei dieci dischi che avrebbe voluto portare con s\u00e9 su un'isola deserta. Venne, poi, incluso nella classifica di \"Rolling Stone\" \"500 Greatest Albums of All Time\" del 2003 alla posizione numero 303.\nIl tour (1994-1996).\nBuckley trascorse gran parte dell'anno seguente suonando in tour per molti Paesi, dall'Australia al Regno Unito (al Glastonbury Festival e al Meltdown Festival nel 1995, nel quale cant\u00f2 il brano di Henry Purcell \"Dido's Lament\" su invito di Elvis Costello), all'Irlanda, per poi toccare la Scandinavia e in settembre la Germania. La serie di concerti europea fin\u00ec il 22 settembre a Parigi, e il tour ebbe termine il 24 settembre con un concerto a New York. Il 19 ottobre inizi\u00f2 un tour in Canada e Stati Uniti, che tocc\u00f2 sia la East Coast che la West Coast, oltre agli Stati centrali, ed ebbe termine il 18 dicembre nel New Jersey.\nDopo un mese di sosta, part\u00ec per un secondo tour europeo, iniziando da Dublino, per passare, poi, per Londra e Parigi. A gennaio, part\u00ec per il suo primo tour in Giappone. Torn\u00f2 in Europa il 6 febbraio 1995 prima di tornare in America il 6 marzo. Si esib\u00ec, peraltro, in un teatro del diciannovesimo secolo francese, il Bataclan, dove venne registrato e pubblicato nel EP \"Live from the Bataclan\". Anche una performance del 25 febbraio a Rotterdam venne pubblicata nel EP \"So Real\".\nL'unica tappa italiana del tour europeo fu al Vidia Club di Cesena, il 17 febbraio 1995.\nAd aprile ricominci\u00f2 il tour, con concerti in America e in Canada, esibendosi al Metro di Chicago, dove venne filmato e pubblicato nel \"Live in Chicago\". Inoltre, il 4 giugno suon\u00f2 ai Sony Music Studios. Il tour prosegu\u00ec in Europa tra il 20 giugno e il 18 luglio. Si esib\u00ec nel teatro di \u00c9dith Piaf, suo idolo, L'Olympia, durante il \"Festival de la Musique Sacr\u00e9e\", in cui suon\u00f2 \"What Will You Say\" in duetto con Alim Qasimov, un cantante dell'Azerbaigian. L'esibizione venne pubblicata nel 2001 nel \"Live a L'Olympia\".\nIl \"Mystery White Boy\" tour australiano, con concerti sia a Sydney che a Melbourne, inizi\u00f2 il 28 agosto e si concluse il 6 settembre, con esibizioni registrate e poi pubblicate nel disco live \"Mystery White Boy\". La serie di concerti si rivel\u00f2 un grande successo, tanto che l'album \"Grace\" che divenne disco d'oro in Australia, vendendo oltre 35,000 copie. Il management di Buckley decise allora di prolungare gli show con nuove date australiane e altre in Nuova Zelanda nel mese di febbraio. Buckley si esib\u00ec solista al Sin-\u00e9 e all'evento Mercury Lounge di New York. Trascorse, poi, gran parte di febbraio impegnato nell\"'Hard Luck Tour\" in Australia e Nuova Zelanda. Il 1\u00ba marzo 1996 Johnson si esib\u00ec per l'ultima volta con Buckley, date le tensioni che si erano create all'interno della band.\nVista la fuoriuscita del batterista, non suon\u00f2 concerti fino al 12 febbraio 1997. A causa della stanchezza dovuta al continuo viaggiare, trascorse gran parte dell'anno lontano dai palcoscenici, anche se tra il 2 maggio e il 5 maggio si esib\u00ec come bassista con i Mind Science of the Mind, gruppo dell'amico Nathan Larson. Nel dicembre del 1996, torn\u00f2 ad esibirsi live nel \"Phantom solo tour\", prediligendo i piccoli caf\u00e9 del New England nei quali si esibva con nomi fittizi come The Crackrobats, Possessed by Elves, Father Demo, Smackrobiotic, The Halfspeeds, Crit-Club, Topless America, Martha &amp; the Nicotines e A Puppet Show Named Julio. Come giustificazione, scrisse un post sul suo sito internet dicendo:\n\"Sketches for My Sweetheart the Drunk\" (1997).\nTerminati i tour, Jeff inizi\u00f2 a comporre diversi brani per un nuovo album. Aveva nel frattempo collaborato con la cantautrice americana Patti Smith per l'album \"Gone Again\" e aveva incontrato Tom Verlaine, esprimendogli il desiderio di poter produrre il suo nuovo disco. A met\u00e0 del 1996, iniziarono le prime sessioni di registrazione in uno studio di Manhattan con Verlaine. Eric Eidel era stato ingaggiato come batterista ma rimase in gruppo solo per tre sessioni, dopo le quali fu assunto Parker Kindred.\nIn questi mesi, incontr\u00f2 Inger Lorre dei The Nymphs, con la quale strinse una salda amicizia, coronata da una collaborazione sulla traccia \"\" per un album tributo a Jack Kerouac. Inoltre, dopo che il chitarrista di Lorre lasci\u00f2 il suo gruppo, Buckley si offr\u00ec di sostituirlo, rimanendo talmente colpito dal brano \"Yard of Blonde Girls\" da decidere di farne una cover. Una nuova sessione di registrazione si svolse a Manhattan agli inizi del 1997, ma fu accantonata perch\u00e9 n\u00e9 lui n\u00e9 la band la trovarono abbastanza soddisfacente.\nIl 4 febbraio 1997, si esib\u00ec durante le celebrazioni per il decimo anniversario del Knitting Factory, suonando una selezione di brani che comprendeva \"Jewel Box\", \"Morning Theft\", \"Everybody Here Wants You\", \"The Sky is a Landfill\" e \"Yard of Blonde Girls\". Lou Reed, che era tra i presenti al concerto, espresse in quell'occasione un interessamento a lavorare con Jeff.\nLa band si esib\u00ec per la prima volta con Parker Kindred, il nuovo batterista, all'Arlene's Grocery di New York il 9 febbraio, in un set che vide presentare numerosi brani che poi sarebbero apparsi sull'album postumo \"Sketches for My Sweetheart the Drunk\". A fine mese, registr\u00f2 una lettura del poema di Edgar Allan Poe \"Ulalume\" per l'album \"Closed on Account of Rabies\". Si trasfer\u00ec, quindi, a Memphis, nel Tennessee.\nBuckley decise che le sessioni sarebbero proseguite agli Easley McCain Recording di Memphis, come suggeritogli dall'amico Dave Shouse dei Grifters. Dal 12 febbraio al 26 maggio 1997, suon\u00f2 nel \"Barristers\"', un bar di Memphis, sperimentando in anteprima i brani inediti. Dopo nuove registrazioni con scarsi risultati, a met\u00e0 febbraio, licenzi\u00f2 Verlaine da produttore, reingaggiando Andy Wallace. Registr\u00f2 altre versioni dei brani completati, inviando i nastri a New York alla band, che li ascolt\u00f2 con grande entusiasmo. Queste registrazioni apparirono nel primo disco di \"Sketches for My Sweetheart the Drunk\". Invit\u00f2 quindi la band a raggiungerlo a Memphis per le sessioni del 29 maggio.\nLa morte (1997).\nLa sera del 29 maggio 1997 all'et\u00e0 di trent'anni, mentre, a bordo di un furgone guidato dal suo roadie Keith Foti, si stava dirigendo presso gli studi di registrazione, passando lungo le rive del Wolf River, un affluente del Mississippi, chiese all'autista di fermarsi, avendo voglia di fare un bagno. Gi\u00e0 in precedenza aveva nuotato in quelle acque, quindi si immerse nel fiume tenendo, per\u00f2, addosso i vestiti e gli stivali, arrivando fino ai piloni del ponte dell'autostrada (canticchiando il ritornello di \"Whole Lotta Love\" dei Led Zeppelin), nello stesso momento in cui stava transitando un battello che probabilmente cre\u00f2 un gorgo che lo risucchi\u00f2. Il cantante scomparve dalla vista di Keith Foti, che chiam\u00f2 la polizia che, pur avendo ordinato un dragaggio della zona, non trov\u00f2 nulla.\nIl corpo fu trovato solo il mattino del 4 giugno, avvistato da un passeggero del traghetto \"American Queen\", impigliato tra i rami di un albero sotto il ponte di \"Beale Street\", la via pi\u00f9 importante di Memphis. Gene Bowen (tour manager di Buckley) riconobbe il corpo da un piercing all'ombelico e dalla maglietta indossata. L'autopsia non rilev\u00f2 tracce di alcol etilico o di droghe; il caso venne archiviato come incidente. Un comunicato ufficiale dalla madre, diceva:\nIl funerale si celebr\u00f2 il 1\u00ba agosto 1997, nella chiesa di Saint Ann a Brooklyn, nello stesso luogo dove era iniziata la sua carriera durante il \"Tim Buckley Tribute\".\nPoco dopo la sua morte, Bono ebbe a dire\nDopo la morte (1998-oggi).\nDopo la morte, vennero pubblicati diversi album postumi come \"Mystery White Boy\", \"Live a l'Olympia\", \"Live at Sin-\u00e9 (Legacy Edition)\" e \"Grace Around the World\", oltre che, naturalmente, l'inconcluso \"Sketches for My Sweetheart the Drunk\". Buckley \u00e8 oggetto di un vero e proprio culto da parte dei fans, che vedono in lui la figura dell'artista maledetto e misterioso, un po' come era stato fatto con Jim Morrison o Kurt Cobain.\nNel novembre del 2015 viene annunciata l'uscita della compilation \"You and I\" contenente cover di Bob Dylan, The Smiths, Sly and The Family Stone e materiale inedito registrato nel febbraio del 1993.\nEquipaggiamento.\nBuckley utilizz\u00f2 molte chitarre, ma principalmente fece uso di una Fender Telecaster del 1983 e di una Rickenbacker 360/12. Principalmente cantante e chitarrista, suon\u00f2 tuttavia anche altri strumenti tra cui bassi, dobro, mandolini, armonica a bocca, organi, dulcimer, tabla e esraj."}
{"id": "74743", "revid": "1597", "url": "https://it.wikipedia.org/wiki?curid=74743", "title": "CLOCK", "text": ""}
{"id": "74748", "revid": "122925185", "url": "https://it.wikipedia.org/wiki?curid=74748", "title": "Interrupt", "text": "Un interrupt, in informatica, \u00e8 un segnale asincrono che indica il \"bisogno di attenzione\" da parte di una periferica finalizzata ad una particolare richiesta di servizio, un evento sincrono che consente l'interruzione di un processo qualora si verifichino determinate condizioni (gestione dei processi) oppure pi\u00f9 in generale una particolare richiesta al sistema operativo da parte di un processo in esecuzione.\nTipologie.\nCi sono due tipi di interrupt:\nUso degli interrupt.\nGli interrupt vengono utilizzati principalmente quando:\nGestione degli interrupt.\nNel momento in cui il processore riceve una richiesta di interrupt, vi \u00e8 l'esigenza di determinare quale sia il dispositivo ad averla generata. Vi sono tre sistemi principali per farlo:\nNelle linee di interrupt multiple ad ogni dispositivo \u00e8 associato un proprio piedino del microprocessore per la gestione degli interrupt. Questo sistema \u00e8 impraticabile per la gestione degli interrupt di numerosi dispositivi ma pu\u00f2 essere utilizzato in tecnologie special purpose.\nLa scansione degli interrupt consiste nell'effettuare una scansione dei dispositivi, interrogando ognuno per un'eventuale conferma della richiesta di interrupt inviata. Quando il dispositivo che ha generato l'interrupt viene interrogato, invier\u00e0 una conferma al processore e quest'ultimo avvier\u00e0 la ISR relativa. Impostando la sequenza della scansione \u00e8 possibile impostare la priorit\u00e0.\nLa vettorizzazione fa uso di un circuito integrato detto Programmable Interrupt Controller che ha in ingresso un certo numero di linee di \"interrupt request\" (IRQ), usate dai dispositivi per richiedere un'interruzione. Quando riceve una richiesta, il PIC si occupa di inviare a sua volta una richiesta di interrupt al processore e, dopo che quest'ultimo ha confermato la richiesta (cosa che potrebbe non avvenire se gli interrupt fossero disabilitati), deposita nel bus dati l'indice del \"vettore\" di interrupt relativo all'indirizzo della ISR che gestisce l'interazione con il dispositivo. I vettori sono contenuti in una tabella situata ad una determinata locazione in memoria, predefinita o meno, e chiamata\"interrupt vector table\" (\"Interrupt Descriptor Table\" per 8086 e IA-32). Ogni vettore contiene i dati che permettono al processore di determinare l'indirizzo in memoria della ISR relativa al dispositivo che ha generato l'interrupt, e di gestire quindi l'operazione di I/O richiesta."}
{"id": "74750", "revid": "125983230", "url": "https://it.wikipedia.org/wiki?curid=74750", "title": "Arabia Saudita", "text": "LArabia Saudita (, \"al-Su\u02bf\u016bdiyya\" o \"al-Sa\u02bf\u016bdiyya\"), ufficialmente conosciuta come Regno dell'Arabia Saudita (), \u00e8 il pi\u00f9 grande Stato arabo dell'Asia occidentale per superficie (circa 2,15 milioni di km\u00b2, che costituiscono la maggior parte della Penisola arabica) e il pi\u00f9 grande del mondo arabo dopo l'Algeria. La popolazione ammonta a oltre 34 milioni di abitanti e il paese si pone al terzo posto a livello mondiale per numero di immigrati ricevuti sul proprio territorio (2020). Confina con la Giordania e l'Iraq a nord, il Kuwait a nord-est, il Qatar e gli Emirati Arabi Uniti a est, l'Oman a sudest, lo Yemen a sud, il mar Rosso a ovest e il Golfo Persico a est.\nIl Regno dell'Arabia Saudita \u00e8 stato fondato nel 1932 da \u02bfAbd al-\u02bfAz\u012bz b. Sa\u02bf\u016bd (noto per la maggior parte del suo regno come Ibn Sa\u02bf\u016bd), anche se le conquiste che infine hanno portato alla creazione del Regno presero l'avvio nel 1902 quando egli conquist\u00f2 Riad, la sede ancestrale della sua famiglia, la dinastia saudita, denominata in arabo \"\u0100l Sa\u02bf\u016bd\". Sin dalla sua nascita il governo dell'Arabia Saudita \u00e8 una monarchia assoluta e segue le linee guida islamiche in materia di successione. L'Arabia Saudita \u00e8 il luogo di nascita dell'Islam e il regno \u00e8 talvolta chiamato \"la terra delle due sacre moschee\" in riferimento all'al-Masjid al-\u1e24aram (di Mecca) e all'al-Masjid al-Nabaw\u012b (di Medina), i due santuari pi\u00f9 sacri dell'Islam.\nL'Arabia Saudita \u00e8 il secondo Stato al mondo per riserve di petrolio, subito dopo il Venezuela, dato aggiornato al 2019. Il petrolio rappresenta pi\u00f9 del 95% delle esportazioni e il 70% delle entrate del governo, anche se la quota di economia non petrolifera \u00e8 andata recentemente in crescendo. Questo ha facilitato la trasformazione di un regno desertico sottosviluppato in una delle nazioni pi\u00f9 ricche del mondo. Vasti proventi del petrolio hanno permesso una rapida modernizzazione, come ad esempio la creazione di uno Stato sociale. Ha inoltre la sesta pi\u00f9 grande riserva di gas naturale al mondo. L'Arabia Saudita \u00e8 uno dei due soli Stati sovrani, insieme alla Citt\u00e0 del Vaticano, a non avere un parlamento.\nStoria.\nLa penisola arabica, specialmente le regioni meridionali yemenite, \u00e8 considerata una delle quindici aree del pianeta in cui si \u00e8 organizzata la societ\u00e0 umana ed \u00e8 per questo motivo che la zona \u00e8 definita \"culla dell'umanit\u00e0\".\nUn'entit\u00e0 statale saudita nacque nell'Arabia centrale circa nel 1750 quando l'emiro del Najd, Mu\u1e25ammad ibn Sa\u02bf\u016bd, un\u00ec le sue forze sotto la spinta ideale fornita da un riformatore islamico hanbalita, Mu\u1e25ammad ibn \u02bfAbd al-Wahh\u0101b, con lo scopo di creare una nuova realt\u00e0 politica e statuale. Nei centocinquanta anni successivi, le fortune della famiglia degli \u0100l Sa\u02bf\u016bd sono cresciute e decadute molte volte, poich\u00e9 la famiglia contendeva il potere e il territorio sulla penisola araba all'Egitto, all'Impero ottomano e ad altre famiglie arabe. Il moderno Stato della famiglia Sa\u02bf\u016bd (\"\u0100l Sa\u02bf\u016bd\") fu fondato dal re \u02bfAbd al-\u02bfAz\u012bz \u0100l Sa\u02bf\u016bd (spesso noto internazionalmente come Abdul Aziz Ibn Saud).\nNel 1902 \u02bfAbd al-\u02bfAz\u012bz \u0100l Sa\u02bf\u016bd conquist\u00f2 la citt\u00e0 di Riad, la capitale ancestrale della dinastia degli \u0100l Sa\u02bf\u016bd, sottraendola alla famiglia rivale degli \u0100l Rash\u012bd. Successivamente \u02bfAbd al-\u02bfAz\u012bz sottomise al-Hasa, la provincia di al-Qa\u1e6d\u012bf, il resto del Najd e la regione del \u1e24ij\u0101z fra il 1913 e il 1926.\nL'8 gennaio 1926 \u02bfAbd al-\u02bfAz\u012bz \u0100l Sa\u02bf\u016bd divent\u00f2 il re del \u1e24ij\u0101z, strappato al re hascemita \u02bfAl\u012b b. al-Husayn, figlio dello \"Shar\u012bf\" della Mecca, al-\u1e24usayn b. \u02bfAl\u012b, che aveva proclamato nel corso della prima guerra mondiale la rivolta araba contro l'Impero ottomano e che era stato compensato con l'attribuzione ai suoi figli di varie entit\u00e0 arabe erette a monarchia (Emirato di Transgiordania, Regno d'Iraq e Regno del \u1e24ij\u0101z).\nIl 29 gennaio 1927, \u02bfAbd al-\u02bfAz\u012bz \u0100l Sa\u02bf\u016bd assunse il titolo di re del Najd (il suo titolo precedente era sultano). Dal trattato di Gedda, firmato il 20 maggio 1927, la Gran Bretagna riconobbe l'indipendenza del regno di \u02bfAbd al-\u02bfAz\u012bz (allora conosciuto come \"regno di Hij\u0101z e Najd\"). Il 23 settembre 1932 queste regioni furono unificate sotto la dizione di Regno di Arabia Saudita (\"al-Mamlakat al-\u02bfarabiyya al-sa\u02bf\u016bdiyya\").\nLa scoperta del petrolio nel marzo del 1938 ha trasformato economicamente lo Stato e ha dato al regno l'autorevolezza di cui gode, malgrado la struttura integralista delle sue istituzioni giuridiche e sociali (l'Arabia Saudita \u00e8 ufficialmente wahhabita) e il suo gigantesco finanziamento per l'edificazione, nel mondo islamico e no, di moschee e centri culturali di orientamento fondamentalista e di partiti e movimenti politici che al Wahhabismo direttamente o indirettamente si richiamano (il caso pi\u00f9 vistoso \u00e8 la fratellanza musulmana). Nel contempo la propria ricchezza le ha consentito di mantenere strette relazioni con le molte nazioni occidentali che comprano il suo petrolio e, in particolare, con gli Stati Uniti d'America, alla cui politica estera il regno \u00e8 da sempre fedelmente allineato.\nGeografia.\nIl Regno dell'Arabia Saudita occupa circa l'80% della Penisola araba. Nel 2000, l'Arabia Saudita e lo Yemen firmarono un accordo ponendo termine alle controversie sulla linea di confine. Tuttavia, per buona parte, i confini meridionali dello Stato, rispettivamente con Emirati Arabi Uniti e Oman, non sono precisamente definiti, e pertanto la dimensione esatta del paese resta sconosciuta. Il governo saudita la stima in 2.149.690\u00a0km\u00b2. Altre stime variano tra 1.960.582\u00a0km\u00b2 e 2.240.000\u00a0km\u00b2. L'Arabia Saudita \u00e8 convenzionalmente indicata come il 13\u00ba Stato pi\u00f9 grande del mondo.\nLa geografia dell'Arabia Saudita \u00e8 variegata: dal deserto umido della Tihama, posto al livello del mar Rosso, ci si innalza lungo la catena montuosa del Jabal al-Hijaz, che a ovest taglia in lunghezza la penisola. Oltre questa catena si trova l'altopiano del Najd, che si estende nella parte centrale del paese. La regione sud-occidentale di Asir presenta montagne che raggiungono i 3.000 metri sul livello del mare e possiede il clima pi\u00f9 fresco e il paesaggio pi\u00f9 verde del paese, attirando nei mesi estivi molti sauditi in localit\u00e0 come Abha. L'est \u00e8 principalmente una pianura rocciosa o sabbiosa che si estende fino alle rive del golfo Persico. Lungo i confini meridionali si trova il deserto del Rub\u02bf al-Kh\u0101l\u012b.\nPer lo pi\u00f9 disabitata, la gran parte della massa continentale dello Stato \u00e8 costituita da deserti con un clima semi-arido. Meno del due per cento della superficie totale del paese \u00e8 adatta alle coltivazioni. I centri abitati principali si trovano lungo le coste o in prossimit\u00e0 delle oasi interne come Hufuf e Burayda. L'Arabia Saudita non ha fiumi o laghi permanenti per tutto l'anno; tuttavia la sua linea di costa si estende per 2.640\u00a0km.\nClima.\nIl clima \u00e8 tendenzialmente secco, nelle zone pi\u00f9 interne propriamente desertico e presenta grandi sbalzi di temperature. Il regime delle precipitazioni rende il paese arido o semi-arido, con terreno principalmente stepposo e talora a prevalenza sabbiosa. Nella maggior parte del regno la vegetazione \u00e8 spontanea e arbustiva. La zona costiera del mar Rosso, specialmente la barriera corallina, ha una fauna marina molto ricca. D'estate la temperatura pu\u00f2 raggiungere i 50 gradi, d'inverno \u00e8 mite con temporali vicino al canale dell'Egitto.\nSociet\u00e0.\nLa popolazione saudita nel 2006 \u00e8 stimata in circa 27,02 milioni di abitanti, includendo circa 6,4 milioni di stranieri residenti. Il tasso di natalit\u00e0 \u00e8 di 29,74 nascite per 1.000 abitanti; il tasso di mortalit\u00e0 \u00e8 di soli 2,66 morti ogni 1.000 abitanti.\nFino agli anni sessanta, la maggior parte della popolazione era nomade o semi-nomade. A causa del rapido sviluppo economico e urbano, pi\u00f9 del 95% della popolazione ora \u00e8 sedentarizzato. All'inizio degli anni novanta la distribuzione della popolazione variava notevolmente fra le citt\u00e0 delle zone costiere a est e a ovest del paese, le oasi interne densamente abitate e la maggioranza delle aree interne desertiche quasi totalmente disabitate. Alcune oasi hanno una densit\u00e0 di popolazione di pi\u00f9 di 1.000 abitanti per chilometro quadrato.\nEtnie.\nLa maggior parte dei sauditi \u00e8 di etnia araba. Alcuni hanno un'origine etnica mista e sono discendenti di turchi, iraniani, indonesiani, indiani, africani e di altre etnie, la maggioranza delle quali immigr\u00f2 come pellegrina del \u1e25ajj, fissando la propria residenza nella regione del \u1e24ij\u0101z, lungo il litorale del mar Rosso. Molti arabi dei paesi vicini lavorano nel regno saudita. Ci sono inoltre numerosi asiatici, immigrati per lavoro principalmente dall'India, dal Pakistan, dal Bangladesh, dall'Indonesia e dalle Filippine. I filippini in particolare rappresentano il maggior gruppo etnico straniero, con oltre un milione di immigrati. Gli occidentali sono meno di 500.000 in tutta l'Arabia Saudita.\nReligione.\nLa religione ufficiale del regno arabo saudita \u00e8 l'islam sunnita, nella sua versione giuridico-teologica del wahhabismo neo-hanbalita. Poich\u00e9 solo i musulmani possono ottenere la cittadinanza saudita, la quasi totalit\u00e0 dei cittadini \u00e8 musulmana. Accanto alla maggioranza sunnita, vi \u00e8 poi una consistente minoranza sciita, concentrata nella parte orientale del Paese, sulla costa del Golfo Persico. Si stima che gli sciiti siano circa il 15% della popolazione. La composizione religiosa dei cittadini dell'Arabia Saudita non riflette quella della sua popolazione nel complesso: vi \u00e8 infatti un alto numero di immigrati privi della nazionalit\u00e0 saudita, pari a circa un terzo della popolazione totale residente. Fra questi vi sono molti filippini (popolazione per lo pi\u00f9 cattolica) e indiani (prevalentemente ind\u00f9), ma, a causa delle forti limitazioni alla libert\u00e0 religiosa, non ci sono dati ufficiali sulle loro fedi. La libert\u00e0 religiosa \u00e8 molto limitata. \u00c8 impossibile per i non musulmani edificare luoghi per i loro culti, mentre sono generalmente tollerate le cerimonie religiose in privato. Inoltre, l'ordinamento prevede la pena di morte per apostasia.\nLa famiglia Sa\u02bf\u016bd e quella di \u02bfAbd al-Wahh\u0101b, grazie a una precisa politica matrimoniale, hanno finito per imparentarsi pi\u00f9 volte nel corso degli anni, e fino a oggi in Arabia Saudita il ministro degli Affari Religiosi \u00e8 sempre un membro della famiglia \u0100l al-Shaykh (cio\u00e8 un discendente di Mu\u1e25ammad b. \u02bfAbd al-Wahh\u0101b).\nL'islam in Arabia Saudita.\nIl wahhabismo di Stato in Arabia Saudita comporta una serie di misure ufficiali, miranti a garantire la rigorosa osservanza delle prescrizioni giuridiche e sociali islamiche degli abitanti del regno, musulmani o meno che siano. Il fatto pi\u00f9 appariscente \u00e8 la separazione esistente a livello pubblico e privato dell'elemento femminile, inserito a pieno titolo in ambito educativo e lavorativo nel tessuto istituzionale, ma tenuto a una rigida separazione dall'elemento maschile e a una sorveglianza da parte parentale. Una donna fino al 2018 non poteva guidare un'autovettura, e tuttora non pu\u00f2 fare acquisti da sola qualora le manchi un accompagnamento da parte di un componente della sua famiglia con cui sia illecito contrarre matrimonio.\nUn altro fatto che spesso suscita reazioni negative e polemiche nell'ambito del mondo occidentale \u00e8 la mancanza di edifici di culto non islamici (sinagoghe, chiese, templi di varia natura religiosa), salvo quanto \u00e8 garantito all'interno delle strutture dell'Aramco (la societ\u00e0 petrolifera statale). La norma non deriva da una rigorosa prescrizione coranica, bens\u00ec dal preteso decreto emesso dal secondo califfo \u02bfUmar b. al-Kha\u1e6d\u1e6d\u0101b (\"reg.\" 634-644), che stabil\u00ec la sacert\u00e0 dell'intera \"Jaz\u012brat al-\u02bfArab\" (penisola araba) come estensione del principio di sacralit\u00e0 (\"\u1e25aram\") garantita al territorio della Mecca. \u00c8 per\u00f2 dubbio che una tale disposizione fosse applicata totalmente, visto che esistono testimonianze storiche certe sulla presenza di non musulmani nella stessa capitale islamica di Medina; lo stesso schiavo che pugnal\u00f2 a morte il califfo si disse fosse cristiano o persiano (zoroastriano).\nL'islamicit\u00e0 del regno trova una sua appariscente sottolineatura nell'istituzione dei \"mutaww\u012bn\", incorporati nel servizio civile della burocrazia saudita fin dagli anni ottanta. Con maniere talora assai spicce e ricorrendo talvolta anche a repressioni di tipo fisico, essi sono incaricati ufficialmente di sorvegliare che siano osservati alcuni precetti islamici di natura tanto giuridica quanto sociale, quali l'osservanza dell'obbligo delle cinque preghiere giornaliere (\"\u1e63al\u0101t\") da parte dei musulmani e la loro astinenza da cibo, bevande e fumo nel corso delle fasi diurne del mese di ramadan.\nI \"mutaww\u012bn\", definiti come \"commissari per la propagazione delle virt\u00f9 e la prevenzione del vizio\" (esiste in proposito un ministero statale con tale nome), o \"commissari per la pubblica morale\", sono anche responsabili del controllo della chiusura degli esercizi commerciali nel corso dei \"momenti di elezione\" (\"awq\u0101t\") delle preghiere obbligatorie e vigilano che un abbigliamento consono per modestia sia usato in pubblico. Le donne straniere subiscono pressioni crescenti perch\u00e9 indossino abiti che coprano braccia e gambe, e misure repressive possono essere adottate verso persone di ambo i sessi per il fatto di viaggiare insieme in autovettura.\nLingue.\nLa lingua araba \u00e8 la lingua ufficiale del governo. L'inglese, la lingua usata negli affari, \u00e8 molto diffuso nelle citt\u00e0.\nOrdinamento dello Stato.\nIl nome ufficiale dello Stato \u00e8 \"Regno di Arabia Saudita\" (in arabo \u0627\u0644\u0645\u0645\u0644\u0643\u0629 \u0627\u0644\u0639\u0631\u0628\u064a\u0629 \u0627\u0644\u0633\u0639\u0648\u062f\u064a\u0629, \"al-Mamlaka al-\u02bfArabiyya al-Su\u02bf\u016bdiyya\") e la sua forma di governo \u00e8 la monarchia assoluta. Il paese \u00e8 sprovvisto di parlamento e nel suo ambito non esistono partiti politici: le uniche consultazioni elettorali si celebrano a livello locale dal 2005 in poi. \u00c8 il paese islamico che applica la legge della Sharia nella sua maniera pi\u00f9 rigida. \nLa legge fondamentale dell'Arabia Saudita.\nL'Arabia Saudita non dispone di una propria costituzione, riconoscendone gli attributi al Corano e alla Sunna; ne fa parzialmente le veci la legge fondamentale dell'Arabia Saudita, promulgata da re Fahd nel gennaio 1992 mediante una dichiarazione che qualifica il paese come monarchia governata dai discendenti di \u02bfAbd al-\u02bfAz\u012bz \u0100l Sa\u02bf\u016bd, gi\u00e0 sultano del Najd e quindi primo monarca e capostipite della dinastia saudita.\nTali leggi si basano su quella islamica, la \"Shar\u012b\u02bfa\", composta dal Corano e dalla Sunna del profeta Maometto (in arabo Mu\u1e25ammad). Non \u00e8 dato invece grande spazio all\"Ijm\u0101\u02bf\" e al \"Qiy\u0101\u1e63\", che pur non facendo parte in senso stretto della Shar\u012b\u02bfa sono da molti \"madhhab\" (ma non da quello hanbalita) riconosciuti come fonti del diritto islamico. La \"Shar\u012b\u02bfa\" \u00e8 applicata da tribunali coranici. \nSuddivisioni amministrative.\nL'Arabia Saudita \u00e8 divisa in 13 province (\"man\u0101tiq\", al singolare \"mintaqa\").\nSistema giuridico.\nLa fonte primaria del diritto \u00e8 la Sharia islamica, derivata dagli insegnamenti del Corano, e dalla Sunna (la tradizione del Profeta). L'Arabia Saudita \u00e8 l'unico fra i moderni stati musulmani in cui la Sharia non \u00e8 codificata e non esiste un sistema di precedente giudiziario, dando cos\u00ec ai giudici il potere di usare un ragionamento giuridico indipendente per prendere una decisione. I giudici sauditi tendono a seguire i principi della scuola Hanbali di giurisprudenza (o \"fiqh\") ed \u00e8 nota per la sua interpretazione letterale del Corano e dell'\u1e25ad\u012bth.\nPoich\u00e9 il giudice ha il potere di ignorare le sentenze precedenti (sia le proprie sia quelle di altri giudici) e pu\u00f2 applicare la sua personale interpretazione della Sharia a qualsiasi caso particolare, giudizi divergenti sorgono anche in casi apparentemente identici, rendendo difficile la prevedibilit\u00e0 dell'interpretazione. Il sistema della corte della Sharia costituisce la magistratura base dell'Arabia Saudita e dei suoi giudici (Qadi), mentre gli avvocati fanno parte degli ulema, gli studiosi islamici del paese.\nI decreti reali sono l'altra principale fonte di diritto; ma sono indicati come regolamenti piuttosto che leggi, poich\u00e9 sono subordinati alla Sharia. I decreti reali completano la Sharia nei settori come il lavoro, il diritto commerciale e societario. Tuttavia, la legge tradizionale tribale e le personalizzazioni rimangono significative. I tribunali istituiti al di fuori della Sharia di solito competono verso le controversie relative a specifici decreti reali. L'appello finale di entrambe le corti e i tribunali \u00e8 quello del re.\nIl sistema saudita della giustizia \u00e8 stato criticato per i suoi \"giudici ultra-puritani\" e per le loro spesso dure condanne (ad esempio, la decapitazione per il reato di stregoneria), ma alle volte anche per una eccessiva indulgenza (per i casi di stupro o di violenza contro la moglie) e per la lentezza. Il sistema \u00e8 stato anche criticato per essere arcano, privo di alcune delle garanzie della giustizia e non in grado di affrontare il mondo moderno. Nel 2007, il re Abdullah ha emesso decreti reali al fine di riformare il sistema giudiziario e per la creazione di un nuovo sistema di giudizio, mentre nel 2009 il re ha apportato una serie di modifiche significative al personale della magistratura al livello pi\u00f9 alto al fine di favorire una generazione pi\u00f9 giovane.\nIstituzioni.\nForze armate.\nL'Arabia Saudita spende miliardi di dollari per equipaggiare le proprie forze armate, spesso comprando armamenti dagli Stati Uniti d'America. Come mostra il grafico, l'Arabia Saudita \u00e8 al nono posto al mondo per spesa militare.\nLe forze armate saudite sono composte da:\nFino al 1964 era una forza armata indipendente anche il Reggimento della guardia reale. Oggi quest'unit\u00e0 \u00e8 parte dell'esercito.\nUniversit\u00e0.\nL'Universit\u00e0 Re Sa'ud, fondata nel 1957, da Re Sa'ud dell'Arabia Saudita, \u00e8 la prima universit\u00e0 del Regno dell'Arabia Saudita.\nPolitica.\nPolitica interna.\nL'Arabia Saudita \u00e8 uno Stato retto da monarchia assoluta d'impronta fortemente islamica. Il sovrano \u00e8 il capo di Stato del paese e la somma autorit\u00e0 religiosa, e detiene poteri pressoch\u00e9 assoluti. La linea di successione \u00e8 ristretta soltanto ai reali di sesso maschile e di solito \u00e8 regolata dalla legge non scritta del \"seniorato\"; l'erede perci\u00f2 non \u00e8 il primogenito del re, bens\u00ec il membro pi\u00f9 anziano in vita della famiglia reale che sia stato giudicato degno da una sorta di consiglio familiare, anche se a volte il re sceglie l'erede solo in base al merito e non all'anzianit\u00e0. Le pi\u00f9 alte cariche politiche sono occupate dai membri pi\u00f9 influenti della medesima famiglia.\nNel 1992 re Fahd ha promulgato la legge fondamentale del paese e l'anno successivo la legge che disciplina la forma e le funzione del Consiglio dei ministri.\n\u00c8 attiva un'Assemblea Consultiva con poteri limitati e ai cui lavori partecipano anche alcune donne.\nEconomia.\nSecondo le stime fornite dal Fondo monetario internazionale, il PIL nominale del paese \u00e8 passato da 637.785 milioni del 2016 ai 689.004 milioni di dollari nel 2017, quello pro capite da 19,922.365 a 21,100.287. Il PPA procapite da 54,078.104 a 55,228.524.\nL'economia dello Stato \u00e8 centrata sul petrolio, con forti controlli statali sulle restanti attivit\u00e0 economiche di maggior rilievo. L'Arabia Saudita possiede il 25% del totale stimato delle riserve del petrolio mondiale; figura come la pi\u00f9 grande esportatrice di petrolio e svolge un ruolo principale nell'OPEC. Il settore del petrolio rappresenta approssimativamente il 75% delle entrate del bilancio, il 40% del PIL e il 90% degli incassi dovuti all'esportazione. Circa il 35% del PIL viene dal settore privato. Nel 1999, l'Arabia Saudita fu decisiva nello sforzo dell'OPEC e di altri paesi, di realizzare con successo l'aumento del prezzo del petrolio, portandolo ai livelli pi\u00f9 alti dall'epoca della guerra del Golfo tra Iraq e alleati degli Stati Uniti. Questo intento venne concretizzato riducendo la produzione. Infatti, il prezzo del petrolio nel mese di luglio del 2008 raggiunse all'incirca i 160 dollari al barile per poi scendere in picchiata ed essere nel novembre, sempre del 2008, ai 55 dollari al barile. I prezzi del petrolio rimangono elevati, ma nonostante tutto, Riad ha grandi disavanzi di bilancio, in parte causati dagli aumenti della spesa per la formazione e altri programmi sociali.\nL'Arabia Saudita ha annunciato l'avvio di programmi per la privatizzazione delle aziende produttrici di elettricit\u00e0 nel 1999, preceduta dalla privatizzazione delle aziende impegnate nel settore delle telecomunicazioni. Il governo spera di continuare a sviluppare il settore privato per diminuire la dipendenza del Regno dal petrolio e per poter cos\u00ec anche aumentare le possibilit\u00e0 d'impiego per la popolazione saudita che sta aumentando costantemente. La scarsit\u00e0 d'acqua e la veloce crescita della popolazione obbligheranno il governo a modificare i propri sforzi per aumentare l'autosufficienza nella produzione di prodotti agricoli.\nNel 2018, per la prima volta, l'Arabia Saudita introduce le tasse con un'IVA al 5%. Nel 2019 la famiglia reale saudita, proprietaria unica di Aramco, l'azienda che ha il monopolio il petrolio in questo paese, ha deciso che questa azienda verr\u00e0 quotata in borsa, nonostante la maggioranza delle azioni resti saldamente in mano alla stessa famiglia reale.\nForza lavoro.\nI lavoratori stranieri in Arabia Saudita sono impiegati soprattutto nell'industria petrolifera. La comunit\u00e0 pi\u00f9 numerosa \u00e8 quella dei filippini, con circa un milione di persone. La manodopera proveniente da Bangladesh, India e Pakistan si attestano complessivamente tra 1 a 1,5 milioni di persone. Egiziani e sudanesi ammontano a circa persone, indonesiani a circa .\nLa monarchia ha recentemente lanciato una nuova campagna per favorire l'impiego dei giovani sauditi nel settore privato, al fine di ridurre il numero di lavoratori stranieri nel paese.\nIn Arabia Saudita le principali aziende di costruzione contraenti sono poco entusiaste di inviare le loro squadre per realizzare progetti per la ricostruzione della Striscia di Gaza. Le societ\u00e0 non saranno in grado di realizzare un grande profitto dal progetto di ricostruzione, mentre il re saudita \u02bfAbd All\u0101h aveva promesso 1 miliardo di dollari in aiuti ai palestinesi. I timori delle societ\u00e0 saudite ruotano attorno alla questione della sicurezza nella Striscia.\nTurismo.\nFino al 2019 l'unico turismo esistente nel paese era quello religioso, ossia dei fedeli che vanno alla Mecca o a Medina mentre erano sospesi a tempo indeterminato i visti turistici. Pertanto non era possibile recarsi nel paese a meno di non avere un permesso lavorativo ed economico. Dal 27 settembre 2019 il governo saudita ha iniziato a dimostrare interesse per il settore turistico, riprendendo l'emissione di visti turistici..\nInfrastrutture e trasporti.\n\u00c8 in costruzione il Jeddah Tower, nella citt\u00e0 di Gedda; con i previsti 1000 metri di altezza, diventer\u00e0 il grattacielo pi\u00f9 alto del mondo, prendendo cos\u00ec il posto al Burj Khalifa negli Emirati Arabi Uniti, alto 829,8 m. Tramite il Ponte Re Fahd \u00e8 stata collegata l'Arabia Saudita allo stato del Bahrein.\nAmbiente.\nSpeciali riserve naturali, dette \"\u1e25im\u0101\" (Arabo \u062d\u0645\u0649, ossia \"protezione\", \"cosa riservata\"), risalgono a oltre duemila anni fa, e quindi al periodo preislamico. Lo storico Hish\u0101m b. al-Kalb\u012b informa per\u00f2 nel suo \"Kit\u0101b al-a\u1e63n\u0101m\" (\"Il libro degli idoli\", ed. A\u1e25mad Zak\u012b Pasci\u00e0, Cairo, D\u0101r al-ma\u02bf\u0101rif, 1914) che queste aree erano riservate ai capi trib\u00f9 (\"sayyid\") per il pascolo dei loro animali o erano annesse ai primitivi santuari pagani. La sacert\u00e0 (\"\u1e25aram\") di tali aree era tale che un animale che fosse casualmente penetrato nel \"\u1e25im\u0101\" di una data divinit\u00e0 veniva senz'altro acquisito al patrimonio del santuario e di esso era vietato il recupero o la cattura.\nOggi l'Arabia Saudita ha un vasto sistema di aree protette, grazie alla grande importanza che la cultura islamica attribuisce alla natura. Fra queste aree vi sono: il parco nazionale dell'Asir, alcuni \"\u1e25im\u0101\" tradizionali e riserve naturali tra cui la Dawhat al-Dafi e la Dawhat al-Musallamiyya, che in totale ricoprono il 37% (nel 2007) del territorio del paese. Importanti aree protette sono situate nelle zone militari presso il confine con la Giordania e nel Rub\u02bf al-Kh\u0101l\u012b orientale.\nL'Arabia Saudita ha aderito alla \"World Heritage Convention\" (Convenzione sul Patrimonio dell'Umanit\u00e0). Il paese ha ratificato accordi internazionali per l'ambiente riguardanti il cambiamento del clima, lo smaltimento dei rifiuti pericolosi, la desertificazione e la protezione dell'ozonosfera. A livello locale, \u00e8 impegnato nella cooperazione per la protezione degli ambienti marini condivisi con altri paesi, nel golfo Persico, nel mar Rosso e nel golfo di Aden.\nFlora e fauna.\nA causa dell'aridit\u00e0 del suolo, la vegetazione \u00e8 molto rara e limitata a palme da dattero e arbusti. Soltanto nelle oasi e nelle zone dove sono presenti sufficienti riserve d'acqua, circa il 2% del territorio del paese, \u00e8 possibile coltivare cereali e ortaggi. La fauna annovera, tra le specie principali, la iena, la volpe, il gatto selvatico, il leopardo, la gazzella, l\u2019antilope e lo struzzo.\nNonostante sia un paese costituito in gran parte da deserti, l'Arabia Saudita possiede una biodiversit\u00e0 piuttosto ricca; gran parte della flora e della fauna \u00e8 endemica. Secondo le stime, nel paese si trovano 3.500 specie di piante e 77 specie di mammiferi terrestri, 9 (2004) delle quali sono a rischio d'estinzione; vi sono inoltre 413 specie conosciute di uccelli, 17 (2004) delle quali rare.\nTradizioni.\nIl patrimonio culturale \u00e8 celebrato nella festivit\u00e0 annuale, chiamata \"Jenadriya\".\nLa cultura Saudita ruota quasi interamente in funzione dell'Islam. I due luoghi pi\u00f9 sacri dell'Islam (Mecca e Medina) sono nel regno, sul cui territorio nel VII secolo d.C. si espresse la religione islamica.\nUno dei rituali folcloristici pi\u00f9 rappresentativi dell'Arabia Saudita \u00e8 l'\u02bfAr\u1e0da, il ballo nazionale del paese. Questo ballo della spada \u00e8 basato sulle tradizioni antiche dei beduini: i suonatori di tamburi tengono un ritmo sostenuto e un poeta canta i versi, mentre gli uomini che portano la spada ballano spalla a spalla. La musica ha origini nella Spagna musulmana (al-Andalus). A Mecca, a Medina e a Gedda il ballo e la canzone sono eseguite al suono del mizmar, uno strumento di legno simile all'oboe.\nIl vestito saudita \u00e8 fortemente simbolico, rappresenta i legami della gente alla terra, il passato e l'Islam. Gli indumenti sono principalmente larghi e ondeggianti, riflettono la praticit\u00e0 della vita in un paese desertico cos\u00ec come l'enfasi conservatrice islamica. Tradizionalmente, gli uomini portano solitamente una camicia lunga fino alla caviglia, tessuta con fibre di lana o cotone (conosciuto come \"thawb\"), con una \"ghutra\" (un grande quadrato di cotone tenuto fermo da una corda) portata sulla testa. Per i rari giorni freddi, gli uomini sauditi portano un mantello di pelo di dromedario indossato sopra i vestiti. I vestiti delle donne sono decorati con motivi tribali, monete, lustrini, fili metallici e paramenti. Tuttavia, alle donne saudite \u00e8 imposto di portare un cappotto nero lungo (\"abaya\", in lingua araba \u0639\u0628\u0627\u0626\u0629, \"\u02bfab\u0101\u02beya\") e il velo (\"niq\u0101b\") quando lasciano la casa, al fine di \"proteggere il loro pudore\".\nCultura.\nProduzione letteraria.\nTra gli scrittori che si distinsero maggiormente ricordiamo la figura di Gh\u0101z\u012b \u02bfAbd al-Ra\u1e25m\u0101n al-Qu\u1e63ayb\u012b, ma nel XX secolo si \u00e8 sviluppata una letteratura con affermate scrittrici saudite, quali Ni'mah Isma'il Nawwab, Raja'a Alem e Rajaa Alsanea.\nMusica.\nNel campo musicale si \u00e8 distinta la cantante Etab (1947\u20132007), la prima cantante femminile dell'Arabia Saudita. Etab \u00e8 apprezzata da artisti e cantanti in tutto il mondo arabo: ha all'attivo oltre 15 album ed \u00e8 ricordata anche per vari successi come \"Jani Al-Asmar\" e \"Alashanah\".\nAltro cantante e compositore saudita noto \u00e8 Talal Maddah (5 agosto 1940 \u2013 11 agosto 2000). I suoi fan lo chiamavano \"The Earth's Voice\" ed \u00e8 anche conosciuto come \"The Golden Throat\". La sua attivit\u00e0 ha avuto un'importante influenza sulla cultura araba del XX secolo.\nPatrimoni dell'umanit\u00e0.\nBen sei siti dell'Arabia Saudita fanno parte della Lista dei patrimoni dell'umanit\u00e0 dell'UNESCO:\nGastronomia.\nLa legge islamica proibisce il consumo della carne suina e delle bevande alcoliche; questa legge \u00e8 seguita in modo rigoroso nell'Arabia Saudita. Il pane arabo, detto \"khubz\", \u00e8 consumato durante quasi tutti i pasti. Altri generi alimentari molto apprezzati sono il pollo alla griglia, i \"fel\u0101fel\" (ceci bolliti e fritti dopo essere stati impastati con prezzemolo e cumino), la \"shaw\u0101rma\" (agnello arrostito su un girarrosto verticale e quindi affettato) e il \"f\u016bl\" (fave bollite, aglio e limone). Inoltre un piatto tipico originario dell'Arabia Saudita \u00e8 il kabsa.\nAltre festivit\u00e0.\nOltre alla festa civile pi\u00f9 importante dello Stato, il 23 settembre, che prende il nome di \"al-yawm al-wa\u1e6dan\u012b\", letteralmente \"giorno nazionale\" che celebra la fondazione del Regno di Arabia Saudita nel 1932, ricordiamo la festivit\u00e0 religiosa \"\u02bf\u012ad al-a\u1e0d\u1e25\u0101\", o \"\u02bf\u012ad al-na\u1e25r\" (\"festa del sacrificio\"), detta anche \"\u02bf\u012ad al-kab\u012br\" (\"festa grande\"), del 10 Dhu l-Hijja che, essendo un mese lunare, non ha un preciso corrispettivo nel calendario solare. Questa festa \u00e8 comune a tutto il mondo islamico.\nSport.\nCalcio.\nLa Nazionale di calcio dell'Arabia Saudita vanta buoni risultati ed ha vinto la Coppa d'Asia per ben 3 volte (1984, 1988, 1996). \nL'attuale capocannoniere della nazionale saudita \u00e8 Majed Abdullah con 71 reti ed \u00e8 stato inserito nella lista dei migliori calciatori del XX secolo IFFHS.\nInoltre l' Arabia Saudita, nel 1989, ha vinto in Scozia il Campionato mondiale di calcio Under-17.\nAtletica leggera.\nNell'atletica leggera l'Arabia Saudita ha ottenuto buoni risultati come per esempio con il siepista Saad Shaddad Al-Asmari, medaglia d'oro ai I Giochi mondiali militari (Roma 1995).\nGiochi olimpici.\nL' Arabia Saudita ai Giochi olimpici ha finora vinto quattro medaglie. Il primo vincitore di una medaglia olimpica per l'Arabia Saudita fu Hadi Soua'an Al-Somaily, medaglia d'argento nei 400 m hs, a Sydney 2000."}
{"id": "74751", "revid": "2730", "url": "https://it.wikipedia.org/wiki?curid=74751", "title": "Alice Walker", "text": "Attivista femminista per i diritti delle donne afroamericane e delle lesbiche, ha scritto saggi e opere di narrativa su tematiche di genere e sul razzismo.\nIl romanzo \"Il colore viola\" (\"The Color Purple\"), la sua opera pi\u00f9 famosa, ha vinto il premio Pulitzer per la narrativa. \nBiografia.\nAlice Walker \u00e8 nata il 9 febbraio 1944 a Eatonton, in Georgia, ultima degli otto figli di Willie Lee Walker e Minnie Tallulah Walker (nata Grant). Suo padre guadagnava solo 300 $ all'anno lavorando come mezzadro e producendo formaggi e latticini, mentre la madre, che lo aiutava nei campi, sosteneva la famiglia anche lavorando come cameriera.\nDovendo sottostare alle Leggi Jim Crow, la madre ha avuto degli scontri con i proprietari terrieri, i quali immaginavano che i figli di mezzadri neri sarebbero andati a lavorare nei campi il pi\u00f9 presto possibile. Ciononostante, Alice venne iscritta a scuola a quattro anni, con un anno di anticipo rispetto agli altri bambini. \u00c8 cresciuta immersa nella tradizione orale delle storie raccontate dal nonno (da cui ha preso spunto per il personaggio del suo romanzo \"Il colore viola\", che stava scrivendo segretamente da quando aveva otto anni).\nNel 1952 \u00e8 stata ferita accidentalmente ad un occhio da un colpo di fucile sparato dai fratelli. Dal momento che non avevano una macchina, i Walker non hanno potuto portare la figlia all'ospedale per una cura immediata e quando \u00e8 stata finalmente visitata da un dottore era gi\u00e0 passata una settimana dall'incidente ed era diventata cieca. Sopra l'occhio si era formato uno strato di tessuto cicatriziale e la bambina era diventata estremamente timida e riservata. Costantemente osservata e talvolta schernita per la cicatrice, si sentiva emarginata e si ritir\u00f2 dedicandosi alla lettura e alla scrittura di poesie. Anche se a quattordici anni i segni della cicatrice le vennero rimossi (e venne quindi votata come ragazza pi\u00f9 popolare e reginetta della classe), arriv\u00f2 a capire che la ferita le aveva permesso di iniziare a \u201cvedere davvero le persone e le cose, notare le relazioni ed essere abbastanza paziente per accorgersi come si spengono\u201d.\nDopo la High school, ha frequentato lo Spelman College di Atlanta nel 1961 e si \u00e8 poi trasferita al Sarah Lawrence College nei pressi di New York, laureandosi nel 1965. Ha iniziato ad interessarsi al movimento per i diritti civili anche grazie all'influenza dell'attivista Howard Zinn, che era suo professore allo Spelman College. Continuando l'attivismo a cui aveva partecipato negli anni del college, \u00e8 tornata al Sud dove si \u00e8 inserita nella campagna per i diritti e per i programmi per i bambini in Mississippi.\nNel 1965 ha incontrato Mel Leventhal, avvocato ebreo di diritto civile. Si sono sposati il 17 marzo 1967 a New York. In seguito, si sono trasferiti a Jackson, diventando \u201cla prima coppia di diversa discendenza legalmente sposata del Mississippi\u201d. Ci\u00f2 ha comportato una costante persecuzione dal Ku Klux Klan. Hanno avuto una figlia, Rebecca, nel 1969, ma hanno divorziato consensualmente nel 1976. In seguito Walker si sarebbe separata dalla figlia, che ha poi scritto e pubblicato un libro di memorie intitolato \"Black White and Jewish\", nel quale racconta gli effetti della relazione dei suoi genitori sulla sua infanzia\nNegli anni novanta Walker \u00e8 stata legata sentimentalmente con la cantautrice Tracy Chapman.\nAttivismo.\nAlice Walker ha incontrato Martin Luther King Jr. quando studiava allo Spelman College di Atlanta all'inizio degli anni sessanta. Attribuisce a King la sua decisione di tornare al Sud come attivista per Movimento per i Diritti Civili. Ha partecipato alla famosa marcia su Washington del 1963.\nL'8 marzo 2003, giornata internazionale delle donne, alla vigilia della Guerra in Iraq, Alice Walker \u00e8 stata arrestata insieme ad altre 24 persone per aver attraversato una linea di polizia durante una protesta contro la guerra di fronte alla Casa Bianca. La scrittrice e altri 5000 attivisti dell'organizzazione Code Pink e Women for Peace, avevano marciato dal Meridian Hill Park (detto Malcolm X Park) di Washington verso la Casa Bianca, circondandola presi per mano e cantando.\nNel novembre 2008, Alice Walker ha scritto una lettera aperta a Barack Obama, pubblicata su Theroot.com., rivolgendosi al Presidente come \u201cfratello Obama\u201d.\nA marzo 2009, si \u00e8 recata a Gaza con un gruppo di altre 60 donne del gruppo antimilitare Code Pink, in risposta all'offensiva israeliana del dicembre 2008. Lo scopo del viaggio era portare aiuti, incontrare gli abitanti del luogo e persuadere Israele e l'Egitto ad aprire i loro confini a Gaza.\nCarriera e successi.\nIl suo primo libro di poesie \u00e8 stato scritto mentre era ancora all'ultimo anno al Sarah Lawrence, in seguito si \u00e8 presa un breve periodo sabbatico mentre era in Mississippi a lavorare per il movimento per i diritti civili. Ha ripreso la sua carriera di scrittrice quando \u00e8 entrata a far parte dello staff del magazine \"Ms.\", prima di trasferirsi un California alla fine degli anni settanta.\nUn articolo da lei pubblicato nel 1975 ha contribuito al rinnovamento dell'interesse per i lavori di Zora Neale Hurston, che era stata una grande fonte di ispirazione per i lavori della Walker, che due anni prima aveva scoperto la tomba, senza nome, della Hurston a Ft. Pierce (Florida).\nOltre ai racconti e alle poesie, il suo primo romanzo \"The Third Life of Grange Copeland\", \u00e8 stato pubblicato nel 1970. Nel 1976 pubblica il secondo, \"Meridian\", che ha a che fare con il lavoro degli attivisti nel Sud durante il movimento per i diritti civili e prende spunto da alcune delle sue esperienze.\nNel 1982 ha pubblicato il romanzo \"Il colore viola\", che sarebbe diventata la sua opera pi\u00f9 famosa. Narra la storia di una giovane donna di colore che combatte contro la cultura bianca razzista e al contempo contro quella nera patriarcale. Il libro ha avuto un grande successo commerciale, diventando un bestseller e venendo adattato per l'omonimo film del 1985 e per un musical rappresentato a Broadway nel 2005.\nHa scritto molti altri romanzi, tra cui \"The Temple of My Familiar\" e \"Possessing the Secret of Joy\" (che presentano alcuni personaggi discendenti di quelli di \"Il colore viola\") ed ha pubblicato un certo numero di raccolte di racconti e poesie. I suoi lavori si focalizzano principalmente sulle lotte dei neri, specialmente donne, contro una societ\u00e0 razzista, sessista e violenta, nonch\u00e9 sul ruolo delle donne di colore nella storia e nella cultura. Ha inoltre pubblicato alcuni racconti, tra cui \"Everyday Use\" (1973), nel quale tratta l'argomento del femminismo, del razzismo contro i neri e le discussioni che emergono quando i ragazzi se ne vanno di casa e perdono il rispetto per la cultura dei loro genitori.\nNel 2007 ha regalato 122 scatole di manoscritti ed altro materiale per gli archivi della Emory University. Oltre a pezzi dei suoi scritti, poesie e scritti non pubblicati e corrispondenza con gli editori, la collezione include anche le lettere della famiglia, di amici e colleghi, nonch\u00e9 un primo abbozzo del copione per il film tratto da \"Il colore viola\" che poi non \u00e8 stato usato, libri di corsi in cui ha insegnato, posta ricevuta dai fan e un quaderno di poesie scritte dalla Walker a 15 anni, intitolato \"Poems of a Childhood Poetess\".\nPremi e altri riconoscimenti.\nNel 1983, \"Il colore viola\" (\"The Color Purple\") ha vinto il Premio Pulitzer, facendo della Walker la prima donna di colore a vincerlo, stesso primato che ottiene per il National Book Award.\nNel 1986 ha vinto l'O. Henry Award per il racconto \"Kindred Spirits\", pubblicato su \"Esquire magazine\" nell'agosto del 1985.\nNel 1995 ha ricevuto una laurea \"honoris causa\" dal California Institute of the Arts.\nNel 1997 \u00e8 stata riconosciuta umanista dell'anno dall'American Humanist Association.\nHa ricevuto anche diversi altri premi, tra cui:"}
{"id": "74752", "revid": "37401", "url": "https://it.wikipedia.org/wiki?curid=74752", "title": "Alberto Pincherle", "text": ""}
{"id": "74757", "revid": "394", "url": "https://it.wikipedia.org/wiki?curid=74757", "title": "Film (cinema)", "text": ""}
{"id": "74760", "revid": "287204", "url": "https://it.wikipedia.org/wiki?curid=74760", "title": "Key server", "text": "Nell'ambito della sicurezza informatica, un key server \u00e8 un sistema che si occupa di fornire, attraverso appositi programmi, chiavi crittografiche agli utenti che le richiedono.\nLe chiavi fornite quasi sempre fanno parte di un certificato digitale, solitamente in un formato standard (per esempio X.509 o PKCS), che contiene oltre alla chiave anche informazioni sul proprietario della chiave e sulla sua identit\u00e0. La chiave che viene restituita dal key server \u00e8 la parte pubblica della chiave, da utilizzare con algoritmi di crittografia asimmetrica.\nI key server pi\u00f9 importanti e maggiormente accessibili, sparsi in tutto il mondo, sono quelli che contengono le chiavi PGP (e GPG) e le distribuiscono agli utenti di tali sistemi crittografici. Questi server quasi sempre sono mantenuti da singoli individui e forniscono un servizio \"pubblico\", aiutando la costruzione della rete di fiducia, il sistema su cui si basa la garanzia dell'identit\u00e0 in PGP.\nEsistono anche molti sistemi di infrastruttura a chiave pubblica proprietari che mantengono key server privati per i loro utenti.\nStoria.\nI key server giocano un importante ruolo nella crittografia asimmetrica. L'idea alla base della crittografia asimmetrica \u00e8 quella di avere due chiavi distinte, una pubblica e una privata, che deve rimanere nascosta, usate per criptare e decriptare.\nCon questo metodo di crittografia a doppia chiave viene risolto:\nLa necessit\u00e0 di avere la chiave pubblica per avviare una comunicazione \u00e8 un problema. \nCercare le chiavi sul web o chiedere direttamente al destinatario l\u2019invio della propria chiave pubblica risulta molto costoso dal punto di vista del tempo e anche poco sicuro.\nI key server, appunto, agiscono da Repository per mitigare la necessit\u00e0 di trasmettere chiavi pubbliche, essi si basano sul modello di Web of Trust (catena di fiducia).\nIl primo web key server basato su PGP \u00e8 stato scritto, da Marc Horowitz, mentre studiava al MIT. Il key server di Horowitz fu chiamato HKP (HTTP Keyserver Protocol) per via dell'implementazione del protocollo HTTP su di un OpenPGP key server.\nGli utenti erano in grado di caricare, scaricare e cercare \u201cchiavi\u201c tramite HKP sulla porta 11371, o tramite pagine web che eseguivano script CGI.\nUno script CGI (Common Gateway Interface) \u00e8 un programma che risiede sul server, che elabora l\u2019input dell\u2019utente e crea una risposta tramite un documento HTML che il server invia al browser.\nPrima della creazione degli HKP keyserver, ci si basava su email processing scripts.\nUn keyserver separato, noto come PGP Certificate Server, \u00e8 stato sviluppato da PGP Inc. e usato come software nella versione 8.x del key server PGP, keyserver.pgp.com. Network Associates ha concesso un brevetto di co-autore a Jon Callas (United States Patent 6336186) per il concept del keyserver.\nPer sostituire il vecchio Certificate Server, Network Associates realizza un nuovo key server utilizzando il protocollo LDAP, questa modifica fu attribuita a Randy Harmon e Len Sassaman e chiamata PGP Keyserver 7.0.\nCon il rilascio di PGP 6.0, LDAP \u00e8 stata l\u2019interfaccia favorita per i key server, nelle versioni PGP di Network Associates.\nLDAP e LDAPS (LDAP + SSL) key server formano, anche, le basi per gli strumenti di amministrazione PGP per le chiavi private nelle soluzioni aziendali, insieme a uno schema per Netscape Directory Server.\nSuccessivamente \u00e8 stato sostituito dalla nuova PGP Global Directory di PGP Corporation.\nLe caratteristiche di questo nuovo sistema di gestione delle chiavi sono:\nKey server pubblici vs key server privati.\nMolti key server pubblici sono computer che memorizzano e forniscono chiavi OpenPGP su internet per gli utenti.\nIn questo caso, possono essere, e in gran parte lo sono, gestiti da singolo come servizio pro bono, favorendo cos\u00ec il modello Web of Trust che utilizza PGP per la distribuzione delle chiavi. &lt;br&gt;\nSono disponibili, anche, diversi key server S/MIME ad accesso pubblico per la pubblicazione o il recupero dei certificati (certificati digitali X.509) usati proprio da questo standard per l\u2019autenticazione dell\u2019utente.\nPrivacy.\nPer molti l\u2019utilizzo della crittografia \u00e8 sinonimo di maggiore privacy.&lt;br&gt;\n\u00c8 stato per\u00f2 reso noto che caricare una chiave pubblica su di un key server quando si usa un sistema crittografico decentralizzato basato sul web of trust, come il PGP, pu\u00f2 rivelare una buona quantit\u00e0 di informazioni che l\u2019utente non vorrebbe che siano rivelate.&lt;br&gt;\nPoich\u00e9 PGP si basa sulle firme della chiave pubblica di un utente per determinare l\u2019autenticit\u00e0, potenziali relazioni possono essere rivelate analizzando i firmatari di una determinata chiave.\nProblemi con i key server.\nI key server OpenPGP sviluppati negli anni \u201890 soffrivano di alcuni problemi.&lt;br&gt;\nIl problema principale era che: quando una chiave veniva memorizzata sul server, era difficile da rimuovere.\nCapitava che molti utenti dovessero abbandonare la propria chiave pubblica poich\u00e9 la chiave privata era stata compromessa o persa oppure si era dimenticato il passphrase.&lt;br&gt;\nIn questi casi, era difficile eliminare la chiave pubblica dal server, e anche se questa fosse stata eliminata, qualcun altro poteva caricare una copia della chiave appena eliminata sul server. Ci\u00f2 porta ad un accumulo di vecchie chiavi pubbliche, chiamato \"\u201ckeyserver plaque\u201d\".&lt;br&gt;\nUn altro problema era che chiunque poteva caricare una falsa chiave pubblica sul server, con il nome di una persona che, in realt\u00e0, non possedeva quella chiave.\nIl key server non avevano modo di provare se una chiave era legittima.&lt;br&gt;\nPer risolvere a questi problemi, PGP Corp sviluppa una nuova generazione di keyserver, chiamato PGP Global Directory. Quest\u2019ultimo invia una mail di richiesta di conferma al proprietario della chiave, domandando all\u2019utente se la chiave in questione \u00e8 la sua. \nSe l\u2019utente conferma che \u00e8 la propria chiave, PGP Global Directory accetta la chiave.&lt;br&gt;\nTutto questo viene fatto periodicamente, per prevenire l\u2019accumulo di chiavi nel keyserver (\"\u201ckeyserver plaque\u201d\").&lt;br&gt;\nIl risultato \u00e8 una raccolta di chiavi pubbliche di qualit\u00e0 superiore, ed ogni chiave \u00e8 stata controllata tramite mail con il proprietario apparente di quest\u2019ultima.&lt;br&gt;\nTuttavia poich\u00e9 PGP Global Directory consente la manutenzione degli account e verifica solo tramite mail, basta avere accesso all\u2019account e-mail del possessore della chiave per eliminarla e inserire una falsa.\nPGP key server.\nCome detto in precedenza, vi sono vari protocolli per il recupero delle chiavi PGP, i pi\u00f9 conosciuti sono LDAP e HTTP tramite query. \nHTTP protocol.\nI server che sfruttano HTTP come protocollo, implementano due tipi di URL, uno per l\u2019inserimento delle chiavi e uno per la ricerca:\nUn esempio di interfaccia web per un key server che utilizza il protocollo HTTP si pu\u00f2 facilmente reperire al seguente link: http://www.pgp.net/pgpnet/pks-commands.html.&lt;br&gt;&lt;br&gt;\nIl server che sfruttano HTTP ascoltano le connessioni su una porta TCP, ed interpreta i dati come richieste HTTP. \nL'URL, la stringa di query e il corpo di ogni richiesta vengono analizzati e convertiti in argomenti per il database.&lt;br&gt;\nQuest\u2019ultimo esegue la query effettiva e restituisce una risposta testuale. Questa risposta \u00e8 contrassegnata con HTML e successivamente vengono aggiunte le intestazioni HTTP. &lt;br&gt;Il risultato viene trasmesso al client.\nLDAP protocol.\nUn esempio di PGP key server basato su LDAP si pu\u00f2 creare autonomamente tramite OpenLDAP utilizzando linux Ubuntu:&lt;br&gt; https://help.ubuntu.com/lts/serverguide/openldap-server.html&lt;br&gt;\nThe Lightweight Directory Access Protocol, o LDAP, \u00e8 un protocollo per l\u2019interrogazione (query) e la modifica di un servizio di directory basato su X.500. L\u2019ultima versione \u00e8 LDAPv3,definita in RFC4510.\nSKS key server.\nSKS \u00e8 un server di chiavi OpenPGP il cui obiettivo \u00e8 quello di fornire una sincronizzazione facile da implementare, decentralizzata e altamente affidabile. &lt;br&gt;Ci\u00f2 significa che una chiave inviata a un server SKS verr\u00e0 rapidamente distribuita a tutti i key server, e anche server estremamente obsoleti o server con connettivit\u00e0 spotty possono sincronizzarsi completamente con il resto del sistema.&lt;br&gt;\nGli keyserver SKS sono al giorno d\u2019oggi i pi\u00f9 usati. Essi hanno rimpiazzato i PKS che per sincronizzarsi utilizzavano le email e non includevano gli aggiornamenti delle funzionalit\u00e0 di OpenPGP presentate in RFC4880.&lt;br&gt;&lt;br&gt;\nLe caratteristiche di SKS key server sono:\nIl design di SKS \u00e8 volutamente semplice, il server \u00e8 costituito da due processi a thread singolo. Il primo, \"sks db\", soddisfa i normali lavori associati a un server a chiave pubblica, come rispondere alle richieste web.&lt;br&gt;\nL'unica funzionalit\u00e0 speciale di \"sks db\" \u00e8 che mantiene un log che riepiloga le modifiche al database delle chiavi.&lt;br&gt;\n\"sks recon\" fa tutto il lavoro relativo alla riconciliazione dei database degli host. Inoltre tiene traccia delle informazioni di riepilogo specializzate sul database e pu\u00f2 utilizzare tali informazioni per determinare in modo efficiente le differenze tra il proprio database e quello di un altro host.&lt;br&gt;&lt;br&gt;\nLe pool principali sono gestite da Kristian Fiskerstrand, sul sito: https://www.sks-keyservers.net/. &lt;br&gt;&lt;br&gt;\nHKP \u00e8 di default attivo sulla porta 11371, quindi per accedere al server SKS basta digitare il seguente URL: http://pool.sks-keyservers.net:11371 .&lt;br&gt; Ogni singola pool mette a disposizione una pagina contenente le statistiche dei vari keyserver, tramite il seguente URL: http://[keyserver]:11371/pks/lookup?op=stats &lt;br&gt; dove al posto di \u201c[keyserver]\u201d ci va il nome del server che si vuole controllare le statistiche. \nSRV Records.\nIl Record SRV \u00e8 un record del sistema DNS (Domain Name System) utilizzato a identificare il server, la porta e il tipo di protocollo di un determinato servizio all\u2019interno di un Dominio.&lt;br&gt;\nUn Keyserver \u00e8 designato come \"\u201cAuthoritative\u201d\" (Autorevole) per un dominio aggiungendo un Service Record (SRV) ai record DNS per il dominio.\nQuesto significa che tutti gli utenti di quel dominio che hanno chiavi PGP avranno la versione ufficiale (aggiornata, valida, ecc...),che si trova sul \u201cAuthoritative\u201d Keyserver (HAKP).&lt;br&gt;\nUn record SRV potrebbe apparire come segue:&lt;br&gt;\n _hakp._tcp.example.com 86400 IN SRV 0 5 80 keys.example.com.\nIn questo esempio, keys.example.com., \u00e8 l\u2019Authoritative Keyserver per example.com, ed \u00e8 accessibile sulla porta 80.&lt;br&gt;\nHAKP \u00e8 disponibile su HTTP e HTTPS, quindi le porte pi\u00f9 comuni saranno 80 e 443. Tuttavia, la porta HKP tradizionale 11371 potrebbe essere scelta.\nSe il Keyserver viene usato sia da HKP Keyserver che da HAKP Keyserver, entrambi i servizi devono essere designati separatamente all'interno dei record DNS.&lt;br&gt;&lt;br&gt;\nHAKP \u00e8 basato su HKP, ma usa un'API sostanzialmente diversa, in quanto il suo caso d'uso \u00e8 molto diverso. HAKP pone l'accento sui principi REST e sull'uso di un Keyserver come Authoritative Keyserver.&lt;br&gt;\nIn quanto tale, non implementa gli stessi metodi di HKP, e i metodi implementati vengono eseguiti in modo sostanzialmente diverso. HAKP dovrebbe essere considerato incompatibile con HKP.&lt;br&gt; Tuttavia, a causa dei numerosi vantaggi offerti da HKP, incluso l'uso di tecnologie esistenti come SKS, il protocollo \u00e8 progettato in modo tale che un server possa utilizzare sia HAKP che HKP."}
{"id": "74761", "revid": "438", "url": "https://it.wikipedia.org/wiki?curid=74761", "title": "Keyserver", "text": ""}
{"id": "74763", "revid": "1509385", "url": "https://it.wikipedia.org/wiki?curid=74763", "title": "Niger", "text": "Il Niger (: ; pronuncia francese ), ufficialmente Repubblica del Niger (in francese \"R\u00e9publique du Niger\") \u00e8 uno Stato senza sbocco al mare dell'Africa occidentale. Confina a nord con l'Algeria e la Libia, a est con il Ciad, a sud con la Nigeria e il Benin e a ovest con il Burkina Faso e il Mali.\nDeve il suo nome al fiume Niger che l'attraversa. La capitale \u00e8 Niamey, a sud-ovest del Paese. Gli abitanti prendono il nome di nigerini (i nigeriani sono invece gli abitanti della Nigeria).\nStoria.\nIl sito di Gobero, sulle rive di un paleolago scomparso nella parte occidentale del deserto del Tener\u00e8, testimonia la storia del popolamento del Sahara durante le fasi umide dell'olocene. Il sito presenta due fasi di occupazione:\nFra il X e il XIX secolo in Niger ci fu un forte regno chiamato Hausa, che controllava le rotte delle carovane che attraversavano il Sahara e dominava la regione fertile del sud del territorio. L'apogeo di questa cultura inizi\u00f2 nel XV secolo, per cominciare a decadere con la conquista europea del Niger nel XVIII secolo. Tra questi regni ricordiamo quello di Samory Tur\u00e9, che fu uno degli ultimi ad arrendersi.\nLa colonizzazione francese si complet\u00f2 nel XIX secolo, quando l'attuale territorio del Niger venne a far parte dell'Africa Occidentale Francese fino al 3 agosto 1960 (data dell'indipendenza).\nIl Niger divenne una repubblica presidenziale. Dal 1999 ha una nuova costituzione, varata a luglio 1999. I governi sono cambiati fra dittature militari e governi di transizione. Il parlamento \u00e8 stato sciolto pi\u00f9 volte dopo colpi di stato vicini tra loro.\nIl 18 febbraio 2010 un colpo di Stato rovescia il capo di Stato Mamadou Tandja.\nNell'aprile 2011 si svolgono nuove elezioni, che vedono vincitore Mahamadou Issoufou, che diventa nuovo Presidente del Niger col 58% delle preferenze. Le elezioni, al contrario di altre nel continente africano, non portano particolari contestazioni e si svolgono in maniera pacifica. Nel luglio 2011 viene sventato un attentato contro il Presidente.\nGeografia.\nIl Niger confina a nord con l'Algeria, a nord-est con la Libia, a est con il Ciad, a sud con la Nigeria, a sud-ovest con il Benin e il Burkina Faso e a ovest con il Mali.\nMorfologia.\nIl territorio occupa una porzione centro-meridionale del Sahara, tra l'Hoggar e il Tibesti, comprendendo, oltre all'altopiano del Djado, l'elevato massiccio cristallino e vulcanico dell'A\u00efr, con altezze che superano i 2000 m. Quest'ultimo separa due vaste depressioni desertiche: il T\u00e9n\u00e9r\u00e9 ad est ed il Talak ad ovest, rispettivamente digradanti verso il bacino del lago Ciad e verso la valle del Niger. La sezione centro-meridionale del Paese \u00e8 infine costituita da una alternanza di brevi rilievi tabulari e depressioni, entrambi modellati in rocce sedimentarie di et\u00e0 mesozoica e terziaria.\nIdrografia.\nPrescindendo dalla breve porzione del lago Ciad che rientra nel territorio del Niger (estremit\u00e0 sud-orientale), il deflusso superficiale assume carattere permanente solo in corrispondenza del corso del fiume Niger che si sviluppa entro i confini nazionali all'estremit\u00e0 sud-occidentale per circa 500\u00a0km, solo in parte navigabili a causa delle rapide che ne interrompono il corso e che si susseguono fino a Say. A differenza di quelli di destra, gli affluenti di sinistra del Niger hanno carattere temporaneo, e sono quasi sempre asciutti (\"uidian\"). Anche il bacino endoreico del Ciad \u00e8 attraversato da numerosi \"uidian\", ad eccezione del Komadugu, immissario del lago, con acqua per circa 10 mesi all'anno. Il lago Ciad, situato al confine fra Niger, Ciad, Camerun e Nigeria, a una quota media di circa 282 metri, ha una superficie variabile nel corso dell'anno da circa 10.000 a oltre 25.000\u00a0km\u00b2, a causa dell'intensa evaporazione. Suoi principali immissari sono lo Chari a sud e il Komadugu Yobe a ovest. La sua profondit\u00e0 \u00e8 modestissima e varia da 1 a 6 metri, secondo la stagione.\nClima.\nSituato immediatamente a sud del tropico del Cancro, il territorio del Niger, nella sua met\u00e0 settentrionale, ha clima prevalentemente tropicale desertico, caratterizzato da notevoli escursioni termiche diurne (si pu\u00f2 passare durante il giorno da valori di 38 \u00b0C a 10-12\u00a0\u00b0C di primo mattino) e dalla scarsit\u00e0 di precipitazioni: in certe zone del Sahara non piove per anni. La fascia sud-occidentale e meridionale \u00e8 invece interessata dall'influsso dei venti alisei provenienti dal golfo di Guinea, con conseguenti precipitazioni per circa 600-800 mm medi annui (750 mm a Niamey), concentrate durante la stagione estiva, e da una diminuzione delle escursioni termiche annue. Dal Sahara soffia, soprattutto durante l'inverno, l'\"harmattan\", vento asciutto e caldo.\nFlora e fauna.\nNella zona sahariana settentrionale la vegetazione \u00e8 limitata alle oasi, dove prospera la palma da dattero, sistematicamente coltivata. Dove il deserto lascia il posto alla steppa saheliana predominano le graminacee, le euforbie e gli arbusti spinosi. Lungo la fascia sud-occidentale, dominata dalla presenza del fiume Niger, il paesaggio vegetale \u00e8 rappresentato dalla savana arborata con predominio di acacie, baobab, karit\u00e9 e mogano. La fauna delle zone desertiche \u00e8 in parte comune a quella della steppa, ma limitata alle specie resistenti alla sete, come il cammello e l'antilope. Vari rettili vi passano lunghi periodi in semi-letargo sepolti nella sabbia. Nella regione meridionale si trovano leoni, leopardi, sciacalli, gazzelle e giraffe, varie specie di uccelli e scimmie. I margini dei fiumi e del lago Ciad sono popolati da facoceri e ippopotami. La sezione nigerina del parco nazionale di \u00abW\u00bb, sulla sponda destra del fiume Niger, conserva l'ambiente naturale e faunistico pi\u00f9 ricco dell'Africa occidentale.\nSociet\u00e0.\nDemografia.\nLa mortalit\u00e0 infantile \u00e8 molto alta come nei paesi confinanti. Inoltre, la mortalit\u00e0 dei bambini di et\u00e0 compresa fra uno e quattro anni \u00e8 eccezionalmente elevata (248 su 1000) ed \u00e8 dovuta all'alimentazione povera e alle precarie condizioni di salute.\nCiononostante, il tasso di fecondit\u00e0 molto alto (7,2) fa s\u00ec che quasi la met\u00e0 (49%) degli abitanti del Niger abbia meno di 15 anni di et\u00e0. La popolazione del Niger \u00e8 destinata a raddoppiare entro il 2040.\nIl tasso di scolarizzazione \u00e8 del 29% (60% maschi e 40% femmine). Un mezzo di diffusione della cultura \u00e8 rappresentato dalle scuole coraniche.\nEtnie.\nLe etnie del Niger sono:\nGli Hausa e i Djerma-Songhai rappresentano i due gruppi etnici pi\u00f9 diffusi nel paese e insieme formano i 3/4 della popolazione. Anche i Gurmantche sono stanziali, dediti all'agricoltura e vivono nelle regioni meridionali, le pi\u00f9 fertili del Niger.\nA causa della vorticosa crescita demografica e della conseguente competizione per le scarse risorse naturali disponibili, negli anni recenti si sono registrati alcuni scontri fra le trib\u00f9 di agricoltori e quelle di allevatori.\nReligione.\nLa maggioranza della popolazione del Niger \u00e8 di religione musulmana di professione sunnita (pi\u00f9 del 93%). Le minoranze, concentrate nella regione di Dosso, praticano credenze animiste oppure sono cristiane. La coabitazione fra le tre fedi \u00e8 nel complesso pacifica.\nLingue.\nLa lingua ufficiale del Niger \u00e8 il francese, dai tempi del colonialismo. Tra la decina di lingue autoctone si contano:\nEmigrazione.\nNel 2015, l'Unione europea ha deciso di agire in modo pi\u00f9 significativo per fermare i migranti dal sud. Riuniti nella capitale maltese, i rappresentanti dei paesi membri hanno immaginato come esternare la loro lotta contro l'immigrazione, con l'aiuto di alcuni stati africani. In cambio di alcune centinaia di milioni di euro di aiuti economici, le autorit\u00e0 nigeriane hanno accettato di rendere illegale l'attraversamento dei migranti.\nDa allora, chiunque permette a un migrante di entrare o uscire illegalmente dal paese in cambio di un beneficio finanziario o materiale \u00e8 punito con una pena detentiva da cinque a dieci anni e una multa fino a 5 milioni di franchi CFA ('7.630). Chiunque li aiuti durante il loro soggiorno senza beneficiarne - chi fornisce loro alloggio, cibo o vestiti - \u00e8 passibile di due a cinque anni di prigione.\nUn semplice sospetto pu\u00f2 essere sufficiente per rimandare una persona nel sud del paese, a volte dopo un breve soggiorno in prigione. Secondo il relatore speciale delle Nazioni Unite sui diritti umani dei migranti: \"La mancanza di chiarezza nel testo e la sua attuazione repressiva - invece di cercare la protezione degli individui - ha portato alla criminalizzazione di tutte le migrazioni e ha spinto i migranti a nascondersi, rendendoli pi\u00f9 vulnerabili agli abusi e alle violazioni dei diritti umani.\nOrdinamento dello Stato.\nSecondo la costituzione del dicembre 1992, riattivata per referendum nel luglio 1999, il Niger \u00e8 una repubblica semipresidenziale e ammette il multipartitismo.\nIl presidente, con funzioni di capo dello Stato e di capo del Governo, viene eletto a suffragio universale con un mandato di 5 anni, ripetibile una sola volta.\nIl potere legislativo \u00e8 esercitato da un'assemblea nazionale composta da 113 membri (in passato 83), eletti sempre a suffragio universale (105 in collegi uninominali e 8 dalle minoranze) e sempre ogni 5 anni.\nNel 2009 essa \u00e8 stata cancellata, e il potere straordinario \u00e8 nelle mani del Presidente Mamadou Tandja, rendendo di fatto il Paese una dittatura. Il 19 febbraio 2010, Tandja \u00e8 stato deposto a seguito di un golpe militare.\nL'ordinamento del potere giudiziario si basa sul modello francese, ma comprende anche usi consuetudinari del Niger.\nSuddivisione amministrativa.\nIl Niger \u00e8 suddiviso in 8 regioni, tra cui quella della capitale, Niamey, 36 dipartimenti e 129 comuni. Le regioni sono differenziate per condizioni climatiche e di vita della popolazione.\nCitt\u00e0 principali.\nLe principali citt\u00e0 dello Stato sono:\nIstituzioni.\nOrdinamento scolastico.\nA causa della disastrosa situazione finanziaria e socio-politica del Paese, i finanziamenti alla scuola pubblica, a partire dagli anni 2000, sono stati ridotti. Di conseguenza buona parte della popolazione, in particolare nelle zone rurali, \u00e8 esclusa dalla possibilit\u00e0 di usufruire del sistema scolastico.\nIl tasso di alfabetizzazione del Niger \u00e8 tra i pi\u00f9 bassi del mondo; nel 2005 era stimato al 28,7%. Nel 2001 il tasso di scolarizzazione era di appena il 37 % (9,6 per le femmine).\nSistema sanitario.\nLe strutture sanitarie pubbliche sono di basso livello e carenti dal punto di vista igienico. Solo nella capitale Niamey esistono alcune strutture private di livello accettabile.\nNella parte meridionale del Paese \u00e8 diffusa la malaria. Sono presenti anche malattie endemiche quali tifo, tubercolosi, meningite e morbillo. Nel 2010 si \u00e8 diffusa un'epidemia di colera nelle zone agricole meridionali, con un migliaio di casi segnalati e numerosi decessi.\nL'AIDS \u00e8 diffuso, in particolare fra la popolazione giovanile delle citt\u00e0.\nPolitica.\nInsieme ad altri 8 Stati, il Niger \u00e8 membro dell'Unione economica e monetaria ovest-africana (UEMOA - \"Union \u00e9conomique et mon\u00e9taire ouest-africaine\") e con essi condivide una banca centrale (BCEAO) e una moneta, il Franco CFA (Comunit\u00e0 Finanziaria Africana - \"Communaut\u00e9 Financi\u00e8re Africaine\").\nIl Niger \u00e8 uno di quei paesi che nelle classifiche internazionali sullo sviluppo e la qualit\u00e0 della vita occupa da sempre le ultime posizioni: 189\u00ba su 189 paesi presenti nella lista dell\u2019UNDP (United Nations Development Programme) con dati che nel 2019 sembrano appartenere ad un'altra epoca storica: aspettativa di vita a 60 anni, nemmeno 6 anni di istruzione pro-capite, un tasso altissimo di lavoro minorile con picchi anche per i bambini sotto i 10 anni, una popolazione di quasi 22 milioni di persone di cui il 74% in povert\u00e0.\nNonostante il quadro drammatico che ne esce fuori, il Niger \u00e8 diventato paese d\u2019accoglienza per le migliaia di migranti che dall\u2019Africa subsahariana hanno tentato in questi anni di raggiungere Libia ed Algeria, trasformandosi in una delle nazioni pi\u00f9 ospitali dell\u2019intero Sahel, attualmente tra le regioni pi\u00f9 povere al mondo e tra le pi\u00f9 colpite da crisi umanitarie a causa della minaccia terroristica. Come attestato dal Global Terrorism Index[2], il Niger \u00e8 stato sempre pi\u00f9 spesso protagonista di attacchi terroristici di matrice islamica che hanno causato migrazioni forzate dai paesi confinanti, ma anche forti instabilit\u00e0 per la popolazione di alcune aree del paese.\nEconomia.\nL'economia del Niger \u00e8 una delle pi\u00f9 povere fra quelle degli stati che fanno parte del \"terzo mondo\" ed \u00e8 basata sulla pastorizia e sull'agricoltura; a queste si sta affiancando lentamente l'industria mineraria e in particolare l'estrazione e l'esportazione dell'uranio. Il nord del Niger, costituito dall'altopiano di Djado e da parte del deserto del T\u00e9n\u00e9r\u00e9, \u00e8 abitato da comunit\u00e0 nomadi che praticano la pastorizia. A sud e ad ovest, dove ci sono maggiori precipitazioni, la popolazione \u00e8 sedentaria e dedita alla coltivazione di cereali. Poche sono le foreste, che si trovano esclusivamente nel sud del paese.\nFra le principali risorse minerarie del paese si trovano l'uranio, il carbone, il ferro, i fosfati, l'oro e il petrolio. L'industria \u00e8 ancora agli inizi; attivit\u00e0 prevalenti sono quella mineraria e quella manifatturiera. Il Niger \u00e8 il quinto paese al mondo per l'estrazione dell'uranio (circa 3243 tonnellate l'anno), ad opera della multinazionale francese Areva.\nLa moneta del Niger \u00e8 il franco CFA, che nel 2005 aveva una parit\u00e0 con il dollaro statunitense di 525,85.Il suo PIL a parit\u00e0 di potere d'acquisto \u00e8 di 807 dollari pro capite (2012), uno dei pi\u00f9 bassi del mondo, mentre l'inflazione \u00e8 del 3% annuale (2002). Il Niger ha un debito pubblico estero di 1.600 milioni di dollari (2002).\nAgricoltura e allevamento.\nDei 127 milioni di ettari di superficie territoriale, il deserto del Sahara costituisce il 74%, il resto ricade nel Sahel: il 18% nella zona sahariano-saheliana e saheliana tipica, con pluviometria annuale compresa tra 200 e 400\u00a0mm e il 7% nella zona sahelo-sudanese, con pluviometria annuale tra 400 e 600\u00a0mm. Appena l'1% si trova nella sottostante fascia sudanese. Del totale, 15 milioni di ettari sono coltivabili e 4,4 milioni coltivati; i pascoli occupano 29 milioni di ettari e le foreste coprono l'1% del territorio.\nSono attive nel paese 1,6 milioni di aziende, per la maggior parte di famiglie coltivatrici; l'85% della produzione \u00e8 destinato all'autoconsumo. I cereali asciutti (miglio, sorgo, mais e fonio) rappresentano il grosso della produzione, le colture commerciali principali, anch'esse coltivate in seccagno, sono il fagiolo dell'occhio, l'arachide e il sesamo. L'irrigazione si pratica su centomila ettari circa lungo il fiume Niger e nelle oasi per la produzione di riso, grano, ortaggi e frutta.\nOltre un milione di persone lavorano a tempo pieno nell'allevamento, che \u00e8 praticato in forma estensiva soprattutto nelle zone pastorali settentrionali e riguarda principalmente i piccoli ruminanti (24,2 milioni di capi) e i cammelli (1,7 milioni di capi), capaci di resistere meglio dei bovini (10,1 milioni di capi) alle difficili condizioni ambientali.\nPesca.\nL'attivit\u00e0 alieutica, praticata nel lago Ciad e nel fiume Niger, fornisce 53.000 tonnellate circa (2011) di prodotto destinato al consumo locale e regionale.\nProduzione, commercio e sicurezza alimentare.\nIl Prodotto Interno Lordo (PIL) per abitante si aggira sugli 800 dollari all'anno con una partecipazione del settore agricolo del 39,6% nel 2012. Nello stesso anno, il settore impiega l'82% della popolazione attiva, con il 37% di lavoro femminile. Importatore di prodotti alimentari di base quali oli, latte in polvere, farine, zucchero e cereali, il paese esporta cipolle e fagioli secchi.\nIl 13,9% della popolazione \u00e8 malnutrita; il 59,5% vive sotto la soglia della povert\u00e0 (nel 2008) che colpisce in particolare la popolazione rurale (63,9%).\nAmbiente.\nLa vegetazione \u00e8 strettamente legata al clima e varia da sud a nord, includendo la savana che via via trapassa alla prateria, sponda (\"sahel\") del deserto secondo la definizione araba. La savana, che rappresenta la degradazione delle antiche foreste per effetto dei grandi mutamenti climatici che hanno inaridito il Sahara ed estesamente impoverita anche dagli incendi provocati dagli indigeni, presenta alberi radi frammisti ad arbusti. Tra le piante predominano le acacie, i tamarischi, l'albero del burro. La zona saheliana, che costituisce la parte pi\u00f9 importante del territorio del Niger, offre l'aspetto di una formazione steppica con il suolo coperto dalle corte graminacee del tipo \"cram-cram\", e punteggiata da arbusti a fogliame ridotto adatti alla lotta contro l'evaporazione e la traspirazione (uno dei pi\u00f9 diffusi \u00e8 il \"teborak\"). Verso nord gli arbusti spariscono e nel deserto non resta che una vegetazione occasionale dopo le rare piogge; nelle oasi \u00e8 consentita la vita alle palme dattilifere.\nVasto e poco popolato, il Niger \u00e8 un Paese ricco di specie animali allo stato selvaggio. Numerose specie animali che durante la fase umida del Sahara popolavano le zone settentrionali del Paese (come \u00e8 testimoniato dalle belle raffigurazioni rupestri dell'Adrar des Iforas e dell'A\u00efr) si sono spostate verso sud e nelle zone desertiche sono rimaste le specie meglio adatte all\"'habitat\" sahariano: una grande variet\u00e0 di antilopi e gazzelle, mufloni, ecc. Nelle zone pre-desertiche, a questa fauna si aggiungono scimmie, ghepardi, iene, leoni che si ritrovano anche nel \"sahel\", dove per\u00f2 prevalgono gli animali domestici (zeb\u00f9, cavalli, asini, capre e montoni).\nLe specie della savana del Niger sono rappresentate dalla ricca e varia fauna del parco nazionale di W al confine con il Benin, una delle pi\u00f9 ricche zone faunistiche dell'Africa occidentale e una delle pi\u00f9 battute da turisti e cacciatori. Oltre agli uccelli che stazionano lungo il fiume Niger (ibis, cormorani, pellicani, anitre, aironi, ecc.) si trovano pressoch\u00e9 tutti i mammiferi tipici delle savane africane: le grandi antilopi, i bufali, i leoni, gli elefanti, gli ippopotami, i facoceri.\nPreoccupazioni sono espresse dai gruppi ambientalisti in seguito a un rapporto di Greenpeace che denuncia il grande inquinamento da materiale radioattivo nei pressi delle zone di estrazione dell'uranio.\nTrasporti.\nFerrovie.\n\u00c8 in costruzione dal 2014 la ferrovia Cotonou-Niamey assieme al Benin. Il capolinea di Niamey \u00e8 stato aperto nel 2014, ma la ferrovia \u00e8 stata costruita fino a Parakou (Benin); mentre il tratto nigerino \u00e8 lungo 140\u00a0km.\nArte.\nMusica.\nLa musica del Niger, come tutte le altre forme di espressione culturale, \u00e8 caratterizzata dalla mescolanza di influssi provenienti dalle diverse componenti etniche del paese, tutte fortemente influenzate dalla cultura francese. Forse la pi\u00f9 nota forma di espressione musicale del Niger \u00e8 il \"Tuareg Blues\", sviluppatosi negli anni 90 durante l'insurrezione dei tuareg.\nSport.\nOlimpiadi.\nIl Niger ha partecipato alle competizioni olimpiche dal 1964, con l'eccezione delle edizioni del 1976 e 1980. Ha vinto due medaglie: un bronzo nel 1972 grazie a Issaka Daborg, che ha conquistato il terzo gradino del podio nel pugilato. La seconda l'ha conquistata alle Olimpiadi del 2016, grazie a Issoufou Alfaga Abdoulrazak, che si \u00e8 aggiudicato un argento nel Taekwondo.\nCalcio.\nIl Niger non si \u00e8 mai qualificato per le fasi finali dei mondiali di calcio, n\u00e9 ha mai vinto alcuna competizione internazionale. Il miglior risultato si \u00e8 registrato nel 1982 quando fu eliminato ai quarti della Coppa d'Africa dall'Algeria, che si sarebbe poi qualificata per la fase finale dei mondiali.\nTradizioni.\nGiochi.\nIl crur (o krur) \u00e8 un gioco astratto della famiglia dei mancala giocato dalla popolazione hassaniyya. Il crur \u00e8 generalmente concepito come gioco per bambini.\nGastronomia.\nLa cucina del Niger \u00e8 abbastanza semplice, ricca di verdure, pesce delle zone intorno al fiume Niger e carne delle zone rurali del deserto. I piatti tipici sono il pesce alla griglia con una salsa aromatizzata con sesamo e datteri."}
{"id": "74766", "revid": "94647", "url": "https://it.wikipedia.org/wiki?curid=74766", "title": "La ragazza di Bube (romanzo)", "text": "La ragazza di Bube \u00e8 un romanzo scritto da Carlo Cassola tra il 1958 e il 1959 in cui vengono tra l'altro illustrati, attraverso la storia di ragazzi innamorati, i problemi politici e sociali del dopoguerra.\nVenne insignito del Premio Strega nel 1960, anno in cui era stato pubblicato dalla casa editrice Einaudi; tre anni pi\u00f9 tardi ne fu realizzato anche un adattamento cinematografico per la regia di Luigi Comencini e come interpreti principali attori della caratura di Claudia Cardinale e George Chakiris.\nTrama.\nLa vicenda \u00e8 ambientata in Valdelsa poco dopo la Liberazione e ha come protagonisti due giovani, Mara e Bube. Mara Castellucci \u00e8 una ragazza di sedici anni che vive a Monteguidi insieme al padre, comunista militante, alla madre e ad un fratello, Vinicio. Qui conosce Arturo Cappellini, detto Bube. Il giovane, amico e compagno di Sante, il fratellastro di Mara morto durante la Resistenza, si era recato nel paese dell'amico per conoscere la famiglia e in questo modo avviene il primo incontro con Mara. Tra i due nasce subito una simpatia e Mara, lusingata dall'interesse del ragazzo, inizia a scambiarsi lettere con lui.\nUn giorno, Bube comunica a Mara di voler cercare riparo presso la propria famiglia a Volterra perch\u00e9 accusato di un delitto. Era accaduto che, mentre si trovava a San Donato con i compagni Ivan e Umberto, un prete aveva impedito loro di entrare in chiesa. Secondo i ragazzi, la ragione per cui erano stati cacciati era il loro orientamento comunista. I giovani avevano allora iniziato a protestare, e un maresciallo dei carabinieri era intervenuto insieme al figlio a sostegno del prete. Bube e gli amici avevano inutilmente cercato di far valere le loro ragioni e, spinti dall'ira, avevano messo il prete contro il muro. Il maresciallo aveva perci\u00f2 reagito sparando ad Umberto, uccidendolo. Per vendicare l'amico, Ivan, l'altro compagno di Bube, aveva ucciso il maresciallo. A sua volta, Bube aveva rincorso e ucciso il figlio del maresciallo che stava scappando e che si era messo a gridare. \nMara e Bube intraprendono cos\u00ec il viaggio verso Volterra dove abita la famiglia di lui. A bordo di una corriera si trova una donna che riconosce Bube e sprona a dare una lezione ad uno dei passeggeri: si tratta del prete Ciolfi, il quale durante la guerra aveva collaborato con i nazisti, causando cos\u00ec la morte del nipote della donna. Suo malgrado, dopo essere sceso, Bube viene praticamente costretto dai presenti a picchiare il prete per poter salvare la faccia: il suo ruolo nella zona \u00e8 infatti quello del \"Vendicatore\", appellativo con il quale viene talvolta ancora chiamato dagli abitanti del posto. \nArrivato a casa dai familiari, Bube viene avvertito dal compagno Lidori del rischio di essere arrestato per il delitto commesso e che stare nascosti presso la famiglia non \u00e8 sicuro. Lidori accompagna Bube e Mara in un capanno in campagna, dove i due innamorati passano le due notti successive. Il giorno seguente, una macchina passa a prendere Bube per farlo rifugiare in Francia, mentre Mara ritorna a casa. Nel frattempo, qualcosa in lei \u00e8 cambiato: non \u00e8 pi\u00f9 la ragazza spensierata di prima e si dimostra angosciata per la mancanza di notizie da parte di Bube ed indifferente a tutto quello che la circonda. \nVerso la fine di Novembre, Mara decide di andare a lavorare come domestica in una famiglia a Poggibonsi. Qui la ragazza stringe amicizia con una compaesana, Ines, con cui esce spesso e che le presenta Stefano, un ragazzo serio e un po' timido. Mara resta inizialmente fredda, ma lentamente comincia ad apprezzare la sua compagnia, in particolare perch\u00e9 da mesi non ha pi\u00f9 notizie di Bube. La ragazza scivola cos\u00ec gradualmente in un dilemma: da un lato sente di aver dato la sua parola a Bube, ma dall'altro \u00e8 incerta sul quando lui potr\u00e0 tornare al paese.\nDopo un anno, Bube costretto al rimpatrio, viene arrestato alla frontiera ed \u00e8 condotto a Firenze. Mara, accompagnata dal padre, si reca a sua volta nel capoluogo toscano per un colloquio con Bube. Durante l'incontro la ragazza si accorge che il suo attaccamento a Bube \u00e8 ancora molto forte e decide che, da quel momento, sar\u00e0 sempre la sua donna. Bube viene condannato a quattordici anni di carcere e Mara, tornata a Poggibonsi, si incontra con Stefano. La ragazza gli racconta quanto accaduto aggiungendo, dopo un lungo tira e molla, di aver preso una decisione: il suo posto \u00e8 accanto al fidanzato.\nDopo la condanna Mara va spesso a trovare Bube in carcere. Il romanzo termina con un capitolo in cui Mara, sette anni pi\u00f9 tardi, viene descritta nella serena attesa della liberazione di Bube per la quale dovr\u00e0 attendere altri sette anni.\nInquadramento storico del romanzo.\nSimilmente a quanto si pu\u00f2 osservare nei romanzi dell'epoca, questo romanzo riprende trame e tematiche tipiche del Neorealismo. Se quest'ultimo si concentrava (almeno in teoria) sulla dimensione storica e sociale della vicenda, queste perdono nel romanzo di Cassola parte della loro importanza. \n\u00c8 vero da una parte che vengono citati nel romanzo eventi importanti come la scissione di Livorno, il referendum istituzionale del 1946 e le elezioni politiche italiane del 1948. Questi avvenimenti vengono inquadrati nell'ottica di comunisti convinti come il padre di Mara o Bube (pare inoltre che il romanzo sia imperniato su una vicenda realmente accaduta e che Cassola abbia intervistato i diretti interessati, cambiando in parte la storia).\nComunque, questa componente storico-politica si limita a fungere da sfondo ad una vicenda di carattere prevalentemente individuale e psicologico, dunque si riconoscono chiaramente delle tematiche meno peculiari del Neorealismo: durante tutto lo svolgimento del romanzo la prospettiva dominante \u00e8 quella di una giovane donna colta nei suoi dubbi e nel suo sviluppo personale. Lavori come questo o \"Il giardino dei Finzi-Contini\" testimoniano quindi una sorta di superamento del Neorealismo.\nLettura dell'opera.\nL'uscita del romanzo ha causato aspre critiche da parte degli intellettuali marxisti, i quali interpretarono \"La ragazza di Bube\" come la descrizione del fallimento degli sforzi intrapresi da parte della Resistenza, in particolare della sua componente comunista. Questa lettura del romanzo \u00e8 oramai superata. L'opinione corrente sul romanzo \u00e8 che non abbia scopi politici, n\u00e9 abbia primariamente lo scopo di documentare fatti storici. Ciononostante, \u00e8 inevitabile che tra le righe si scorga la delusione personale vissuta in prima persona da Cassola nei confronti del comunismo. Negativo fu l'atteggiamento verso il romanzo da parte di Nada Giorgi, la cui biografia reale aveva ispirato il romanzo: la Giorgi non si riconobbe affatto nella figura di Mara.\nCome accennato \u00e8 la dimensione individuale e psicologica del romanzo ad occupare il primo piano: lo sviluppo individuale di Mara \u00e8 il nucleo del romanzo, rappresentato su una scenografia di immediato dopoguerra. Se, da tipica sedicenne, nei primi capitoli Mara si concentrava soprattutto sui vestiti e sul suo prestigio sociale, la Mara degli ultimi capitoli \u00e8 diventata una persona matura che decide in base alle sue responsabilit\u00e0 personali.\n\u00c8 proprio il cammino del dolore e della conoscenza ad aprire gli orizzonti della protagonista e a favorire lo sviluppo della sua personalit\u00e0."}
{"id": "74793", "revid": "599", "url": "https://it.wikipedia.org/wiki?curid=74793", "title": "Trasformazione di Hoseholder", "text": ""}
{"id": "74794", "revid": "599", "url": "https://it.wikipedia.org/wiki?curid=74794", "title": "Formula di Cavalieri-Simpson", "text": ""}
{"id": "74795", "revid": "599", "url": "https://it.wikipedia.org/wiki?curid=74795", "title": "Quadratura mediante parabole", "text": ""}
{"id": "74800", "revid": "9595", "url": "https://it.wikipedia.org/wiki?curid=74800", "title": "Famiglia Agnelli", "text": ""}
{"id": "74802", "revid": "2039709", "url": "https://it.wikipedia.org/wiki?curid=74802", "title": "Yaren", "text": "Yaren (in passato anche chiamato \"Jarren\"; oppure \"Makwa\" o \"Moqua\") \u00e8 la capitale \"de facto\" di Nauru e un distretto e una circoscrizione elettorale di Nauru con circa 750 abitanti. Oltre ad essere bagnata dall'Oceano Pacifico, confina con i distretti di Boe, Buada e Meneng.\n\u00c8 una delle capitali meno popolate al mondo; secondo il censimento del 2011, gli abitanti risultavano 747, mentre nel 2007 se ne contavano solamente circa 630.\nStoria.\nL'attribuzione a Yaren del nome Makwa deriva da un equivoco: Makwa, infatti, \u00e8 l'antico nome della sola fonte di acqua potabile esistente sull'isola, che si trova in una caverna non molto lontana da Yaren. Probabilmente nelle prime mappe tracciate dai Tedeschi venne indicata come capitale in quanto costituiva il punto di ritrovo obbligato di tutti gli abitanti.\nGeografia.\nYaren si trova nel sud dell'isola. La sua superficie \u00e8 di 1,5 km2 e la sua altitudine \u00e8 di 25 metri sopra il livello del mare.\nEdifici governativi e amministrativi.\nEssendo sede delle istituzioni governative di Nauru, Yaren \u00e8 la capitale \"de facto\" del Paese che, a causa delle ridotte dimensioni, non ha una capitale ufficiale. Tuttavia anche il distretto di Aiwo, che ha una popolazione leggermente superiore a quella di Yaren, viene spesso indicata come capoluogo.\nA Yaren si trovano:\nLa circoscrizione elettorale elegge 2 membri al parlamento di Nauru."}
{"id": "74807", "revid": "363629", "url": "https://it.wikipedia.org/wiki?curid=74807", "title": "Duccio di Buoninsegna", "text": "L'arte di Duccio aveva in origine una solida componente bizantina, legata in particolare alla cultura pi\u00f9 recente del periodo paleologo, e una notevole conoscenza di Cimabue (quasi sicuramente il suo maestro nei primi anni di attivit\u00e0), alle quali aggiunse una rielaborazione personale in senso gotico, inteso come linearismo ed eleganza transalpini, una linea morbida e una raffinata gamma cromatica.\nCol tempo lo stile di Duccio raggiunse esiti di sempre maggiore naturalezza e morbidezza e seppe anche aggiornarsi alle innovazioni introdotte da Giotto, quali la resa dei chiaroscuri secondo una o poche fonti di luce, la volumetria delle figure e del panneggio, la resa prospettica. Il suo capolavoro, ovvero la Maest\u00e0 del Duomo di Siena, \u00e8 un'opera emblematica dell'arte del Trecento Italiano.\nBiografia e opere.\nLe prime opere.\n\"\u00abDuccio [\u2026] attese alla imitazione della maniera vecchia, e con giudizio sanissimo diede oneste forme alle sue figure , le quali espresse eccellentissimamente nelle difficult\u00e0 di tale arte.\u00bb\"\nDuccio, figlio di Buoninsegna, nacque probabilmente poco oltre la met\u00e0 del Duecento, intorno al 1255. I primi documenti su di lui risalgono al 1278 e si riferiscono a pagamenti per copertine di libri contabili e per dodici casse dipinte destinate a contenere documenti del Comune di Siena. Tali opere sono oggi perdute.\nLa prima opera di Duccio che \u00e8 invece giunta fino ai nostri giorni \u00e8 la cosiddetta Madonna Gualino che si trova oggi alla Galleria Sabauda di Torino (la provenienza originaria \u00e8 ignota). Dipinta intorno al 1280-1283, riporta uno stile molto simile a quello di Cimabue, a tal punto da essere stata attribuita a lungo al maestro fiorentino anzich\u00e9 a Duccio. La tavola ricorda effettivamente le Maest\u00e0 di Cimabue, nell'impostazione generale, nella forte derivazione bizantina e assenza di tratti gotici, nei tratti somatici della Madonna, nella veste del bambino e nell'uso dei chiaroscuri. Questa forte derivazione cimabuesca, che rester\u00e0 evidente anche in opera successive seppure sfumando gradatamente, ha fatto pensare che ci fosse un rapporto di maestro-allievo tra il pi\u00f9 anziano Cimabue e il pi\u00f9 giovane Duccio. Tuttavia gi\u00e0 in questa prima opera giovanile di Duccio ci sono elementi nuovi rispetto a Cimabue: una ricchezza cromatica che porta a colori che non appartengono al repertorio fiorentino (quali il rosa della veste del piccolo, il rosso vinato della veste della Madonna e il blu del suppedaneo), il naso a patatina del piccolo che rende il suo volto pi\u00f9 dolce e fanciullesco, la matassa lanosa di crisografie bizantine della veste di Maria. Ma sono comunque dettagli. La tavola \u00e8 decisamente cimabuesca.\nNella successiva Madonna di Crevole del 1283-1284, che proviene dalla Pieve di Santa Cecilia a Crevole e che \u00e8 oggi esposta al Museo dell'Opera della Metropolitana di Siena, si nota una maggiore divergenza rispetto allo stile di Cimabue. La Madonna ha un volto pi\u00f9 dolce e raffinato, pur non tradendo un'espressione che rimane ancora seria e profonda. Permane il naso a patatina del piccolo che si lascia per\u00f2 andare anche ad un gesto affettuoso verso la madre.\nAgli stessi anni risalgono anche alcune pitture a secco, purtroppo molto rovinate, che si trovano nella Cappella Bardi (un tempo intitolata a san Gregorio Magno) della Chiesa di Santa Maria Novella a Firenze. Si tratta di due pitture a secco nelle lunette in alto a sinistra e a destra della cappella e che raffigurano, rispettivamente, \"San Gregorio Magno tra due flabelliferi\" e \"Cristo in trono tra due angeli\". Anche in questo caso non si pu\u00f2 non notare la forte derivazione da Cimabue, ma \u00e8 proprio l'eleganza dei volti degli angeli e la matassa fasciante della veste di Cristo in trono a farci apprezzare, di nuovo, il distacco dal maestro fiorentino.\nLa \"Madonna Rucellai\".\nIl 15 aprile 1285 venne commissionata a Duccio la cosiddetta \"Madonna Rucellai\", dalla Compagnia dei Laudesi. La tavola fu realizzata per la Cappella Bardi della chiesa di Santa Maria Novella a Firenze, la stessa cappella in cui sono stati rinvenuti i resti delle pitture a secco di Duccio descritte sopra. La tavola venne detta \"Rucellai\" perch\u00e9 a partire dal 1591 venne collocata nella contigua Cappella Rucellai, prima di approdare agli Uffizi. In questa opera \u00e8 raffigurata la \"Madonna col Bambino in maest\u00e0\", fiancheggiati da sei angeli. L'opera si ispira alla Maest\u00e0 del Louvre di Cimabue, dipinta circa 5 anni prima, tanto che a lungo venne creduta un'opera di Cimabue e tale errata attribuzione fu sostenuta a lungo, anche dopo il ritrovamento del documento di allogazione (1790). Questa \"maest\u00e0\" \u00e8 un'opera chiave nel percorso dell'artista, dove la solida maestosit\u00e0 e l'umana rappresentazione di Cimabue viene incrociata con una maggiore aristocraticit\u00e0 e raffinatezza, con un contenuto umano ancora pi\u00f9 dolce. Inoltre l'opera \u00e8 caratterizzata da motivi decorativi di origine gotica, come il capriccioso orlo dorato della veste di Maria che disegna una complessa linea dal petto fino ai piedi, le bifore e trifore gotiche del trono ligneo e il mantello della Vergine non pi\u00f9 \"intriso\" di crisografie bizantine, ma ammorbidito da pieghe morbide e cadenti. Sono soprattutto questi elementi gotici che segnano un ulteriore distacco dal maestro Cimabue, che rimarr\u00e0 ancora ancorato alla tradizione bizantina.\nAl 1285 circa \u00e8 datata anche la \"Madonna col Bambino e tre Francescani in adorazione\", piccola tavola di ignota provenienza ed esposta oggi alla Pinacoteca Nazionale di Siena.\nLe opere di fine secolo.\nDopo la Madonna Rucellai del 1285, l'unica opera attribuita a Duccio fino alla fine del secolo di cui possediamo una documentazione scritta per la sua datazione \u00e8 la vetrata del Duomo di Siena, il cui originale \u00e8 conservato ora al Museo dell'Opera della Metropolitana (quello presente nel Duomo \u00e8 una copia). Sebbene la vetrata fu realizzata da maestri del vetro, si ritiene oggi che il disegno fu proprio del patriarca della pittura senese, che vi lavor\u00f2 nel 1287-1288. Il trono della scena dell\"Incoronazione della Vergine\" e quelli dei \"quattro evangelisti\" sono troni marmorei architettonici, non pi\u00f9 lignei come quello della Madonna Rucellai o dei precedenti troni di Cimabue. Questo \u00e8 il primo esemplare noto di trono architettonico in marmo, un prototipo che Duccio continuer\u00e0 ad usare e che diventer\u00e0 molto popolare da ora in poi, persino nella vicina Firenze di Cimabue e Giotto.\nPoco posteriore (1290-1295) si ritiene la \"Madonna in trono tra angeli\" di cui si ignora la provenienza e che \u00e8 conservata oggi al Kunstmuseum di Berna in Svizzera. E possiamo ammirare proprio quest'opera per poter apprezzare l'evoluzione dello stile di Duccio in questi anni. Quello che \u00e8 immediatamente evidente in questa piccola Maest\u00e0 \u00e8 la miglior profondit\u00e0 spaziale nella disposizione degli angeli, non pi\u00f9 uno sopra l'altro come nella Madonna Rucellai, ma adesso uno dietro l'altro come nella Maest\u00e0 del Louvre di Cimabue. Gli angeli della stessa coppia non sono neppure perfettamente simmetrici, come risulta dalle diverse posizioni delle loro braccia. Anche questo \u00e8 un elemento nuovo che supera la ripetitiva simmetria degli angeli della Madonna Rucellai, favorendo il loro differenziamento. Anche il trono, pur avendo un'impostazione simile a quello della Madonna Rucellai, secondo i canoni della prospettiva inversa, ha un'assonometria migliore e sembra pi\u00f9 adeguatamente inserito nello spazio. Queste variazioni mostrano che Duccio si lasciava ancora ispirare dal Maestro Cimabue, molto attento alla coerenza spaziale e alle volumetrie di cose e personaggi. Ma Duccio dimostra anche di continuare il suo percorso verso un'eleganza figurativa tutta sua, un percorso che era gi\u00e0 iniziato, abbiamo visto, con la Madonna di Crevole. Sebbene si notino ancora le tipologie dei volti cimabueschi con teste e facce ampie, i tratti somatici appaiono pi\u00f9 delicati (si notino per esempio la sfumatura della forcina alla base del naso, le labbra stette e sfumate e il naso a ballotta del piccolo). Pi\u00f9 naturale e morbido appare anche il decorso delle pieghe delle vesti.\nAltre opere generalmente attribuite a Duccio sono datate tra il 1285 e il 1300, ma senza che ci sia un consenso unanime tra gli esperti riguardo alla datazione. Tra queste si annovera la \"Madonna col Bambino\" proveniente dalla Chiesa dei Santi Pietro e Paolo di Buonconvento, e conservata oggi nel Museo di arte sacra della Val d'Arbia, sempre a Buonconvento. Datata tradizionalmente poco oltre il 1280, ricerche di archivio recenti che testimonierebbero il passaggio di Duccio a Buonconvento dopo il 1290 e studi accurati sulla disposizione delle pieghe del manto della vergine e sulla perdita di tratti spigolosi del viso della Madonna e del Bambino avrebbero spostato la datazione al 1290-1295.\nDopo la Madonna Rucellai del 1285 sarebbe stato composto, secondo alcuni esperti, anche il \"Crocifisso\" proveniente dal Castello Orsini-Odescalchi di Bracciano, gi\u00e0 in Collezione Odescalchi a Roma, e oggi in Collezione Salini a Siena, dove il Cristo con gli occhi aperti ed ancora vivo riprendeva un'iconografia di epoca romanica (il \"Christus Triumphans\"), molto rara alla fine del Duecento. Sempre dello stesso periodo \u00e8, secondo alcuni, il \"Crocifisso\" della chiesa di San Francesco a Grosseto. Occorre altres\u00ec sottolineare che per questi due crocifissi non esiste un consenso unanime neppure riguardo l'attribuzione a Duccio. Pi\u00f9 unanime sembra il consenso intorno alle tre tavolette raffiguranti la \"Flagellazione, Crocifissione e Sepoltura di Cristo\", di ignota provenienza ed oggi depositate nel Museo della Societ\u00e0 di Esecutori di Pie Disposizioni a Siena.\nLe opere di inizio Trecento.\nCon le opere dei primi anni del nuovo secolo Duccio di Buoninsegna approda al suo stile maturo e autonomo, ormai dissociato da quello di Cimabue. I volti delle figure diventano pi\u00f9 allungati, i lineamenti del viso si fanno pi\u00f9 morbidi, complice una pennellata pi\u00f9 fusa che permette di smussare i tratti spigolosi del viso. Nelle numerose tavole col bambino dipinte in questi anni la Madonna e il piccolo hanno fisionomie proprie, ben distinte da quelli della Madonna Rucellai o anche della Madonna di Crevole che erano di impronta ancora cimabuesca. Anche il panneggio si arricchisce di pieghe naturali e morbide. Prevale un realismo figurativo senza precedenti che permette a Duccio di acquisire la reputazione di miglior artista della citt\u00e0 di Siena. Il polittico n. 28 proveniente forse dalla Chiesa di San Domenico a Siena e conservato oggi nella Pinacoteca Nazionale di Siena fornisce un esempio di questo stile maturo. La tavola ha anche il primato di essere il primo polittico architettonico a scomparti indipendenti, un prototipo che diventer\u00e0 sempre pi\u00f9 usato.\nA questo periodo risalgono anche il \"Trittico a sportelli\" di propriet\u00e0 della dinastia reale inglese e il \"Trittico a sportelli raffigurante la Madonna col Bambino tra san Domenico e sant'Aurea di Ostia\", conservato alla National Gallery di Londra (entrambi di provenienza ignota e datati al 1300 circa), la \"Madonna col Bambino\" conservata alla Galleria Nazionale dell'Umbria di Perugia (proveniente dalla Chiesa di San Domenico a Perugia) e la \"Madonna Stoclet\", cosiddetta perch\u00e9 appartenne ad Adolphe Stoclet a Bruxelles prima di approdare al Metropolitan Museum of Art di New York (provenienza originale ignota). Alla fine di questo periodo (1304-1307), e poco prima di iniziare la grandiosa Maest\u00e0 del Duomo di Siena descritta di seguito, apparterrebbe il \"Trittico a sportelli con la Crocifissione tra i santi Nicola di Bari e Clemente\" (provenienza ignota).\nIn tutti questi dipinti si pu\u00f2 apprezzare il realismo figurativo e l'aristocraticit\u00e0 dei volti, propri dell'arte di Duccio e ineguagliati agli inizi del Trecento in Italia. Si possono ammirare anche le ricche volumetrie delle vesti, tratti ormai del tutto acquisiti dalla scuola fiorentina, che fu la prima fonte di apprendimenti e ispirazione per Duccio. Fu cos\u00ec che Duccio divent\u00f2 l'artista pi\u00f9 accreditato a Siena, l'unico a cui il governo della citt\u00e0 potesse pensare di affidare il compito di realizzare un'opera cos\u00ec grandiosa e dispendiosa quale la \"Maest\u00e0\" da collocare sull'altare principale del Duomo di Siena, senza dubbio il capolavoro dell'artista.\nLa \"Maest\u00e0 del Duomo di Siena\".\nLa Maest\u00e0 realizzata per l'altare principale del Duomo di Siena risale al 1308-1311, come testimoniato dalla documentazione scritta che ha permesso di risalire al contratto (1308) ed una cronaca locale che testimonia il passaggio dell'opera dalla bottega del maestro al Duomo (1311). La Maest\u00e0 \u00e8 il capolavoro di Duccio, nonch\u00e9 una delle opere pi\u00f9 emblematiche dell'arte italiana. Rest\u00f2 esposta nel Duomo, anche se fra vari spostamenti, fino al 1878, mentre oggi \u00e8 conservata presso il Museo dell'Opera della Metropolitana.\nFinita nel giugno del 1311, era tale la sua fama gi\u00e0 prima del completamento, che il giorno 9, dalla bottega di Duccio in contrada Stalloreggi, fu portata in Duomo con una festa popolare con tanto di processione: a capo di questa, il vescovo e le massime autorit\u00e0 cittadine, mentre il popolo, portando candele accese, cantava ed elargiva elemosine.\nSi tratta di una grande tavola (425x212 cm) a due facce, anche se oggi si presenta tagliata lungo lo spessore secondo un discutibile intervento ottocentesco che non manc\u00f2 di creare alcuni danni. Il lato principale, quello originariamente rivolto ai fedeli, era dipinto con una monumentale \"Vergine con Bambino in trono,\" circondata da un'affollata teoria di santi e angeli su fondo oro. La Madonna \u00e8 seduta su un ampio e sfarzoso trono, che accenna ad una spazialit\u00e0 tridimensionale secondo le novit\u00e0 gi\u00e0 praticate da Cimabue e Giotto, ed \u00e8 dipinta con una cromia morbida, che d\u00e0 naturalezza al dolce incarnato. Anche il bambino esprime una profonda tenerezza, ma il suo corpo non sembra generare peso e le mani di Maria che lo reggono sono piuttosto innaturali. Alla base del trono, sta la preghiera-firma in versi latini: \"MATER S(AN)CTA DEI/SIS CAUSA SENIS REQUIEI/SIS DUCIO VITA/TE QUIA PINXIT ITA\" (trad.:\"Madre Santa di Dio, sii causa di pace per Siena, sii vita per Duccio, poich\u00e9 ti ha dipinta cos\u00ec\").\nIl retro era invece destinato alla visione del clero, e vi sono rappresentate 26 \"Storie della Passione di Cristo\", divise in formelle pi\u00f9 piccole, uno dei pi\u00f9 ampi cicli dedicati a questo tema in Italia. Il posto d'onore, al centro \u00e8 dato dalla \"Crocifissione\", di larghezza maggiore e altezza doppia, come anche la formella doppia nell'angolo in basso a sinistra con l\"Entrata a Gerusalemme\". In varie scene Duccio diede prova di essere aggiornato rispetto alle \"prospettive\" dei fondali architettonici di Giotto, ma in altre deroga volontariamente alla raffigurazione spaziale per mettere in risalto particolari che gli premono, come la tavola apparecchiata nella scena dell\"Ultima cena\" (troppo inclinata rispetto al soffitto) o come il gesto di Ponzio Pilato nella \"Flagellazione\", che \u00e8 in primo piano rispetto a una colonna nonostante i suoi piedi poggino su un piedistallo che \u00e8 collocato dietro. Duccio non sembra quindi interessato a complicare eccessivamente le scene con regole spaziali assolute, anzi talvolta la narrazione \u00e8 pi\u00f9 efficace proprio in quelle scene dove un generico paesaggio roccioso tradizionale lo libera dalla costrizione della rappresentazione tridimensionale.\nLa pala aveva anche una predella dipinta su tutti i lati (la prima conosciuta nell'arte italiana) e a coronamento dei pannelli cuspidati con \"Scene della vita di Maria\" (fronte) e \"Episodi post-mortem di Cristo\" (retro): queste parti non sono pi\u00f9 a Siena ed alcune di esse si trovano in collezioni e musei esteri.\nNella \"Maest\u00e0\" si ravvisa tutto il realismo dei volti dei personaggi di cui era capace Duccio, nonch\u00e9 l'ormai acquisita capacit\u00e0 di disegnare cose e personaggi secondo i canoni giotteschi della prospettiva diretta (non pi\u00f9 l'antiquata prospettiva inversa di Cimabue ripresa da Duccio fino a fine Duecento). Le vesti hanno un panneggio voluminoso, i chiaroscuri sono resi con un'attenzione per la provenienza delle fonti di luce, tendenze anch'esse ereditate da Giotto. L'opera spicca anche per la profusione di dettagli e decorazioni: dagli intarsi marmorei del trono alla fantasia fine del drappo sullo schienale dello stesso trono, dalla capigliatura degli angeli agli ornamenti delle sante. La coesione di elementi di matrice fiorentina con il realismo figurativo propri di Duccio, il tutto impreziosito da una cura estrema per il particolare, fanno di quest'opera uno dei capolavori del Trecento italiano.\nLe ultime opere.\nSono solo due le opere attribuibili con certezza al catalogo duccesco dopo la \"Maest\u00e0\" del Duomo di Siena, entrambi in uno stato di conservazione purtroppo non ottimale: il \"Polittico n. 47\", in origine destinato alla perduta chiesa dello Spedale di Santa Maria della Scala ed oggi esposto alla Pinacoteca Nazionale di Siena (1315-1319), e la \"Maest\u00e0\" del Duomo di Massa Marittima (1316 circa).\nSecondo alcuni sarebbe di Duccio anche l'affresco con la \"Consegna del castello di Giuncarico\", nella Sala del Mappamondo del Palazzo Pubblico di Siena (1314). Restano tuttavia molte le perplessit\u00e0 sulla paternit\u00e0 di Duccio.\nDuccio mor\u00ec in una data imprecisata tra il 1318 e il 1319. Nel 1319 i figli ne rifiutarono l'eredit\u00e0, gravata da debiti onerosi. Furono molti gli allievi che si ispirarono a lui, spesso utilizzandone uno stile quasi indistinguibile. Fra questi ci furono Ugolino di Nerio, Segna di Bonaventura, Niccol\u00f2 di Segna, Francesco di Segna e molti altri artisti rimasti anonimi.\nI seguaci di Duccio.\nDuccio ebbe molti allievi nel corso della sua vita, anche se non si sa se questi furono veri e propri allievi cresciuti artisticamente all'interno della sua bottega o pittori che ne imitarono semplicemente lo stile. Molti di questi sono anonimi e vengono identificati solo grazie ad un corpus di opere dai tratti stilistici comuni. I primi allievi, che collettivamente possiamo chiamare \"seguaci di prima generazione\", furono attivi tra il 1290 e il 1320 circa e includono il Maestro di Badia a Isola, il Maestro di Citt\u00e0 di Castello, il Maestro degli Aringhieri, il Maestro delle Collazioni dei Santi Padri e il Maestro di San Polo in Rosso. Un altro gruppo di \"seguaci di seconda generazione\", furono attivi tra il 1300 e il 1335 circa e includono Segna di Bonaventura, Ugolino di Nerio, il Maestro della Maest\u00e0 Gondi, il Maestro di Monte Oliveto e il Maestro di Monterotondo. Bisogna comunque precisare che Segna di Bonaventura fu attivo gi\u00e0 prima del 1300, collocandolo quindi temporalmente tra il primo e il secondo gruppo di artisti. Un terzo gruppo segu\u00ec Duccio solo diversi anni dopo la sua morte, a testimonianza dell'impatto che la sua pittura ebbe a Siena e in tutta la Toscana. Questi artisti, che furono attivi tra il 1330 e il 1350 circa, includono i figli di Segna di Bonaventura, ovvero Niccol\u00f2 di Segna e Francesco di Segna, e un allievo di Ugolino di Nerio, cio\u00e8 il Maestro di Chianciano.\nAlcuni di questi artisti subirono l'influenza del solo Duccio, fino a rendere le loro opere decisamente affini a quelle del maestro (tali sono il Maestro di Badia a Isola, Ugolino di Nerio, Segna di Bonaventura e i loro figli). Altri artisti subirono anche le influenze di altre scuole, come il Maestro degli Aringhieri, sensibile alle massicce volumetrie di Giotto, e il Maestro della Maest\u00e0 Gondi, influenzato anche da Simone Martini.\nUn discorso a parte deve essere fatto per Simone Martini e Pietro Lorenzetti. Questi due artisti dipinsero opere affini a quelle di Duccio a partire, rispettivamente, dal 1305 e 1310 circa. Tuttavia la loro produzione ebbe tratti originali sin dagli esordi, come testimoniato dalla \"Madonna col Bambino n. 583\" di Simone (1305-1310) e dal \"Trittico Orsini\" dipinto ad Assisi dal Lorenzetti (1310-1315 circa). Pi\u00f9 tardi i due artisti maturarono stili del tutto autonomi, che seppero dare loro una dignit\u00e0 artistica ben lungi dall'etichetta di \u201cseguace di Duccio\u201d.\nLista delle opere.\nLa lista cronologica delle opere di Duccio segue l'ordine e la scelta operata nel corso della mostra \"Duccio. Alle origini della pittura senese\" (2003), salvo ove diversamente specificato.\nInfluenza culturale.\nGli \u00e8 stato intitolato il cratere Duccio sul pianeta Mercurio.\nIl palio in suo onore.\nIl 16 agosto del 2003 a Siena \u00e8 stato corso un palio in suo onore, vinto dalla Nobile Contrada del Bruco con il cavallo Berio montato dal fantino Luigi Bruschelli detto \"Trecciolino\".\nPer la seconda volta, il 16 agosto del 2011 viene corso il palio in suo onore, conquistato dalla Contrada della Giraffa con il cavallo Fedora Saura montato da Andrea Mari detto \"Brio\"."}
{"id": "74808", "revid": "670021", "url": "https://it.wikipedia.org/wiki?curid=74808", "title": "Gislebertus", "text": "Biografia.\nArtista romanico borgognone del XII secolo, rinnov\u00f2 l'iconografia tradizionale realizzando figure con proporzioni alterate e tratti fisionomici deformi in modo da rendere pi\u00f9 dinamica la composizione.\nIntorno al 1130 collabor\u00f2 alle opere e alla decorazione della Cattedrale di Saint-Lazare ad Autun, come attesta la presenza, rarissima, sul portale occidentale, della firma: \"Gislebertus hoc opus fecit\", documentando una sua posizione di grande prestigio.\nScarse sono invece le altre notizie biografiche dell'artista, quindi i critici d'arte e gli storici dell'arte hanno svolto una ricerca filologica sui documenti conservati ad Autun, per delinearne la carriera.\nGislebertus partecip\u00f2 ai lavori sia al portale ovest, dove decor\u00f2 il timpano con un rilievo raffigurante \"Giudizio Universale\" e la \"Resurrezione dei morti\" (nell'architrave), sia al portale nord, ma anche ai capitelli del coro, della navata centrale e dell'abside.\nI lavori di Gislebertus erano protesi a variare alcuni modelli costruttivi e decorativi della cattedrale.\nGislebertus evidenzi\u00f2 la sua aderenza, nella tecnica e nell'iconografia con la scuola di Cluny, pur conservando una sua autonomia inventiva.\nSpinto da un forte gusto drammatico ed espressivo, miscelato ad eleganze decorative, Gislebertus seppe unire armoniosamente temi drammatici con elementi ornamentali, al punto che la critica lo defin\u00ec \"maitre floraliste\".\nGli argomenti preferiti da Gislebertus furono quelli presi dall'Antico e dal Nuovo Testamento, come nel caso dei capitelli con \"Il sonno dei Re Magi\", la \"Fuga in Egitto\", l\"Impiccagione di Giuda\", il \"Corteo degli Elettie dei Dannati\" e la figura sdraiata di \"Eva\" che tenta Adamo, proveniente da un portale laterale della Cattedrale, probabilmente anteriore di qualche anno al \"Giudizio finale\" (ora al museo Rolin di Autun). Questa opera rappresenta un raro esempio di nudo medioevale.\nTutti questi temi furono talvolta descritti in modo condensato, altre volte in modo raffinato, ma sempre avvolti da una natura orientaleggiante.\nLe figure prodotte da Gislebertus ad altorilievo, danno la sensazione, all'osservatore, di sequenze di immagini successive ed in movimento relative ad un argomento o di una vicenda per lo pi\u00f9 drammatica."}
{"id": "74810", "revid": "110157", "url": "https://it.wikipedia.org/wiki?curid=74810", "title": "Manama", "text": "Manama (in arabo: \u0645\u0646\u0627\u0645\u0629, \"Al-Man\u0101mah\") \u00e8 la capitale del Bahrein. \u00c8 la pi\u00f9 grande citt\u00e0 dello Stato, con una popolazione approssimativa di 329.510 persone ma l'area metropolitana supera i 628.000 abitanti circa, circa un quarto dell'intera popolazione del Bahrein.\nSituata sulle coste del Golfo Persico, Manama \u00e8 abitata da una popolazione estremamente variegata. Dopo un periodo di controllo portoghese e persiano, nel XX secolo, la ricchezza petrolifera del Bahrein contribu\u00ec a stimolare una rapida crescita economica e demografica, trasformando Manama in un importante centro finanziario del Medio Oriente.\nManama \u00e8 stata anche una delle dodici municipalit\u00e0 del Bahrein e ora fa parte del Governatorato della Capitale.\nStoria.\nManama viene citata nelle cronache islamiche gi\u00e0 a partire dal 1345. Fu conquistata dai portoghesi nel 1521 e successivamente dai persiani nel 1602. \u00c8 stata sotto il controllo, con brevi interruzioni, della dinastia regnante Al Khalifa dal 1783. Manama \u00e8 stata dichiarata \"porto franco\" nel 1958, e nel 1971 \u00e8 diventata la capitale dello Stato indipendente del Bahrein.\nIl nord dell'isola di Bahrein, dominato oggi dal centro di Manama, \u00e8 abitato dagli uomini da circa 5.000 anni, come testimoniato dai resti archeologici intorno alla fortezza di Qal'at al-Bahrein. I primi abitanti sono riconducibili al popolo Dilmun. L'isola fu presto sconvolta da una serie di invasioni, che cominciano da quella assira e terminano con quella araba. Gli abitanti di Manama furono convertiti all'Islam durante il VII secolo.\nAll'inizio del XVI secolo, i portoghesi cacciarono gli abitanti della citt\u00e0 e occuparono il suo territorio. La fortezza di Qal'at al-Bahrein fu costruita in questo periodo. La famiglia Al Khalifa, dal vicino Qatar, prese il controllo di tutta l'isola alla fine del XVIII secolo. I nuovi governanti, che regnano ancora oggi sul piccolo Stato, cercarono protezione presso l'Impero britannico per difendersi dai Persiani, che a quel tempo aveva conquistato l'egemonia in gran parte del Medio Oriente: cos\u00ec, Manama entr\u00f2 in un periodo di influenza coloniale. Quando fu scoperto il petrolio a 30\u00a0km a sud di Manama, estratto per la prima volta nel 1931, gli inglesi intensificarono la loro influenza sull'isola. Dopo la seconda guerra mondiale, il Bahrein si mosse lentamente verso l'indipendenza e, infine, nel 1971 gli inglesi concessero l'autonomia a Manama. Questo fu l'inizio di un periodo che vide crescere e fiorire l'economia, crescita dovuta principalmente alla notevole ricchezza accumulata attraverso la produzione di petrolio e alla sua lavorazione e raffinamento.\nGeografia fisica.\nManama ed \u00e8 situata sul Golfo persico, nella parte nord-est dell'isola del Bahrein. Non lontano dalla capitale si trovano la citt\u00e0 di Sitrah, a sud-est, e quella di Jidd Haffs ad ovest.\nManama \u00e8 suddivisa in 19 distretti:\nEconomia.\nL'economia di Manama \u00e8 la stessa di tutto il resto del Bahrein: estrazione e raffinazione del petrolio, fabbricazione di dhow, pesca e produzione di perle. Sull'isola Al Muharraq si trova l'Aeroporto Internazionale del Bahrein, che serve Manama, alla quale \u00e8 collegato. Manama \u00e8 anche la sede dell'Universit\u00e0 del Bahrein, fondata nel 1986.\nIstruzione.\nManama ha una vasta gamma di universit\u00e0, college e scuole. In tutto si contano 10 scuole di rilievo:"}
{"id": "74811", "revid": "2225", "url": "https://it.wikipedia.org/wiki?curid=74811", "title": "Al-Man\u0101mah", "text": ""}
{"id": "74813", "revid": "2225", "url": "https://it.wikipedia.org/wiki?curid=74813", "title": "Stile Liberty", "text": ""}
{"id": "74814", "revid": "2225", "url": "https://it.wikipedia.org/wiki?curid=74814", "title": "Stile liberty", "text": ""}
{"id": "74815", "revid": "2225", "url": "https://it.wikipedia.org/wiki?curid=74815", "title": "Art nouveau", "text": ""}
{"id": "74816", "revid": "2225", "url": "https://it.wikipedia.org/wiki?curid=74816", "title": "Art noveau", "text": ""}
{"id": "74817", "revid": "2225", "url": "https://it.wikipedia.org/wiki?curid=74817", "title": "Liberty", "text": ""}
{"id": "74826", "revid": "4", "url": "https://it.wikipedia.org/wiki?curid=74826", "title": "D.W. Freshfield", "text": ""}
{"id": "74830", "revid": "1396213", "url": "https://it.wikipedia.org/wiki?curid=74830", "title": "Alessandro Del Piero", "text": "Soprannominato \"Pinturicchio\" da Gianni Agnelli, si \u00e8 segnalato sin da giovane come uno dei maggiori talenti della sua generazione, ed \u00e8 considerato tra i migliori giocatori nella storia del calcio italiano. Capitano della dal 2001 al 2012, con il club torinese ha vinto numerosi trofei a livello nazionale e internazionale, segnando in tutte le competizioni a cui ha partecipato e stabilendo il primato assoluto di reti (290) e di presenze (705).\nDal 1995 al 2008 ha fatto parte della nazionale, partecipando a tre campionati del mondo (, e ) e quattro campionati d'Europa (, , e ), l'ultimo dei quali da capitano. Pur avendo brillato meno che in maglia juventina, soprattutto nei tornei mondiali ed europei, in azzurro ha comunque totalizzato 91 presenze e 27 reti, che lo rendono il quarto miglior marcatore di sempre insieme a Roberto Baggio.\n\u00c8 secondo, dietro Silvio Piola (390), nella classifica dei migliori marcatori italiani di tutti i tempi con 346 gol segnati in carriera, e ha conquistato quattro titoli di capocannoniere: in UEFA Champions League nel 1998 con 10 gol, in Coppa Italia nel 2006 con 5 gol, in Serie B nel 2007 con 20 gol e in Serie A nel 2008 con 21 gol.\n\u00c8 stato inserito per tre anni consecutivi (1995-1996, 1996-1997, 1997-1998) nella squadra dell'anno secondo l'European Sports Media, mentre l'Association of Football Statisticians, classificando i \"pi\u00f9 grandi calciatori di sempre\", lo ha incluso al 60\u00ba posto. Nel 2004 \u00e8 stato inserito nella FIFA 100, una lista dei 125 pi\u00f9 grandi giocatori viventi redatta da Pel\u00e9 e dalla FIFA in occasione delle celebrazioni del centenario della Federazione internazionale, ed \u00e8 risultato 49\u00ba nell'UEFA Golden Jubilee Poll, un sondaggio online condotto dalla UEFA per celebrare i migliori calciatori d'Europa dei cinquant'anni precedenti. Inoltre \u00e8 stato incluso sei volte tra i 50 candidati al Pallone d'oro, classificandosi quarto nel 1995 e nel 1996. \u00c8 stato il migliore calciatore italiano nel 1998 e nel 2008, nominato dall'AIC. Nel 2007 ha lasciato la sua impronta nella \"Champions Promenade\" vincendo il Golden Foot, mentre nel 2017 \u00e8 stato inserito nella Hall of Fame del calcio italiano.\nBiografia.\nDel Piero nasce a Conegliano, in provincia di Treviso, ma cresce a Saccon, frazione del vicino comune di San Vendemiano. Ha un fratello di nove anni pi\u00f9 grande, Stefano, anche suo procuratore, e una sorella adottiva. Ha conseguito il diploma di ragioneria. Molto riservato riguardo alla sua vita sentimentale, il 12 giugno 2005 ha sposato in segreto Sonia; la coppia ha tre figli.\nNel 2006, in occasione dei XX Giochi olimpici invernali, \u00e8 stato tedoforo portando la fiamma olimpica. Amico dei musicisti Noel e Liam Gallagher, nel 2007 \u00e8 apparso in un cameo nel videoclip di \"Lord Don't Slow Me Down\" degli Oasis; nello stesso anno \u00e8 comparso insieme ad altri colleghi calciatori nel film \"L'allenatore nel pallone 2\". Nel 2014 ha partecipato a un episodio della serie australiana \"Bondi Rescue\".\nHa preso parte a numerose iniziative benefiche e solidali. Nel 2006 ha promosso e sostenuto anche economicamente la ricerca sul cancro, e nel novembre dello stesso anno ha ricevuto dall'AIRC il premio \"Credere nella ricerca\". Nel 2011 ha lanciato il progetto \"Ale10friendsforJapan\", da lui ideato per aiutare gli abitanti del Giappone colpiti dalla tragedia dello tsunami. Partecipa inoltre a match organizzati a scopo benefico, come la Partita del cuore.\n\u00c8 fra i personaggi sportivi pi\u00f9 ricercati dalle aziende che vogliono pubblicizzare il loro marchio. \u00c8 stato testimonial di marche come adidas, Suzuki, FIAT, Bliss, Pepsi, CEPU, Disney, Woolmark, Upper Deck e Uliveto. \u00c8 inoltre apparso sulle copertine di alcune edizioni dei videogiochi calcistici \"FIFA\" e \"Pro Evolution Soccer\".\nNel 2000 \u00e8 stato il calciatore pi\u00f9 pagato del mondo, tra stipendio e introiti pubblicitari. Nel 2011 \u00e8 risultato essere il secondo calciatore pi\u00f9 popolare d'Europa secondo l'IFFHS, alle spalle di Francesco Totti, mentre un sondaggio del 2012 lo ha eletto \u00ablo sportivo pi\u00f9 amato dagli italiani\u00bb.\nUna volta appesi gli scarpini al chiodo, dal 2015 \u00e8 tra gli opinionisti di Sky Sport ed ESPN. In precedenza, nel 2014 era stato nominato \"global ambassador\" della Coppa d'Asia 2015. Prende inoltre parte a tornei riservati a ex calciatori, come lo Star Sixes; fuori dal calcio, nel 2013 ha fondato con l'attore Patrick Dempsey il team automobilistico \"Dempsey/Del Piero Racing\", che ha esordito nello stesso anno nella 24 Ore di Le Mans e nel campionato American Le Mans Series.\nTrasferitosi con la famiglia a Los Angeles al termine dell'attivit\u00e0 agonistica, qui \u00e8 titolare di un ristorante, N10, e di una Juventus Academy, oltrech\u00e9 proprietario dall'estate 2018 di un club dilettantistico, il LA 10.\nCaratteristiche tecniche.\nAttaccante prolifico, dotato di un notevole bagaglio tecnico nonch\u00e9 spirito di sacrificio, spiccava per la grande abilit\u00e0 nell'uno-due, nel dribbling e nell'effettuare assist per i compagni; \u00e8 inoltre considerato uno dei maggiori specialisti della sua generazione nei calci di punizione, per i quali prediligeva \u00abuna distanza di venti metri dalla porta e un calcio diretto, senza farsi toccare il pallone da alcun compagno di squadra\u00bb, e con i quali sovente trovava l'incrocio dei pali scavalcando la barriera. Destro naturale, in grado di calciare con entrambi i piedi, era anche un ottimo rigorista.\nFantasista, dal punto di vista tattico prediligeva agire da seconda punta, anche se era in grado di ricoprire diverse posizioni nel reparto avanzato. In passato (in particolare in nazionale, sotto la guida di Arrigo Sacchi) ha infatti interpretato anche il ruolo di ala sinistra; ha inoltre agito talvolta da trequartista dietro le due punte, mettendo in mostra la sua visione di gioco e le sue qualit\u00e0 di impostazione, ma solo in casi particolari e controvoglia. Il potenziamento muscolare seguito all'infortunio patito a Udine nel 1998 lo ha comunque limitato nell'estro e nella velocit\u00e0 di esecuzione.\nIl gol \"alla Del Piero\".\nUn particolare tipo di gol, da lui realizzato molte volte in carriera con un tiro a effetto dal vertice sinistro dell'area di rigore verso l'incrocio dei pali pi\u00f9 lontano, viene colloquialmente appellato dalla stampa sportiva e dal pubblico come \"alla Del Piero\": tale definizione venne coniata tra il 1995 e il 1996, periodo nel quale l'allora emergente Del Piero and\u00f2 a segno in svariate occasioni grazie a tali conclusioni, mettendosi definitivamente in mostra dapprima in Italia e poi in campo europeo. Il termine \u00e8 da allora spesso usato per definire le reti segnate, anche da altri giocatori, con questo gesto tecnico.\nCarriera.\nClub.\nGli esordi e Padova.\nInizi\u00f2 a tirare i primi calci al pallone nel campo parrocchiale di Saccon, per poi giocare nella squadra del paese natale San Vendemiano dove, nonostante la giovane et\u00e0, mise subito in luce la sua bravura, anche se la madre voleva che giocasse in porta, cos\u00ec da sudare di meno e non ammalarsi. Il sacerdote del paese, che fungeva anche da presidente della squadra, parl\u00f2 del giovane con alcuni dirigenti del , inizialmente invano a causa delle perplessit\u00e0 dovute al fisico minuto ed esile del ragazzo.\nNel 1992 venne acquistato dalla squadra patavina e inserito nella formazione Allievi. All'et\u00e0 di 17 anni, il 15 marzo 1992, esord\u00ec in Serie B sotto la guida di Bruno Mazzia, subentrando a Roberto Putelli in una gara contro il , e il 22 novembre seguente realizz\u00f2 la sua prima rete con la maglia biancoscudata, la prima da professionista, siglando il 5-0 finale ai danni della .\nJuventus.\n1993-1995: l'approdo in bianconero e il \"double\" nazionale.\nNell'estate 1993, grazie a Giampiero Boniperti, firma il suo primo contratto da professionista venendo acquistato dalla per cinque miliardi di lire (comprensivi del cartellino di Adriano Bonaiuti), soddisfacendo cos\u00ec il desiderio del calciatore stesso di voler giocare nella squadra di cui \u00e8 sempre stato tifoso. Bench\u00e9 il tecnico Giovanni Trapattoni lo avesse portato subito in ritiro con la prima squadra, venne in seguito inserito nella formazione Primavera allenata da Antonello Cuccureddu, partecipando con la squadra alla conquista del Torneo di Viareggio e dello scudetto di categoria nel 1994.\nNel frattempo, esord\u00ec in Serie A il 12 settembre 1993, subentrando a Fabrizio Ravanelli al 74' di -Juventus, terminata poi 1-1; tre giorni dopo, nei trentaduesimi di finale della Coppa UEFA, debutt\u00f2 come sostituto nelle competizioni europee nella sfida vinta 3-0 contro la . A una settimana dall'esordio in campionato, realizz\u00f2 il suo primo gol in bianconero, in Juventus-, firmando il 4-0 finale. Il 20 marzo 1994 mise a segno una tripletta nel 4-0 con cui la Juventus batt\u00e9 il : da quel momento, Del Piero fu impiegato con maggiore continuit\u00e0.\nAl termine di quella prima stagione in bianconero, in cui si divise tra le giovanili e la prima squadra, totalizz\u00f2 14 presenze tra campionato, Coppa Italia e Coppa UEFA, e realizz\u00f2 5 reti, tutte in massima serie. Nell'estate 1994 nella Juventus cambiarono intanto i vertici societari, con l'arrivo di Antonio Giraudo, Roberto Bettega e Luciano Moggi, i quali affidarono la squadra a Marcello Lippi.\nNella stagione 1994-1995, il 13 settembre, realizz\u00f2 il primo gol in Europa, nell'incontro di Coppa UEFA contro il terminato 3-2 per la formazione bulgara; il gol fu vano, ai fini del risultato \u2014 in quanto la giustizia sportiva europea annull\u00f2 l'esito del campo causa la posizione irregolare del giocatore bulgaro Pet\u0103r Mihtarski, assegnando la vittoria per 3-0 a tavolino alla Juventus \u2014, ma comunque conteggiato nelle statistiche UEFA.\nIl 4 dicembre, in campionato, sigl\u00f2 il gol con cui permise alla squadra di battere per 3-2 in rimonta la : una rete che per la sua bellezza \u00e8 rimasta tra le sue pi\u00f9 famose, quella che \"a posteriori\" l'ha definitivamente portato alla ribalta, ed eletta nel 2017 dai tifosi bianconeri, in occasione del centoventenario del club, come la migliore della storia juventina.\nCampione d'Italia e vincitore della Coppa Italia, debutt\u00f2 anche in nazionale nel marzo 1995. In questa stagione, complice il serio infortunio in cui incapp\u00f2 il compagno di squadra Roberto Baggio sul finire del 1994, Del Piero ebbe modo di giocare per la prima volta con continuit\u00e0 in maglia bianconera, emergendo definitivamente ad alti livelli.\n1995-1998: tre anni di successi in Italia e nel mondo.\nNella stagione 1995-1996 la Juventus, per ragioni sia anagrafiche sia economiche, decise di puntare su di lui lasciando quindi partire Roberto Baggio, non senza perplessit\u00e0 da parte dei tifosi e degli organi di stampa riguardo al rischio di affidare gran parte delle sorti della squadra a un ventenne che, per quanto promettente, aveva ancora molto da dimostrare.\nIl 13 settembre realizz\u00f2 il primo gol in Champions League al , con un tiro a giro sul secondo palo che diventer\u00e0 la sua specialit\u00e0. Nel corso della competizione europea offrir\u00e0 prestazioni di rilievo, segnando peraltro 5 gol consecutivi nelle prime 5 partite \u2014 record per un calciatore juventino (in seguito eguagliato dal solo \u00c1lvaro Morata venti anni dopo) \u2014: uno, il 13\u00ba e ultimo stagionale per lui, nella gara dei quarti di finale contro il del 20 marzo 1996, permise ai torinesi di accedere alle semifinali di Champions dove sfidarono il .\nIl 22 maggio vince il trofeo nella finale a Roma contro l', superando gli olandesi per 4-2 ai rigori dopo l'1-1 dei supplementari. Lo stesso anno vinse anche la sua prima Supercoppa italiana, servendo l'assist per il gol-partita di Vialli contro il Parma. Concluse l'intera stagione avendo giocato in tutte le partite per le quali era a disposizione, vinse il Trofeo Bravo 1995-1996, assegnato al miglior giocatore Under-21 d'Europa, e giunse quarto nella graduatoria del Pallone d'oro 1995 e 1996.\nNel 1996-1997, a novembre, con un suo gol aiut\u00f2 la Juventus a conquistare con un turno di anticipo un posto nei quarti di Champions League grazie alla quarta vittoria nella fase a gironi, un 1-0 contro il : fino ad allora nessuna squadra italiana aveva mai vinto sul campo dell'Old Trafford. Segn\u00f2 anche la rete decisiva nella finale di Coppa Intercontinentale, il 26 novembre 1996, contro i sudamericani del ; in seguito, alz\u00f2 la sua terza coppa internazionale in meno di un anno contro il , mettendo a referto una doppietta e due assist nella doppia finale di Supercoppa europea. Poi si procur\u00f2 uno strappo muscolare semitendinoso alla coscia destra che lo tenne fermo due mesi.\nGioc\u00f2 la seconda finale di Champions League consecutiva entrando nel secondo tempo, mentre la Juventus perdeva 2-0 contro il Borussia Dortmund (Lippi aveva preferito tenerlo in panchina dopo il rientro da un infortunio): subito dopo l'ingresso in campo segn\u00f2 il suo 15\u00ba e ultimo gol stagionale, un colpo di tacco al volo, che non evit\u00f2 la sconfitta ai bianconeri nella finale, persa per 3-1. A fine stagione vinse comunque il suo secondo campionato e fu il miglior marcatore della rosa.\nGioc\u00f2 la stagione 1997-1998 ad alto livello, vincendo subito la Supercoppa italiana. Il 1\u00ba ottobre 1997, in trasferta, si rese autore di un gol alle spese del Manchester Utd, il quarto pi\u00f9 veloce nella storia della Champions, segnato dopo 20 secondi e 12 centesimi. A fine anno fu uno dei sei giocatori della Juventus a essere nominato per il Pallone d'oro.\nIl 1\u00ba aprile 1998, contro il , realizz\u00f2 una tripletta che gli permise di superare Platini per numero di gol in Champions, diventando il capocannoniere bianconero in questa competizione. Segn\u00f2 5 gol nella fase a gironi e altri 5 in quella a eliminazione diretta spianando la strada alla sua squadra verso la sesta finale della sua storia. Miglior marcatore della competizione, gioc\u00f2 ogni minuto della fase a eliminazione diretta che port\u00f2 poi la Juventus a perdere 1-0 la finale contro il Real Madrid, da lui giocata in precarie condizioni fisiche a causa di un precedente infortunio. Il 26 aprile segn\u00f2 ai rivali dell' il gol che permise alla Juventus di avviarsi alla conquista dello scudetto.\nChiuse la sua stagione avendo segnato 21 gol in campionato, 10 in Champions League e uno in Coppa Italia per un totale di 32 reti. Per la terza edizione consecutiva venne inserito nella Squadra dell'Anno ESM e fu premiato per le prestazioni del 1998 con un Oscar del calcio AIC come migliore calciatore italiano.\n1998-2001: il grave infortunio e la lenta ripresa.\nIl 1998-1999 cominci\u00f2 con un gol alla nella Supercoppa italiana, che non bast\u00f2 alla Juventus per vincere il trofeo. Ancora alle prese coi postumi dell'infortunio patito nel finale della precedente stagione, Del Piero fatic\u00f2 a entrare in condizione: anche per infondergli maggiore fiducia, dalla sfida interna di campionato contro il del 20 settembre 1998 lo spogliatoio gli affid\u00f2 per la prima volta i gradi di capitano. Con il passare delle settimane il fantasista parve ritrovare la \"verve\" dei tempi migliori, decidendo tra l'altro il derby d'Italia del 25 ottobre; tuttavia l'8 novembre, al 2' di recupero della trasferta sul campo dell', nel tentativo di battere a rete incapp\u00f2 in un ancora pi\u00f9 grave infortunio al ginocchio sinistro, riportando la lesione del legamento crociato anteriore e posteriore: l'accaduto lo costrinse all'intervento chirurgico negli Stati Uniti e a una riabilitazione di ben 9 mesi, chiudendo cos\u00ec la stagione dopo appena 8 partite. Il campionato era ormai compromesso, mentre il percorso in Champions terminer\u00e0 in semifinale contro il Manchester Utd, capace di rimontare al Delle Alpi il doppio svantaggio firmato da Filippo Inzaghi; ai bianconeri sfugg\u00ec anche la qualificazione diretta alla Coppa UEFA, ottenuta poi tramite la vittoria estiva in Coppa Intertoto. La Juventus fin\u00ec la stagione con l'abbandono del tecnico Lippi e il settimo posto in campionato.\nIntanto, il 29 giugno, dopo una lunga trattativa legata all'ingaggio e ai diritti di sfruttamento della sua immagine, firm\u00f2 il rinnovo del contratto con il club bianconero, con un adeguamento economico che port\u00f2 il suo stipendio a 10 miliardi di lire all'anno, facendone al tempo il calciatore pi\u00f9 pagato al mondo. L'attesa per il suo rientro port\u00f2 Gianni Agnelli a ribattezzarlo \"Godot\".\nTornato dall'infortunio, con Carlo Ancelotti in panchina, diede un contributo decisivo, tra gol e assist, alla vittoria dell'Intertoto. Vincendo il trofeo in finale contro il , la Juventus divenne la prima e tuttora unica squadra in Europa a vincere tutte le sei competizioni per club gestite dall'UEFA. Titolare in tutte e 34 le partite di campionato, durante la stagione non gioc\u00f2 agli stessi livelli a cui aveva abituato in passato, al punto da alimentare dubbi sulle sue possibilit\u00e0 di recupero completo dall'infortunio. Riusc\u00ec comunque a segnare 12 gol stagionali (seppur molti dei quali su rigore) e a servire oltre 20 rifiniture, di cui 14 in Serie A (miglior \"assist man\" del campionato). Lo scudetto, per la sconfitta della Juventus a Perugia all'ultima giornata, tra molte polemiche, and\u00f2 alla Lazio, in vantaggio di un punto rispetto ai piemontesi.\nAltalenante anche nella stagione 2000-2001, il 18 febbraio, durante la partita -Juventus, segn\u00f2 un gol che lo port\u00f2 a esultare con un pianto e una dedica al padre, venuto a mancare pochi giorni prima. Questo episodio rappresent\u00f2 un nuovo spartiacque nella sua carriera: gioc\u00f2 un positivo finale di stagione e da quel momento ritrov\u00f2 fiducia nei propri mezzi. La Juventus chiuse nuovamente al secondo posto.\n2001-2004: gli scudetti da capitano e le due Supercoppe.\nIl ritorno di Marcello Lippi sulla panchina della Juventus coincise con un'ottima annata per Del Piero, che nella stagione 2001-2002 mise a segno 21 reti. Promosso stavolta definitivamente a capitano della squadra, stante un Antonio Conte ormai nella fase calante della carriera, al debutto casalingo in campionato del 26 agosto segn\u00f2 due gol al , superando il traguardo dei 100 gol in maglia bianconera. Il successivo 31 ottobre, nell'incontro di Champions League perso contro gli scozzesi del per 4-3, segn\u00f2 il 27\u00ba gol in campo europeo, superando il record di marcature nelle coppe europee con la casacca juventina precedentemente appartenuto a Roberto Bettega. Nell'ultima giornata di campionato, il 5 maggio 2002, grazie al passo falso dell'Inter che perse 4-2 in casa della Lazio, e alla vittoria della Juventus 2-0 a Udine, in cui Del Piero segn\u00f2 e fece segnare un gol, vinse il suo quarto scudetto, primo da capitano, contribuendo con 16 realizzazioni e una buona somma di assist per il suo compagno di reparto. In quell'anno insieme a Trezeguet registr\u00f2 il record come coppia d'attacco pi\u00f9 prolifica d'Europa, 40 gol in due (24 gol il franco-argentino, che gli valsero il primato nella classifica marcatori, insieme a Dario H\u00fcbner, e 16 suoi).\nInizi\u00f2 al meglio la stagione 2002-2003 con 10 gol nelle prime 7 partite della Juventus. Realizz\u00f2 due gol decidendo la Supercoppa italiana in favore della sua squadra. Nella partita Juventus- vinta 2-1, realizz\u00f2 il suo 100\u00ba gol in Serie A. Gioc\u00f2 inoltre una parte significativa della corsa che port\u00f2 i bianconeri alla finale di Champions League, segnando 5 reti, l'ultima nella semifinale di ritorno contro il Real Madrid, in cui forn\u00ec anche l'assist a Trezeguet per il gol di apertura, in una partita poi finita 3-1 per i bianconeri che ribaltarono cos\u00ec la sconfitta subita all'andata per 2-1, eliminando i campioni in carica dalla competizione. Dopo aver vinto il quinto scudetto, nella prima finale tutta italiana della storia, la Juventus venne sconfitta ai rigori dal Milan. Fin\u00ec la stagione come capocannoniere della Juventus in Serie A e Champions League (in coabitazione con Pavel Nedv\u011bd).\nNella stagione successiva, inserito per la settima volta in carriera tra i candidati per il Pallone d'oro, vinse la Supercoppa italiana con la Juve per la quarta volta, dopo la vittoria ai rigori contro il Milan, e perse la finale di Coppa Italia, avendo realizzato un ininfluente gol in finale alla Lazio.\n2004-2006: il caso \"Calciopoli\" e la stagione nella serie cadetta.\nNella stagione 2004-2005 il ruolo di titolare fisso nella Juventus venne messo in discussione dall'arrivo di Zlatan Ibrahimovi\u0107 e soprattutto dalle decisioni del nuovo allenatore Fabio Capello, che spesso lo releg\u00f2 in panchina e con il quale il giocatore non ebbe mai un rapporto ottimale dal punto di vista delle scelte tecniche. Concluse la stagione con un computo totale di 17 reti segnate, il migliore al club. Nell'ultima di campionato il 29 maggio segn\u00f2 al Cagliari il gol di apertura nella vittoria per 4-2, vincendo lo scudetto che sar\u00e0 in seguito revocato. Nel corso della stagione super\u00f2 Felice Borel e Omar S\u00edvori tra i migliori marcatori nella storia della Juventus.\nNella stagione 2005-2006 raggiunse dapprima Bettega e in seguito Giampiero Boniperti, salendo a quota 185 reti con una tripletta alla Fiorentina, diventando il miglior cannoniere di sempre nella storia della Juventus.\nIl 12 febbraio 2006, da sostituto di Ibrahimovi\u0107 segn\u00f2 su punizione il gol-vittoria nel derby d'Italia a San Siro, consolidando la marcia della Juventus verso la conquista del titolo. Chiuse il campionato con una rete alla e festeggiando un altro scudetto, che in seguito alla vicenda \"Calciopoli\" verr\u00e0 assegnato dalla FIGC all'Inter terza classificata. Segn\u00f2 20 gol, dei quali 3 in Champions League, 5 in Coppa Italia, di cui vinse la classifica marcatori, e 12 in campionato giocando da titolare in sole 17 delle 38 partite totali dei bianconeri. Il posto in nazionale restava in dubbio a causa delle buone prestazioni di altri attaccanti italiani, ma ottenne ugualmente la convocazione per il Mondiale.\nIn seguito alla retrocessione in Serie B della Juventus, con 17 punti di penalizzazione, decisa dalla sentenza relativa a \"Calciopoli\", fu tra i pochi della rosa che non lasci\u00f2 la societ\u00e0. Tredici anni dopo l'ultima esperienza con il Padova, il 9 settembre 2006 gioc\u00f2 contro il la sua prima partita in Serie B con la maglia della Juventus, che pareggi\u00f2 1-1. Sette giorni pi\u00f9 tardi, sabato 16 settembre, scese in campo per la 500\u00aa partita ufficiale tra i professionisti, di cui 486 con i bianconeri e 14 con i biancoscudati.\nIn tale circostanza segn\u00f2 il primo gol nel campionato cadetto con la maglia juventina che sanc\u00ec la vittoria per 2-1 contro il Vicenza, prima vittoria del club torinese nel torneo, mentre il 28 ottobre segn\u00f2 il suo duecentesimo gol in bianconero contro il debuttante in Serie B, entrando definitivamente nella storia del club torinese.\nIl 20 gennaio 2007, nel corso di Juventus-Bari, tocc\u00f2 un traguardo che solo altri due calciatori del passato, Gaetano Scirea e Giuseppe Furino, erano riusciti a raggiungere, quello delle 500 presenze in gare competitive con la Juventus. Chiuse il campionato con una doppietta all' nella vittoria 1-5, con cui la Juventus ottenne con tre giornate di anticipo la matematica certezza del ritorno in Serie A.\nAlla fine del torneo i suoi gol in totale furono 20 e gli consentirono di vincere il titolo di capocannoniere del campionato.\n2007-2010: il ritorno in A e i 300 gol da professionista.\nNel campionato 2007-2008 concesse il bis tra i cannonieri, stavolta in Serie A. Il 3 settembre successivo venne premiato con il Golden Foot 2007, piazzandosi davanti a Roberto Carlos e David Beckham.\nIl 6 aprile, giocando la partita numero 553, divenne il calciatore con pi\u00f9 presenze nella storia della societ\u00e0 torinese.\nPrima dell'ultima partita di campionato, che vedeva la Juventus confrontarsi con la a Marassi il 17 maggio, pales\u00f2 l'intento di voler vincere il titolo di capocannoniere insieme al compagno di squadra Trezeguet, con cui era fermo a 19 realizzazioni. Dopo aver aperto le marcature al 6', al 15' sub\u00ec un fallo per cui venne concesso un rigore che, fedele al suo proposito, lasci\u00f2 battere al compagno di squadra il quale, trasformandolo, lo raggiunse in vetta alla classifica marcatori; successivamente per\u00f2, dopo un'insistita azione personale, venne atterrato in area al 68' guadagnandosi un nuovo tiro dagli undici metri, di cui stavolta si incaric\u00f2 direttamente, e la cui realizzazione gli valse la vetta solitaria della graduatoria cannonieri.\nNella stagione 2007-2008 port\u00f2 la neopromossa Juventus a un inatteso terzo posto in classifica, terminando il campionato aggiudicandosi per la prima volta il primo posto nella classifica capocannonieri di Serie A, con 21 gol segnati; Del Piero divent\u00f2 il secondo giocatore in Italia a essere riuscito per due anni consecutivi a vincere questa classifica dapprima in Serie B e poi in A (impresa riuscita prima solo a Paolo Rossi con la maglia del nelle stagioni 1976-1977 e 1977-1978).\nNella stagione 2008-2009, dopo oltre due anni di assenza, torn\u00f2 a disputare la UEFA Champions League, passando attraverso la fase preliminare. Raggiunta la fase a gironi, nella gara di ritorno contro il Real Madrid, disputata il 5 novembre al Santiago Bernab\u00e9u, realizz\u00f2 entrambe le reti della vittoria della Juventus sui madrileni, diventando il primo giocatore di una squadra italiana a segnare una doppietta nello stadio spagnolo, meritandosi una standing ovation al momento dell'uscita dal campo e i complimenti di Diego Armando Maradona.\nChiuse il 2008, il suo anno pi\u00f9 prolifico, con 28 gol realizzati di cui 20 in Serie A, che lo laurearono capocannoniere dell'anno solare, tagliando inoltre il traguardo dei 250 gol in maglia bianconera. Il 19 gennaio 2009 venne premiato dall'AIC con tre Oscar del calcio, in qualit\u00e0 di miglior calciatore italiano, miglior cannoniere dell'anno solare 2008 e calciatore pi\u00f9 amato dal pubblico.\nIl 10 marzo, nella partita di ritorno degli ottavi di Champions Juventus-, segn\u00f2 il gol del momentaneo 2-1 per i bianconeri, che verranno poi eliminati dalla competizione.\nInoltre sigl\u00f2 la sua 115\u00aa presenza nelle coppe internazionali, 111\u00aa se si contano le sole coppe europee, con la maglia della Juventus, entrambi record assoluti. Il 10 maggio a San Siro contro il Milan nella partita terminata 1-1, entr\u00f2 a 20 minuti dalla fine siglando cos\u00ec la sua seicentesima presenza con la maglia della Juventus, record assoluto. Una settimana dopo, il 17 maggio, con 397 presenze in Serie A in maglia bianconera, eguagli\u00f2 Scirea. Il 31 maggio gli venne consegnato all'Olimpico di Torino il \"Pallone d'argento\" come riconoscimento al calciatore pi\u00f9 corretto del 2008-2009.\nDebutt\u00f2 nella nuova stagione il 27 settembre 2009 nei minuti finali di Juventus- (1-1) tagliando il traguardo di 400 apparizioni in Serie A. Si infortun\u00f2 di nuovo il 1\u00ba ottobre procurandosi in allenamento una distrazione muscolare di primo/secondo grado alla coscia sinistra, la stessa del precedente infortunio. A met\u00e0 stagione, a causa di questi infortuni, concluse il girone d'andata senza segnare alcuna rete (per la prima volta da quando milita nella squadra bianconera).\nDopo diverse panchine torn\u00f2 al gol agli ottavi di Coppa Italia col Napoli il 13 gennaio 2010, segnando una doppietta decisiva per il passaggio del turno. Il 14 marzo 2010 centr\u00f2 i gol numero 300 e 301 della sua carriera nel pareggio casalingo per 3-3 contro il Siena. Fin\u00ec la stagione come capocannoniere della squadra con 11 reti complessive.\n2010-2012: l'ultimo scudetto e il passo d'add\u00eco.\nIl 30 ottobre 2010, nella partita vinta 1-2 sul campo del Milan, realizz\u00f2 il secondo gol della sua squadra scavalcando cos\u00ec Giampiero Boniperti quale marcatore juventino pi\u00f9 prolifico della Serie A con 179 reti. Nella sfida esterna contro il Cagliari del 5 febbraio port\u00f2 a 444 il numero di presenze in Serie A superando il record del club fissato da Boniperti. Concluse la stagione con 11 reti e 6 assist che lo resero il miglior marcatore stagionale della Juventus per la nona volta in carriera.\nLa stagione successiva comincia con la scelta di Antonio Conte come nuovo tecnico della squadra (gi\u00e0 suo capitano in squadra meno di dieci anni prima), e con l'esordio nel nuovo Juventus Stadium, grazie al quale Del Piero vanta il record di aver giocato e segnato in quattro degli impianti bianconeri. Questa sar\u00e0 anche la sua ultima stagione da calciatore della Juventus.\nL'11 aprile 2012, dopo essere subentrato a Mirko Vu\u010dini\u0107 nei minuti finali della sfida contro la Lazio, festeggia la 700\u00aa partita con la Juventus segnando su punizione il gol-vittoria (2-1). Il 6 maggio 2012 conquista lo scudetto con la maglia bianconera, con una giornata d'anticipo, nella partita giocata a Trieste contro il Cagliari vinta per 2-0, favorevole anche la vittoria dell'Inter contro il Milan per 4-2.\nIl 13 maggio 2012 disputa la sua ultima partita in campionato con la maglia della Juventus, contro l'Atalanta, segnando il 290\u00ba gol della sua carriera bianconera; il capitano bianconero esce dal campo al 57', acclamato dai tifosi in lacrime. Sette giorni dopo, nella finale di Coppa Italia, la Juventus scende in campo con un distintivo speciale sulla maglia per celebrare l'ultima partita in bianconero del suo \"numero dieci\".\nSydney FC.\nIl 5 settembre 2012 annuncia la firma con il club australiano del . Fa il suo esordio con la nuova squadra nella prima partita della A-League 2012-2013 contro il , rimediando una sconfitta per 2-0; nella giornata successiva realizza su punizione il primo gol in Australia, contro il . Il 28 ottobre celebra la sua 800\u00aa partita da professionista. Il 19 gennaio 2013, nella partita in casa contro il Wellington Phoenix, mette a segno la prima quaterna in carriera, servendo anche un assist, che regala la vittoria agli \"Sky Blues\" per 7-1.\nChiuder\u00e0 la stagione con 14 reti all'attivo (miglior cannoniere stagionale di sempre del Sydney), con la sua squadra al settimo posto in classifica e fuori dalle \"finals series\".\nNella stagione successiva, Del Piero viene nominato capitano della squadra, ed eguaglia Giuseppe Meazza al secondo posto nella classifica dei migliori marcatori italiani di tutti i tempi con 338 reti, grazie al gol siglato contro il .\nDopo alcune prestazioni non brillanti, anche a causa di problemi fisici, alla penultima gara di campionato segna una doppietta nel 4-1 contro il Wellington Phoenix prima di chiudere la \"regular season\" fornendo due assist nella vittoria per 2-1 sul , che garantisce al Sydney FC il quinto posto in classifica e l'accesso alle \"finals series\". Conclude la stagione con un bottino di 10 gol e 9 assist, dopo la sconfitta per 2-1 nei quarti di finale delle \"finals series\" contro il Melbourne Victory.\nIl 28 aprile afferma che non rinnover\u00e0 il suo contratto con il Sydney FC, club con il quale ha giocato 48 partite e segnato 24 gol.\nDelhi Dynamos.\nIl 28 agosto 2014 firma un contratto di una stagione con la neonata franchigia indiana del che milita nel nuovo campionato dell'Indian Super League. Segna il suo primo e unico gol con gli arancioneri \u2014 l'ultimo della sua carriera \u2014 il 9 dicembre, su calcio di punizione, per il momentaneo 1-2 della sua squadra contro il . Termina il campionato al quinto posto, non raggiungendo la fase play-off, con all'attivo 10 presenze, chiudendo qui la sua attivit\u00e0 agonistica.\nNazionale.\nNazionali giovanili.\nNel 1991 partecip\u00f2 con l' al mondiale di categoria ospitato dall'Italia, realizzando una rete nella seconda partita degli azzurri, contro la (2-2). Tra il 1992 e il 1993 gioc\u00f2 14 partite con l', segnando 12 reti. Nel 1992 partecip\u00f2 con la medesima selezione al torneo dedicato a Paolo Valenti, dove debutt\u00f2 il 12 aprile a Forl\u00ec contro la , nella partita finita 2-0 per gli italiani. Due giorni dopo, contro la , segn\u00f2 il suo primo gol con l'Under-18 azzurra. Dopo aver battuto la in semifinale, l'Under-18 italiana si qualific\u00f2 alla finale di Ravenna, dove affront\u00f2 un'altra selezione azzurra. Fu proprio Del Piero a segnare il gol che decise l'incontro (1-0). A ottobre Del Piero partecip\u00f2 al campionato europeo Under-18, dove debutt\u00f2 contro la , realizzando una tripletta nel successo italiano per 5-1. L'Italia usc\u00ec poi all'ultima partita del girone eliminatorio, contro l' (2-0 all'andata per i magiari, 1-0 al ritorno per gli italiani).\nIl 20 gennaio 1993 esord\u00ec nell' di Cesare Maldini nell'amichevole vinta per 1-0 contro la . Con gli \"azzurrini\" scese in campo nei quarti di finale del campionato europeo di categoria del 1994 e del 1996, senza per\u00f2 prendere parte alle fasi finali delle suddette competizioni. In totale vest\u00ec in 12 occasioni la maglia dell'Under-21, realizzando 3 reti: la prima contro la il 16 novembre 1994 e le altre due contro l', in un'amichevole del 21 febbraio 1996.\nNazionale maggiore.\nIl capitolo nazionale maggiore \u00e8 probabilmente quello pi\u00f9 controverso nella carriera di Del Piero. A suo merito va il fatto di aver vestito 91 volte la maglia segnando 27 reti, quarto marcatore di sempre, a pari merito con Roberto Baggio. Non \u00e8 tuttavia mai riuscito a spiccare nei campionati mondiali ed europei dove, in sette tornei differenti, ha marcato soltanto tre reti (due delle quali nei tre tornei mondiali, e una in quattro tornei europei).\nIl suo esordio nella nazionale maggiore avvenne sotto la guida di Arrigo Sacchi a 20 anni, il 25 marzo 1995 contro l' (partita vinta dall'Italia per 4-1), mentre il primo gol fu segnato il 15 novembre seguente, contro la (4-0 per gli azzurri). Il 10 settembre 2008, nella gara contro la e valida per le qualificazioni al campionato mondiale di calcio 2010, disput\u00f2 il suo ultimo incontro internazionale.\n1996-2000.\nArrigo Sacchi lo convoc\u00f2 per il in Inghilterra. Nella breve avventura degli azzurri, conclusasi al primo turno, fu impiegato solamente nella gara inaugurale, giocata l'11 giugno contro la , come esterno di centrocampo, uscendo alla fine del primo tempo per far posto a Roberto Donadoni.\nL'anno successivo fece parte della selezione del nuovo CT Cesare Maldini che gioc\u00f2 il Torneo di Francia, per poi essere convocato al tenutosi in Francia.\nL'infortunio muscolare che pat\u00ec pochi giorni prima dell'inizio della competizione mondiale, nella finale di Champions contro il Real Madrid, lo fece arrivare in condizioni di forma precarie, sicch\u00e9 il CT favor\u00ec Roberto Baggio per la prima partita degli azzurri contro il . Esord\u00ec il 17 giugno 1998 a Montpellier entrando dalla panchina al 65', al posto di Baggio, nella seconda partita del girone contro il , vinta 3-0. Nell'ultima partita del girone contro l', vinta 2-1, serv\u00ec l'assist per il gol di Vieri su calcio di punizione; nel secondo tempo avvenne di nuovo la \"staffetta\": Del Piero lasci\u00f2 il posto al \"Divin Codino\" a diciassette minuti dalla fine dell'incontro. Dopo essersi qualificata agli ottavi, il 27 giugno l'Italia batt\u00e9 la per 1-0; Del Piero part\u00ec di nuovo titolare al fianco di Vieri e venne sostituito da Enrico Chiesa al 77'.\nIl 3 luglio 1998 l'Italia fu eliminata ai quarti di finale del mondiale dai padroni di casa della ai rigori, dopo lo 0-0 dei tempi supplementari. In questa occasione Del Piero fu sostituito ancora una volta da Baggio nella ripresa.\nFu poi scelto dal nuovo commissario tecnico Dino Zoff per il in Belgio e Paesi Bassi, nonostante fosse da poco rientrato da un infortunio. Nell'ultima partita del girone, contro la , il 10 giugno, scese in campo dal primo minuto, fornendo l'assist a Di Biagio per il momentaneo 1-0 e realizzando all'88' il gol del definitivo 2-1, con un tiro che si infil\u00f2 all'incrocio dei pali della porta di Magnus Hedman. Nella finale persa contro la subentr\u00f2 a Fiore al 53', due minuti prima che l'Italia passasse in vantaggio; successivamente fall\u00ec il gol del raddoppio al 59' quando, liberato da Francesco Totti, calci\u00f2 a lato davanti a Fabien Barthez, nonch\u00e9 il possibile golden goal al 9' del primo tempo supplementare.\n2000-2008.\nAutore di cinque reti durante le qualificazioni al Mondiale 2002 (tra cui quella all' che valse il matematico accesso al torneo), venne convocato da Giovanni Trapattoni per la fase finale del torneo, disputato in Corea del Sud e Giappone. Anche durante questa edizione \u2014 la seconda per il giocatore \u2014 Del Piero visse la staffetta con l'altro fantasista della squadra, Totti. Nella terza partita, giocata il 13 giugno contro il , entr\u00f2 al posto del romanista a 12' dal termine, segnando all'85' il gol del definitivo 1-1 (dedicato alla memoria del padre scomparso da poco) che mise al sicuro per l'Italia la qualificazione agli ottavi. Termin\u00f2 il suo secondo Mondiale con 89' giocati in 3 gare e una rete, la prima in questo tipo di competizione.\nIn sei partite delle qualificazioni al campionato europeo di calcio 2004 and\u00f2 a segno cinque volte, venendo poi convocato da Trapattoni per il in Portogallo, dove part\u00ec titolare in tutte le tre gare del gruppo C. L'Italia non and\u00f2 oltre la fase a gironi.\nNel 2006 \u00e8 Marcello Lippi, il tecnico che lo aveva lanciato nella Juventus, a essere il CT della nazionale. Del Piero fu convocato per il in Germania, la sua terza rassegna iridata, nella quale vive di nuovo il dualismo con Totti. Entr\u00f2 a partita in corso nelle prime due sfide contro e , giocando da titolare solo contro l'. Disput\u00f2 la semifinale contro la il 4 luglio, entrando negli ultimi minuti dei supplementari e risultando decisivo: prima batte il calcio d'angolo da cui parte l'azione dell'1-0 di Fabio Grosso, e poi realizza al 120' il gol del definitivo 2-0, finalizzando il contropiede lanciato da Fabio Cannavaro e Alberto Gilardino, con un tiro all'incrocio dei pali che sarebbe stato il suo ultimo gol in azzurro. Il 9 luglio all'Olympiastadion di Berlino, nella finale contro la Francia, dopo essere entrato a pochi minuti dalla fine dei tempi regolamentari finiti 1-1 per i gol di Zin\u00e9dine Zidane e Marco Materazzi, segn\u00f2 il quarto dei cinque rigori che assegnarono all'Italia il quarto titolo mondiale.\nNel settembre 2007, dopo il pareggio senza gol a San Siro contro la Francia nelle qualificazioni all'Europeo 2008, da tempo insoddisfatto per il modo in cui viene impiegato, chiede pubblicamente di non essere pi\u00f9 convocato se non per giocare come attaccante, e non spostato sulla fascia come invece fa il nuovo CT Roberto Donadoni \u2014 pur sapendo che ci\u00f2 potrebbe significare l'addio alla maglia azzurra. Non convocato per le restanti gare di qualificazione, \u00e8 comunque tra i selezionati per il in Austria e Svizzera, grazie anche alla buona stagione disputata con la Juventus, suggellata dal titolo di capocannoniere della Serie A; a causa dell'infortunio di Cannavaro eredita i gradi di capitano della nazionale azzurra, che uscir\u00e0 dalla competizione ai quarti di finale (ai rigori), contro i futuri campioni della .\nHa disputato il suo ultimo incontro con la maglia azzurra il 10 settembre 2008, nella gara contro la Georgia vinta 2-0 e valida per le qualificazioni al Mondiale 2010, nella quale subentra al 56' ad Antonio Di Natale e serve l'assist per il secondo gol di Daniele De Rossi.\nStatistiche.\nTra club, nazionale maggiore e nazionali giovanili, Del Piero ha giocato 897 partite segnando 359 reti, alla media di 0,40 gol a partita.\nCronologia presenze e reti in nazionale.\nVanta 91 presenze in nazionale, di cui 7 da capitano. Ha segnato 27 reti: 8 nelle qualificazioni agli Europei, 6 nelle qualificazioni ai Mondiali, 7 in amichevole, 3 nel Torneo di Francia, 2 ai Mondiali e una agli Europei. Vanta 3 gol in 12 presenze nell'Italia U-21 e 13 reti in 17 presenze nelle Nazionali U-18 e U-17."}
{"id": "74831", "revid": "2225", "url": "https://it.wikipedia.org/wiki?curid=74831", "title": "Super bowl", "text": ""}
{"id": "74832", "revid": "2225", "url": "https://it.wikipedia.org/wiki?curid=74832", "title": "Superbowl", "text": ""}
{"id": "74835", "revid": "1658", "url": "https://it.wikipedia.org/wiki?curid=74835", "title": "Al Manamah", "text": ""}
{"id": "74837", "revid": "74801", "url": "https://it.wikipedia.org/wiki?curid=74837", "title": "Manuel Puig", "text": "Biografia.\nNacque a General Villegas, nella provincia di Buenos Aires, il 28 dicembre del 1932, figlio di Baldomero Puig, di origini catalane, e di Mar\u00eda Elena Delledonne, di origini italiane. Il padre gestiva una rivendita di vini, mentre la madre, laureata in chimica, lavorava in ospedale. Fu lei a portare Manuel, ancora piccolissimo, al cinema, anche pi\u00f9 volte alla settimana, determinando cos\u00ec una passione durata poi per tutta la vita, e legata soprattutto alle pellicole hollywoodiane. Qualche anno dopo, inoltre, sar\u00e0 proprio il cinema a spingere Puig allo studio dell'inglese (\"la lingua del cinema\") e poi di altre lingue rilevanti nel medesimo campo, come l'italiano.\nNel 1946 Puig si trasfer\u00ec nella capitale per gli studi superiori. Si iscrisse poi anche all'universit\u00e0, ma aveva intanto cominciato a scrivere recensioni e commenti cinematografici e pi\u00f9 dello studio lo attirava l'idea di entrare nel mondo del cinema. Aveva per\u00f2 anche cominciato a leggere intensamente, sia i grandi narratori del Novecento che i testi della psicoanalisi. Fu cos\u00ec che, rinunciando senz'altro all'universit\u00e0, Puig nel 1956 colse l'occasione di una borsa di studio, concessagli proprio da un istituto italiano di Buenos Aires, e part\u00ec per Roma allo scopo di frequentare il Centro sperimentale di cinematografia.\nL'intenzione era quella di diventare sceneggiatore. Puig cerc\u00f2 di realizzarla insieme all'amico argentino Mario Fenelli, divenuto poi scrittore e sceneggiatore e che secondo Suzanne Levine fu un suo mentore. Ma trov\u00f2 un ambiente in cui prevaleva ancora il neorealismo, mentre Hollywood vi era piuttosto disprezzata e demonizzata. Puig ebbe per\u00f2 modo in questo periodo di conoscere l'Europa: fu a Parigi, Londra e Stoccolma, mantenendosi come insegnante di lingua ma lavorando anche come cameriere. Scriveva intanto i primi trattamenti cinematografici, ed in particolare, durante un rientro a Buenos Aires nel 1960, una sceneggiatura in cui gi\u00e0 comparivano temi e spunti tipici: era la storia di un'attrice che sotto il regime peronista sposava un deputato per farsene strumento di una vendetta.\nPuig trov\u00f2 anche qualche lavoro, sia in Argentina che a Roma, come dialoghista e assistente alla regia; ma quando incominci\u00f2 - su consiglio di Fainelli - una sceneggiatura basata su persone e momenti della propria vita, si accorse, come disse poi, che quello non era pi\u00f9 cinema, era letteratura. Si trattava di qualcosa cui Puig continu\u00f2 a lavorare anche nel periodo che dal 1963 trascorse a New York, impiegato al banco dell'Air France all'aeroporto, qualcosa che sarebbe diventato il suo primo romanzo: \"La traici\u00f3n de Rita Hayworth\".\nL'esordio come scrittore: \"Il tradimento di Rita Hayworth\".\nTerminato nel 1965, il dattiloscritto attraversa subito l'oceano perch\u00e9 Nestor Almendros, uno degli amici di Puig, lo invia a Juan Goytisolo, lettore di testi in spagnolo per l'editore parigino Gallimard. E sar\u00e0 infatti Gallimard, in seguito, a pubblicare il libro in Francia. Ma Goytisolo fa leggere il testo anche all'editore spagnolo Carlos Barral: questi, inizialmente favorevole, poi rinuncia alla pubblicazione; ma fa partecipare il testo di Puig all'importante premio Seix Barral (pare che Mario Vargas Llosa, membro della giuria, si sia opposto a che Puig vincesse accusandolo di scrivere come un romanziere \"rosa\"). \"Il tradimento di Rita Hayworth\" viene pubblicato in Argentina nel 1968.\nLa grande novit\u00e0 del libro \u00e8 data dal suo rifarsi continuamente e creativamente ad un immaginario \"inferiore\", quello del cinema anzitutto, ma anche dei radiodrammi, dei rotocalchi, della musica leggera: il tutto, immerso e rimescolato nel linguaggio parlato della quotidianit\u00e0, in casa e per la via. Bambini e donne sono i protagonisti assoluti e gli eroi del racconto, in cui Puig riversa le proprie esperienze di vita con camuffamenti trasparenti: il suo nomignolo da bambino, Coco, diventa ad esempio il \"Toto\" del protagonista, e General Villegas diviene \"Coronel Vallejos\".\nAltra modalit\u00e0 che rester\u00e0 poi costante nella narrativa di Puig \u00e8 quella del montaggio a collage, in cui si alternano ad esempio monologhi interiori e parti tutte dialogate: il primo capitolo qui \u00e8 addirittura formato esclusivamente con una successione di battute, dette in momenti differenti da personaggi non nominati. \u00c8 una maniera di raccontare che sollecita l'attenzione di chi legge, mentre fa trionfare la \"invisibilit\u00e0 del narratore\", la cui voce e la cui soggettivit\u00e0 non risultano percepibili. Peraltro, in forma mascherata, l'autobiografismo in questo primo libro di Puig \u00e8 fortissimo:Rita Hayworth in \"Sangue e arena\" canta in spagnolo e a pap\u00e0 \u00e8 piaciuta, quel giorno che l'hanno dato per la colletta a favore della Societ\u00e0 Spagnola: il galiziano Fern\u00e1ndez \u00e8 venuto a casa nostra a vendere i biglietti e pap\u00e0 ne ha comprato uno anche per s\u00e9. A pap\u00e0 non piacer\u00e0, ah che paura! non gli piacer\u00e0, e invece s\u00ec! moltissimo, che \u00e8 uscito contento di esserci andato e \u00abadesso verr\u00f2 sempre con voi al cinema\u00bb, che vedendo il film si era dimenticato di tutti i conti del negozio, e usciti dal cinema mentre camminavamo pap\u00e0 diceva che Rita Hayworth gli piaceva pi\u00f9 di qualsiasi altra artista, e anche a me comincia a piacere pi\u00f9 di tutte, a pap\u00e0 piace quando faceva \u00abtoro, toro\u00bb, a Tyrone Power, lui inginocchiato come uno stupido e lei con il vestito trasparente che le si vedeva il reggipetto e si avvicinava a lui per giocare al toro, ma rideva di lui e alla fine lo lascia. E certe volte ha una faccia da cattiva, \u00e8 un'artista bella ma che fa tradimenti.A Puig accadr\u00e0 in seguito di venire criticato per una specie di \"impersonalit\u00e0\" della sua narrativa, per l'assenza, nei suoi testi, di una riconoscibile \"voce dell'autore\". Ma \u00e8 sempre bene ricordare il modo in cui egli \u00e8 approdato alla narrativa:Io non ho modelli letterari evidenti, del resto non sono stato molto influenzato dalla letteratura. Quello spazio lo ha preso l'influenza del cinema.Dunque i film di Lubitsch, di von Sternberg o di Hitchcock, oppure quelli messicani degli anni Quaranta-Cinquanta, hanno inciso sulla sua opera di narratore pi\u00f9 della lettura di Faulkner o di Kafka. E d'altra parte ecco cosa dichiarer\u00e0 pi\u00f9 in l\u00e0 cogli anni in un'altra intervista:Scrivere mi ha allontanato dal piacere di leggere, perch\u00e9 non ho pi\u00f9 potuto leggere con innocenza. (...) Se leggo narrativa \u00e8 come se lavorassi, non c'\u00e8 relax. Ora mi interessano solo le biografie. Le leggo con soddisfazione perch\u00e9 hanno un contenuto di realt\u00e0 e nessuna pretesa di stile.\nIl grande successo: \"Boquitas pintadas\".\nIl secondo libro di Puig esce presto, nel 1969, col sottotitolo di \"Romanzo d'appendice\" e suddiviso in \u00abpuntate\u00bb (persino, all'occorrenza, integrate dal \u00abriepilogo\u00bb): anche il titolo non \u00e8 \"d'autore\", ma prelevato dai versi di una canzone interpretata da Carlos Gardel, \"Rubias de New York\". I riferimenti a dischi o a canzoni ascoltate per radio sono frequenti nel testo, ma il magistrale lavoro di collage sviluppato da Puig si arricchisce di molti e svariati materiali: pseudo-resoconti di taglio giornalistico, finti verbali e rapporti di organi di polizia si alternano agli scambi epistolari tra i personaggi, con lettere magari piene, oltre che di sentimento, anche di strepitose sgrammaticature. Lo spazio geografico si amplia rispetto al primo libro, e alla cittadina di Coronel Vallejos fa ora riscontro anche Buenos Aires.\nLa rete di rapporti con le donne in cui si muove il protagonista maschile, un bel vitellone di provincia minato dalla tisi, \u00e8 amministrata secondo le leggi di un m\u00e9lo che alla fine si tinge di tragico, poich\u00e9 le convinzioni \"rosa\" delle donne coinvolte finiscono col pretendere una realizzazione senza mezzi termini. Puig domina il racconto, anche qui senza mai comparire, e riesce a fondervi l'ironia con l'immedesimazione e la piet\u00e0:Tacquero di nuovo. Tutt'e due trovarono una risposta comune a quella domanda: s\u00ec, il passato era stato migliore perch\u00e9 allora credevano entrambe nell'amore. Al silenzio fece seguito il silenzio. La luce smorta dell'imbrunire entrava dal lucernario e tingeva le pareti di viola. Mabel non era la padrona di casa, ma non sopportando pi\u00f9 a lungo la malinconia, senza chiedere il permesso accese la lampadina che pendeva dal soffitto.Il libro provocher\u00e0 malumori nella cittadina d'origine dello scrittore (dove molti riconosceranno nei personaggi delle persone reali) ma riscuoter\u00e0 un clamoroso successo di pubblico, sia in Argentina che nei numerosi paesi in cui verr\u00e0 tradotto. Nel 1974 uno dei maggiori registi argentini, Leopoldo Torre Nilsson, ne ricaver\u00e0 un film, e nel tempo \"Boquitas pintadas\" (ovvero \"Una frase, un rigo appena\") rimarr\u00e0 forse il pi\u00f9 amato tra i libri di Manuel Puig.\n\"The Buenos Aires Affair\" e il distacco dall'Argentina.\nCon la pubblicazione di \"The Buenos Aires Affair\" nel 1973, entra in crisi il rapporto dello scrittore col proprio paese. Uscito nella primavera, il libro viene subito ristampato un paio di volte ma presto viene anche sequestrato in seguito ad accuse di oscenit\u00e0. Le copie prelevate ritornano in libreria con alcuni passi cancellati dalla censura, ma il libro viene poi ritirato una volta per tutte e messo al macero. Puig riceve telefonate minacciose e alla fine decide di lasciare l'Argentina. Rester\u00e0 per anni un autore vietato, e non rientrer\u00e0 pi\u00f9 a vivere nel proprio paese, neppure dopo il ritorno della democrazia.\"The Buenos Aires Affair\" in realt\u00e0 proseguiva la linea dei due precedenti romanzi, scavando nella psiche dei due protagonisti costruiti da Puig e allo stesso tempo convocando tutte le mitologie, sia cinematografiche che di altra matrice, da cui quella psiche poteva essere infestata e per\u00f2 anche illuminata. Ma pi\u00f9 delle scene di sesso (in realt\u00e0 poche, e del tutto funzionali al racconto) sembra che a disturbare il potere siano state alcune affermazioni politiche affidate da Puig ai suoi personaggi, oltre probabilmente alla messa in discussione di identit\u00e0 sessuali consolidate dalle convenzioni.\nDi certo il momento politico, in Argentina, era il meno favorevole all'espressione di quei punti di vista e di quelle critiche: proprio alla fine del 1972 era ritornato da un lungo esilio Juan Domingo Per\u00f3n, che nell'estate del 1973 veniva eletto alla presidenza. In un paese dove gi\u00e0 si moltiplicavano le azioni terroristiche, veniva cos\u00ec rilanciata l'ambiguit\u00e0 \"popolare\" del peronismo, movimento (e mitologia) capace di attirare consenso e partecipazione sia di destra che di sinistra. Era proprio contro il peronismo, invece, che andavano certe battute inserite da Puig nel suo romanzo. Ad esse si aggiungevano sia riferimenti alla cronaca delle attivit\u00e0 \"sovversive\" che accenni alla tortura praticata dalle forze statali. Ce n'era senza dubbio abbastanza per spiegare la censura e la messa fuori legge del libro. Tanto pi\u00f9 che l'Argentina, passata la breve stagione del secondo peronismo, avrebbe presto conosciuto le atrocit\u00e0 della dittatura militare.\nMa al di l\u00e0 (o al di qua) di tutto questo, il libro di Puig si proponeva principalmente come esempio di una narrativa modernissima, anche questa volta costruito con il montaggio di materiali disparati e di approcci differenti. L'immaginario cinematografico, soprattutto, vi era in grande evidenza: ogni capitolo del testo \u00e8 infatti introdotto da stralci di sceneggiature m\u00e9lo, quasi tutte hollywoodiane, di cui Puig sapeva poi efficacemente moltiplicare, scrivendo in proprio, tutte le possibili suggestioni:\u00c8 la prossima vittima. La ragazza bionda si protegge dalla pioggia sotto la tenda di un negozio, pur avvertendo vicinissima la presenza di forze avverse non riesce a individuare dove si sono materializzate. Neppure le vittime precedenti ci sono riuscite.(...) D'improvviso smette di piovere, il cielo \u00e8 completamente sgombro, brillano le stelle. La ragazza decide di riprendere il suo cammino, in quella via senza traffico, aperta solo ai pedoni. L'asfalto bagnato riluce, duplicando le insegne luminose.\nIn esilio: \"Il bacio della donna ragno\".\nTrasferitosi a Citt\u00e0 del Messico, Puig vi lavor\u00f2 ad un libro in cui si fondevano la sua passione per il m\u00e9lo, la critica della repressione sessuale e la denuncia di metodi polizieschi e antiterroristici che in Argentina comprendevano non soltanto la manipolazione psicologica e il ricatto, ma la tortura e l'omicidio. Questo era il suo incipit:- Lei si vede che ha qualcosa di strano, che non \u00e8 una donna come tutte. Molto giovane, un venticinque anni tuttalpi\u00f9, con un faccino un po' da gatta, il naso piccolo, all'ins\u00f9, il taglio della faccia \u00e8... pi\u00f9 rotondo che ovale, la fronte spaziosa, le guance pure grandi ma che poi scendono gi\u00f9 a punta, come i gatti.\n- E gli occhi?\n- Chiari, quasi di sicuro verdi, li socchiude per disegnare meglio. Guarda il modello, la pantera nera dello zoo, che prima se ne stava pacifica nella gabbia, accucciata. Ma quando la ragazza ha fatto rumore col cavalletto e lo sgabello, la pantera l'ha vista e ha cominciato a girare per la gabbia e a ruggire contro la ragazza, che fino allora non aveva trovato il chiaroscuro giusto da dare al disegno.Ma nelle pagine finali si leggeva anche quest'altro dialogo:- Qual \u00e8 la ferita che le fa pi\u00f9 male?- Ah... ah... ah...\n- Non parli, Arregui... se le fa tanto male.\n- Da... que... sta parte...\n- Ha ustioni di terzo grado, che bestie!\n- Ah... ahi, no... per favore...\n- E quanti giorni l'hanno tenuto senza mangiare?\n- T... tr... tre...\n- Che bestie...\n(...) Mi ascolti, ne approfitto che non c'\u00e8 nessuno al pronto soccorso e le do della morfina, cos\u00ec riposa. Se \u00e8 d'accordo muova la testa. Ma non deve raccontarlo mai e poi mai, altrimenti mi sbattono fuori.\nCostituito quasi esclusivamente da dialoghi (con la parziale eccezione della drammatica parte finale), \"El beso de la mujer ara\u00f1a\" \u00e8 la storia della convivenza carceraria tra un omosessuale condannato per adescamento di minori e un rivoluzionario arrestato per attivit\u00e0 sovversiva. Il primo intrattiene l'altro con lunghi e favolosi racconti di film veduti (sia veri che immaginati da Puig), lo coccola, lo accudisce. E se ne innamora, fino a rompere la barriera tanto ideologica quanto omofobica oppostagli dall'altro. Ma le conseguenze saranno fatali.\nPuig riesce a trasferire e a tradurre, nel personaggio del gay Molina, tutto un insieme di esperienze esistenziali e intellettuali che certamente appartenevano a lui, ma che in Molina hanno trovato una perfetta oggettivazione: il fascino del cinema, in particolare, e anche il culto del cinema, mai come in questo libro sono stati espressi in modo tanto ricco e convincente. E se nel \"Bacio\" Puig ha regolato i suoi conti coi regimi autoritari mostrandone la bassezza, le numerose e voluminose note che accompagnano il racconto pongono il libro anche su di un piano non narrativo, ma decisamente socio-politico, perch\u00e9 svolgono una serrata verifica delle teorie sulla omosessualit\u00e0.\nLa pubblicazione non fu delle pi\u00f9 facili: consulenti ed editori di taglio \"militante\", in vari paesi, non apprezzarono il gioco di simpatia e di osmosi che Puig aveva immaginato per i suoi due protagonisti, fino allo \"scandalo\" della consumazione di qualche rapporto sessuale tra di loro (uno \"scandalo\" che perdipi\u00f9 si accompagnava ad una certa superiorit\u00e0 morale ed umana della \"checca\" nei confronti del rivoluzionario...) Uscito, comunque, nel 1976 in spagnolo e presto tradotto in vari paesi, \"Il bacio della donna ragno\" non fece che consolidare la fama di Puig. Alcuni anni dopo, il regista Hector Babenco ne avrebbe tratto un film di successo mondiale.\nUna lontananza vagabonda e senza ritorno.\nL'Argentina e Buenos Aires rimasero ancora presenti, ma meno direttamente, nei due successivi romanzi di Puig. Non fornirono pi\u00f9 lo sfondo della vicenda, per\u00f2 i personaggi continuarono ad esservi legati, anche e soprattutto in rapporto alla drammatica realt\u00e0 politica in corso nel loro paese. Ha scritto a questo proposito Angelo Morino che le ambientazioni scelte da Puig per i nuovi libriracconteranno allusivamente anche la traiettoria di uno scrittore costretto al cosmopolitismo, indotto a cercare altrove la provvisoriet\u00e0 del suo mondo... Quasi che, all'ultima pagina di ogni successivo romanzo, un'altra storia (...) prendesse l'avvio e raccontasse come un autore espropriato della sua realt\u00e0 abbia dovuto vivere ed esorcizzare lo sradicamento.E in effetti accadde che \"Pubis angelical\", ambientato a Citt\u00e0 del Messico, fu per\u00f2 pubblicato quando Puig si era gi\u00e0 spostato a New York, dove visse un paio d'anni non facili (durante i quali insegn\u00f2 scrittura creativa al City College e alla Columbia University). Analogamente, \"Maldici\u00f3n eterna a quien lea estas p\u00e1ginas\" fu ambientato a New York ma pubblicato quando Puig aveva gi\u00e0 lasciato gli Stati Uniti per spostarsi a Rio de Janeiro. Solo scrivendo \"Sangre de amor correspondido\" Puig avrebbe annullato la presenza argentina e fatto coincidere il proprio paese di residenza, che per quasi un decennio sarebbe rimasto il Brasile, con quello in cui era ambientata la nuova vicenda romanzesca.\nFrutto diretto della permanenza a New York furono anche i testi raccolti sotto il titolo di \"Estertores de una d\u00e9cada, Nueva York '78\": pubblicati originariamente sulla rivista spagnola \u00abBazaar\u00bb, essi stanno a mezza via tra il racconto e la riflessione sul costume, e rimangono come gli unici testi brevi di Manuel Puig dando lezione di asciuttezza e rapidit\u00e0. Affidandosi in veste di \"testimone\" alla voce di persone anche piuttosto realistiche, Puig le rende narratrici della loro esistenza, ne raccoglie gli sfoghi, le insoddisfazioni erotiche, le fantasie/speranze con cui - come tutti i personaggi di Puig e, crediamo, come lo stesso Puig - esse cercano una via di sopravvivenza. Ecco l'incipit di uno di quei testi:La citt\u00e0 \u00e8 di una malinconia autunnale che fa paura. Per reagire accetto l'invito a un cocktail frivolo, in onore di un cantante molto in voga in America latina. Mi rendo subito conto che il festeggiato \u00e8 anche lui in preda allo stesso virus, parla con me e io mi abbandono senza lottare, scendiamo insieme negli inferi dell'autocommiserazione: \u00abL'aspettavo ma non \u00e8 venuta, lo sapevo che non sarebbe venuta. Sto ancora aspettandola, e il cocktail \u00e8 agli sgoccioli. Queste americane, sono pazze da legare. (...)\u00bb\n\"Pube angelicale\".\n- Beatriz... \u00e8 mai possibile che non abbia conosciuto che pagliacci nella mia vita? Tutti gli uomini con cui ho avuto a che fare sono stati cos\u00ec.- Ma se mi dici che questo Pozzi \u00e8 una persona per bene.\n- S\u00ec, ha molte buone qualit\u00e0... ma l'uomo di cui una ha bisogno... \u00e8 un'altra cosa.\n- Che uomo, Ana?\n- Un uomo, non un bambino.\n- Allora lo sto confondendo con un altro. Non era Pozzi quello che difendeva i detenuti politici?\n- S\u00ec.\n- Non mi dicevi che era molto coraggioso, che correva rischi di continuo?\n- Con me non era coraggioso, non mi diceva mai la verit\u00e0.In questo dialogo emerge la questione che anima tutto \"Pubis angelical\": la profonda differenza tra il modo femminile di vivere, al cui centro c'\u00e8 il desiderio dell'amore, e un mondo maschile che \u00e8 fondato sul dominio, sulla sopraffazione ma anche sulla risposta \"violenta\" da parte di chi subisce dominio e sopraffazione. Anche per questo libro Puig si affida a un'operazione di montaggio: il racconto infatti appare subito duplice, divaricato. Il lettore segue l'alternarsi di due vicende quantomai differenti: da una parte quella, esagerata, sgargiante, a tratti parodistica, che pesca nell'immaginario da feuilleton e hollywoodiano senza timore del kitsch, e che ha per protagonista \u00abla donna pi\u00f9 bella del mondo\u00bb, dall'altra parte la vicenda strettamente realistica e attuale di Ana, una giovane donna che ha lasciato l'Argentina per il Messico e che si trova ricoverata a causa di un tumore. Come d'abitudine, Puig risolve quest'ultima vicenda senza intervenire, esclusivamente con dialoghi (tra Ana e l'amica Beatriz, tra Ana e Pozzi, il peronista di sinistra che la raggiunge in Messico e tenta di coinvolgerla politicamente) e con quella forma di monologo che \u00e8 costituita dal diario di Ana:Ma torniamo ai motivi d'essere di questo diario. Un momento. Perch\u00e9 dico torniamo? Non sono forse sola? O questo diario \u00e8 una scusa per raccontare cose a qualcuno? A chi mai? O \u00e8 con me stessa che parlo? Mi sto sdoppiando? Quale parte di me parla a quale altra parte? Il fatto \u00e8 che mi sta sulla pancia, come dicono qui i messicani, questo plurale: In Argentina diremmo mi sta sullo stomaco. Diremmo, altro plurale. Mi sembra che sto nascondendo qualcosa, la mia voglia di parlare con qualcuno che davvero, lo penso e lo sento, non so chi sia.I ragionamenti di Ana e le sue discussioni con Pozzi permettono a Puig di affrontare la situazione argentina, di analizzarne le contraddizioni sociali e politiche affidandosi ai due punti di vista, quello di Ana, poco politicizzata ma tendente al buon senso e affascinata dalla bellezza, dalla cultura, e quello di Pozzi, militante intelligente e disposto a spendersi con coraggio, ma che resta chiuso nella propria ottica. Dove invece Puig si scatena come mai in precedenza, \u00e8 nella complicata storia della \u00abdonna pi\u00f9 bella del mondo\u00bb:Giardino d'Inverno, ferro e cristallo, ferro verniciato di nero brillante, cristallo ombreggiato dal verde delle piante. Armatura di ferro, forza di maschio. Copertura di cristallo... sottomissione di femmina?Scenografo e costumista, oltre naturalmente che autore dello script, Puig ci fa assistere a squarci della favolosa ma poco felice vita di questa donna-mito, dagli anni Trenta ai Quaranta, e la fa anche morire, uccisa da una rivale, per poi riproporcela misteriosamente nelle vicende di un'altra donna, stavolta proiettata nel futuro di un'Era Polare dove si vive alla Orwell e alla Bradbury. Qualche segnale avverte per\u00f2 il lettore che dei nessi ci sono, tra i due corpi del racconto: cosa sarebbe la vita senza il desiderio e il sogno? Ma qual \u00e8 lo spazio dell'amore? Alla fine si riveler\u00e0 anche il significato del titolo... per\u00f2 prima Ana avr\u00e0 scritto nel suo diario \u00abMi d\u00e0 vergogna essere spettatrice, voglio qualcosa di pi\u00f9\u00bb e, in concreto, cercher\u00e0 almeno di recuperare il rapporto madri-figlie che nel corso del libro \u00e8 apparso sempre cos\u00ec problematico (quanto al peronista Pozzi, sar\u00e0 intanto andato incontro al suo destino tragico).\nAnche da \"Pubis angelical\" verr\u00e0 tratto un film con lo stesso titolo (Argentina, 1982, regia di Ra\u00fal de la Torre).\n\"Queste pagine maledette\".\n\"Maldici\u00f3n eterna a quien lea estas p\u00e1ginas\" usc\u00ec nel 1980. Nel suo nuovo libro Puig sposta ai margini quell'immaginario hollywoodiano e m\u00e9lo a cui finora ha dato tanto spazio. Il testo si concentra in modo quasi esclusivo sul dialogo tra due soli personaggi, in una situazione di apparente banalit\u00e0. Sono un anziano, proveniente dall'Argentina e ricoverato a New York, e un uomo ancora giovane che \u00e8 stato assunto per fargli da accompagnatore qualche ora alla settimana. L'anziano sembra vittima di una grave amnesia, per\u00f2 si dimostra subito interessato in maniera piuttosto ossessiva alla vita del suo accompagnatore newyorkese, che per parte sua appare scontento, ideologizzato, anche irritabile. Nei giorni i loro incontri li portano ad un confronto sempre pi\u00f9 personale e stringente, a momenti di vera e propria autocoscienza che l'uno sollecita all'altro. Si tentano interpretazioni, si effettuano \"correzioni\" reciproche in un crescendo labirintico :- Larry, per favore, mi dica altre parole che usava sua madre. \n- Le vien meno la memoria?\n- Mia madre non aveva parole sue. Non sapeva neanche pensare per proprio conto.\n- Sono stanco, non riesco a seguire i suoi ragionamenti. Ma mi dica qualche parola di quella donna, la prego.\n- Quel che mia madre faceva era vivere, diciamo, la vita di un altro, e giustificarsi con frasi fatte che credeva di avere inventato. I suoi stessi bisogni, che erano diversi, non trovavano un linguaggio con cui esprimersi o con cui affiorare alla coscienza. Per\u00f2 esercitavano una pressione esasperante.\n- Larry, lei ha detto che l'uomo che le camminava alle spalle aveva la sua stessa faccia. Come posso sapere se adesso \u00e8 lei e non l'altro che ho davanti?\n- Non ci capisco una sola parola.\n- Me l'ha detto poco fa, questo stesso pomeriggio. Ah! E mi viene in mente anche un'altra cosa. Un giorno nel parco mi ha detto che la voce dell'altro suonava maligna. E io non saprei descrivere come suona adesso la sua voce con una parola pi\u00f9 azzeccata.\n- Se insiste mi arrabbier\u00f2 sul serio.\n- Se lei \u00e8 Larry deve dirmi chi l'ha picchiato una volta con un'assicella.\n- Mio padre.\n- Una voce maligna (...)\nRiferimenti anche ironici alla psicoanalisi e al cristianesimo servono ai due per sviluppare un discorso sulle esperienze amorose e familiari. Cos\u00ec emerge anche, a sprazzi, il passato sconvolgente che il vecchio ha vissuto in Argentina, dove si occupava di lotte sindacali e per questo ha subito conseguenze terribili. Ma \u00e8 un passato da cui lui tende sempre a sfuggire, cercando invece di sovrapporsi quasi vampirescamente ai racconti del suo interlocutore:- Cos'\u00e8 questo pacchetto? \u00c8 indirizzato a lei, signor Ram\u00edrez.\n- S\u00ec, un fattorino del Comitato me l'ha portato a mezzogiorno. Ma non lo aprir\u00f2. Si sono sbagliati, non \u00e8 per me.\n- Come pu\u00f2 essere?... Il mittente \u00e8 un ufficio per i diritti umani, di Buenos Aires.\n- Mi ascolti... Adesso ricordo quello che volevo dirle... prima. I passeri, e ogni genere di uccelli... e forse ogni genere di animali, badano ai loro figli... finch\u00e9 sono piccoli... di grandezza. Quando i piccoli dei passeri crescono, i genitori non sanno pi\u00f9... chi sono... non riconoscono pi\u00f9 i loro figli... perch\u00e9 non hanno memoria, gli uomini invece s\u00ec.\n- \u00c8 una benedizione.\n- No... nient'affatto... (...)\n- Non \u00e8 stata mia intenzione creare problemi.\n- Da quello che ho visto nel suo diario personale, s\u00ed che ne ha creati, di problemi. Una magnifica impresa.\n- Lei sta cercando di confondermi.\n- No. Ammiro quello che ha fatto. Ha fatto fronte a un intero organismo repressivo.\n- Non voglio creare problemi, voglio soltanto che gli occhi di lui cambino... Stanno guardandomi...\n- Lei vuole che lui la guardi bene, che le sorrida... ma perch\u00e9 ha bisogno di un padre? Lei pu\u00f2 fare della sua vita quello che vuole.\nSuccede cos\u00ec, a tratti, che lo stesso dialogo - lasciato da Puig sempre senza \"contorno\", come in un copione privo di qualsiasi didascalia - scivoli in una dimensione di irrealt\u00e0 e sembri appartenere al sogno o al delirio di un solo personaggio, il vecchio. Che alla fine viene trasferito sull'altra costa degli Stati Uniti. Tutto cos\u00ec rimane sospeso, irrisolto: si \u00e8 ricreato un rapporto Padre-Figlio ma con tutte le tensioni del caso, senza saldature, senza solidariet\u00e0, senza orizzonte. Si comprende cos\u00ec anche la scelta del titolo (che \u00e8 poi una citazione da Choderlos de Laclos).\nVa notato che per la seconda volta Puig immagina, per il personaggio venuto via dalla violenza argentina, la condizione di inabilit\u00e0, di dimezzamento di chi si trova ricoverato e assistito. Lo scrittore ha inoltre dichiarato che questo testo \u00e8 nato a stretto contatto con la persona reale (un suo amante) su cui \u00e8 modellato il personaggio di Larry: Puig gli faceva leggere le proprie note stese in inglese. Il personaggio di Ramirez, in parte immaginario, \u00e8 stato comunque \"vissuto\" da Puig come se si trattasse del suo stesso padre, e il testo \u00e8 quindi cresciuto effettivamente come una specie di psicodramma.\nTesti teatrali.\nSull'inizio degli anni Ottanta Puig torn\u00f2 a dedicarsi al teatro: aveva gi\u00e0 fatto qualche prova negli anni Settanta, ma ora il suo approccio fu pi\u00f9 costante e produttivo. Anzitutto prepar\u00f2 una versione scenica de \"Il bacio della donna ragno\", sintetizzata e concentrata esclusivamente sui due protagonisti (la drammatica parte finale del romanzo, in particolare, la risolse con un breve dialogo immaginario tra le loro voci); il lavoro and\u00f2 in scena per la prima volta in Spagna nel 1981. Poi Puig pass\u00f2 a forme teatrali volutamente lontane da agganci realistici, scrivendo dei testi pi\u00f9 trasognati e stilizzati in cui compaiono anche, a seconda dei casi, momenti di ironia surreale o di orrore soprannaturale. \"Bajo un manto de estrellas\" (tradotto in Italia come \"Stelle del firmamento\") and\u00f2 in scena proprio a Rio de Janeiro, in portoghese, nel 1982 e fu poi stampato in spagnolo nel 1983 come il testo precedente. \"Triste golondrina macho\" (\"Triste rondine maschio\") usc\u00ec invece in prima edizione direttamente tradotto in italiano Ma le novit\u00e0 formali non facevano che metter in evidenza la fedelt\u00e0 di Puig alla propria visione: centralit\u00e0 dell'amore, del rischio amoroso, e centralit\u00e0 dell'immaginario (\u00abquel nutrirsi di sogni che modella la vita quotidiana\u00bb):SORELLA MAGGIORE Tutte storie. Nasciamo soli e moriamo soli. Nel frattempo incontriamo qualcuno che ci accompagna, a tratti. E questo \u00e8 tutto. E va bene cos\u00ec.SORELLA MINORE Non sono storie. Nasciamo da qualcuno, ci strappano via da qualcuno che ci custodisce come un tesoro.SORELLA MAGGIORE Ma bisogna imparare a bastare a se stessi, \u00e8 cos\u00ec che si smette di essere bambini.\nSORELLA MINORE No! Nasciamo da qualcuno e siamo destinati a fonderci in qualcuno (...) \nAncora per il teatro furono scritti \"Misterio del ramo de rosas\" e, in portoghese, \"Gardel, uma lembran\u00e7a\".\n\"Sangue di amor corrisposto\".\n\"Sangre de amor correspondido\" esce nel 1982 La vicenda, che si svolge in cittadine e campagne brasiliane, lontano dalle metropoli, \u00e8 tutta affidata al \"parlato\" dei protagonisti. In una versione sui generis del flusso di coscienza, sono le loro voci che ricostruiscono per noi storie di famiglia, di amore e di sesso risalenti al passato degli anni pi\u00f9 verdi. Queste voci si integrano, ma spesso si contrastano e si contraddicono, rivelando cos\u00ec quanto la memoria sia anche mistificazione, bisogno di credere che si \u00e8 stati un tempo, almeno un poco, i padroni del mondo, prima di precipitare in un presente tanto pi\u00f9 ostico:Quell'ultima estate faceva molto caldo, picchiava sodo, e lui se la spassava con la Maria da Gloria sotto l'albero di manghi. Lei in pantaloncini corti, ma corti corti, con met\u00e0 delle chiappette fuori, lui restava mezzo rimbambito, appena vedeva quella roba diventava matto, si \u00e8 spiegato? allora si appoggiava all'albero, ore e ore a chiacchierare, saliva sui rami, anche lei ci saliva, lei si arrampicava fino sulla punta per cogliere manghi, lui resta a guardarle quelle belle chiappe, insomma tutti quei giochetti l\u00ec. E aveva diverse altre donne, che gliela davano.Lui non le era mai andato a dire, \u00abMamma, sono rimasto senza un soldo\u00bb. Ecco perch\u00e9: perch\u00e9 lei \u00e8 molto buona e avrebbe potuto dire, \u00abFiglio mio, avresti potuto lasciarmi morire, cos\u00ec non restavi senza denaro, capito?\u00bb A lui restava solo quello che aveva messo da parte per comprarsi la macchina, finalmente in vita sua avrebbe avuto una macchina, \u00abFigliolo, ti rimangono soldi, per vivere senza problemi?\u00bb E lui, \u00abS\u00ec che me ne rimangono\u00bb. A lui adesso rimane quel tetto che ha l\u00ec, e nient'altro, nella casetta di Sant\u00edssimo.\n- Com'\u00e8 Sant\u00edssimo? io non ci sono mai stata, il nome \u00e8 bello, un santo che protegge da tutti i pericoli. Ma te non ti protegge per niente.\nPer la stesura di questo testo Puig si avvalse largamente dei discorsi e racconti di un carpentiere che gli lavorava in casa: il personaggio centrale, Josemar, e le contestazioni a lui mosse dai personaggi femminili, derivano direttamente dalle esperienze e dal linguaggio, ma anche dalle contraddizioni e bugie, di questa persona reale, secondo un procedimento osservabile anche in opere precedenti.\n\"Sangue di amor corrisposto\" ebbe accoglienze molto fredde in Brasile e poco confortanti anche nei paesi di lingua spagnola. Questo spiega, probabilmente, sia la preferenza mostrata in quegli anni Ottanta da Puig per la scrittura teatrale, sia il lungo intervallo - un'assoluta novit\u00e0 per lui - che separ\u00f2 \"Sangue di amor corrisposto\" dal successivo romanzo: \"Cae la noche tropical\" (1988).\n\"Scende la notte tropicale\".\n- Adesso me ne rendo conto, il bambino da viziare era lui, non lei. Povera Silvia, si \u00e8 sbagliata.\n- Ma lui aveva la preoccupazione di tutto il lavoro in ritardo, sull'isola non aveva neppure aperto la valigia con i fogli della contabilit\u00e0. Lei non l'ha preso bene, quel commiato sul marciapiede, davanti a tutti. Ma il giorno successivo, sabato, dovevano vedersi. Lui le ha telefonato il mattino dopo, che era terribile l'accumulo di lavoro, che l'avrebbe chiamata la domenica a mezzogiorno, una volta un po' avanti con le sue carte. Non l'ha chiamata. Non l'ha chiamata mai pi\u00f9.Si vive sempre, in qualche misura, anche la vita degli altri. Lucy e Nidia, le due sorelle ottuagenarie che dominano per buona parte il testo di questo romanzo, chiacchierano tra loro del passato e del presente di una lunga vita, ma sono anche molto intrigate dall'esistenza della psicologa Silvia, una conoscente, anche lei di origine argentina, che abita l\u00ec vicino in un quartiere sul mare di Rio de Janeiro.\nPuig torna cos\u00ec a quella dimensione tutta femminile con cui si era misurato gi\u00e0 nel primo romanzo, pi\u00f9 di venti anni prima. Dimensione esclusivamente \"parlata\", in cui rimpianti e nostalgie si mescolano al buon senso e alla lucidit\u00e0, le lamentele sugli acciacchi ai piccoli desideri realizzabili: e il ritorno dei grandi dolori dell'anima si alterna a confronti sulle spicciole differenze, linguistiche e di abitudini, tra Argentina e Brasile. Spicca, in questo flusso di parole scambiate, quell'interesse appena un po' pettegolo ma in realt\u00e0 molto empatico per le disavventure sentimentali di un'altra donna, molto pi\u00f9 giovane. Perch\u00e9 il romanticismo non \u00e8 estraneo alle casalinghe (e alle ottuagenarie):- (...) Ah, Nidia, adesso l'ho sentito io il brivido, mi sono ricordata come se fosse ieri quel bar, e quei ragazzi tutti impomatati. Saranno tutti morti pure loro. Ma io li vedo precisi identici, taluni molto belli, perch\u00e9 ce n'erano di due tipi, ricordi? Gli impomatati e gli altri, quelli sul genere boh\u00e8me, con i capelli lunghi e senza brillantina, con la riga nel mezzo. Ciascuno col suo fascino particolare.\n\u00c8 proprio la lettera che la psicologa Silvia scrive a Lucy prima di tentare il suicidio, a fare da snodo per la seconda parte del romanzo: che Puig, abbandonando il dialogo, risolve tutta con scambi epistolari e col riporto di altri documenti scritti. Con una tecnica che gli \u00e8 tipica, quella del montaggio di materiali disomogenei, Puig ottiene cos\u00ec che le ultime pagine del romanzo si movimentino, anche caricandosi di drammaticit\u00e0. Scomparsa Lucy, \u00e8 Nidia a farsi avanti sulla scena e a tenerla sino alla fine, con la caparbiet\u00e0 di una donna che vuol essere, ancora, sempre, \"madre\" di qualcuno.\nNel 1981 Puig era stato raggiunto a Rio dai suoi genitori, dopo anni di separazione. E da allora sua madre rimase con lui, prima in Brasile poi in Messico, a Cuernavaca, dove Puig si trasfer\u00ec alla fine del 1989. Nel 1986 raggiunge Capri per ritirare il Premio Malaprte. Il ruolo protagonistico assunto da donne anziane sia in \"Mistero del mazzo di rose\" che in \"Cade la notte tropicale\" ha certamente questa base nella biografia dello scrittore. Ma a Cuernavaca, il 22 luglio 1990, Manuel Puig moriva improvvisamente, per complicazioni intervenute dopo un intervento chirurgico di routine. Era dunque sotto il segno della madre che si chiudeva il suo lavoro di romanziere, e Angelo Morino, tracciandone un rapido bilancio, scriveva giustamente:La quotidianit\u00e0 privilegiata fin da \"La traici\u00f3n de Rita Hayworth\" \u00e8 il mondo povero della figura materna (...) \u00c8 qui che pi\u00f9 trova spiegazione la peculiarit\u00e0 dei romanzi di Manuel Puig: quel loro smembrarsi in voci sommesse variamente fissate sulla pagina, quel loro sfuggire ai fasti grevi della scrittura troppo letteraria, quel loro accanirsi nel riprodurre vicende minime, il cui desiderio \u00e8 tenuto a spostarsi dal reale all'immaginario... Ma (...) con \"Cae la noche tropical\" Manuel Puig \u00e8 riuscito a sciogliere la madre dal sistema familiare e a farla girare sola e libera in un'altra dimensione."}
{"id": "74840", "revid": "2127271", "url": "https://it.wikipedia.org/wiki?curid=74840", "title": "Serie A 1981-1982", "text": "La Serie A 1981-1982 \u00e8 stata l'80\u00aa edizione della massima serie del campionato italiano di calcio (il 50\u00ba a girone unico), disputato tra il 13 settembre 1981 e il 16 maggio 1982 e concluso con la vittoria della , al suo ventesimo titolo, il secondo consecutivo.\nCapocannoniere del torneo \u00e8 stato, per la seconda volta consecutiva, Roberto Pruzzo () con 15 reti.\nStagione.\nNovit\u00e0.\nCom'era ormai prassi da qualche anno nei campionati esteri, da questa stagione anche la Serie A diede il via libera agli sponsor di maglia; anche per venire incontro a una situazione debitoria che per vari club, dalla fine del precedente decennio, si era fatta ormai insostenibile. La Lega Nazionale Professionisti permise accordi con un solo marchio pubblicitario per squadra, apposto sul petto e per lo spazio massimo di 100 cm\u00b2.\nCalciomercato.\nCon la succitata liberalizzazione pubblicitaria, nuovi gruppi imprenditoriali si avvicinarono alla disciplina e il calciomercato si moviment\u00f2: anche realt\u00e0 non di primo piano come l' e il potevano ora permettersi rinforzi del calibro di Causio, o l'ingaggio di affermati giocatori stranieri come l'austriaco Schachner.\nLa Juventus campione uscente si limit\u00f2 al piccolo cabotaggio acquistando il promettente sammarinese Bonini e il momentaneamente squalificato Rossi, richiamando in sua vece Virdis. Sull'altra sponda cittadina, fecero ritorno al diversi ex quali Ferri, Dossena e Beruatto: nel difficile tramonto dell'era Pianelli le ristrettezze economiche costrinsero infatti a ripensare le geometrie della squadra granata. Fu cos\u00ec la rinnovata e ambiziosa dei Pontello ad assicurarsi Pecci e Graziani, oltre all'ex juventino Cuccureddu: questi esperti elementi facevano parte di una corposa campagna acquisti che annoverava anche validi giovani quali Vierchowod, Massaro e Monelli.\nMeno numerosi gli innesti delle altre candidate al titolo: l' si aggiudic\u00f2 Bagni, la punt\u00f2 su Nela per la difesa, il scelse Palanca e Benedetti; infine il neopromosso , non nascondendo ambizioni di alta classifica, chiam\u00f2 al timone Luigi Radice mentre in attacco, fallita una trattativa per Zico, ingaggi\u00f2 lo scozzese Jordan dagli inglesi del .\nAvvenimenti.\nGirone di andata.\nLa Juventus part\u00ec decisa inanellando sei vittorie di fila, tra cui un 6-1 al debutto al neopromosso Cesena, ma gli equilibri nel girone di andata furono presto modificati da defezioni importanti.\nAl neojuventino Rossi fu negato uno sconto di pena per i fatti del Totonero, costringendolo a rinviare il rientro in campo alla successiva primavera; il milanista Franco Baresi fu costretto allo stop dopo quattro giornate poich\u00e9 affetto da un raro virus; a fine ottobre la Roma perse per infortunio Ancelotti, elemento cardine del suo centrocampo, e, nonostante tra il settimo e l'ottavo turno i capitolini saliranno comunque in testa alla classifica (espugnando peraltro il terreno degli scudettati uscenti), abbandonarono presto la vetta per poi declinare le loro ambizioni tricolori; a inizio novembre lo juventino Bettega si lesion\u00f2 il ginocchio durante un incontro di Coppa dei Campioni, chiudendo precocemente la stagione; infine al termine dello stesso mese, il capitano viola Antognoni ebbe un violento contrasto di gioco con il portiere del , Martina, subendo due fratture al cranio che fecero addirittura temere per la vita del calciatore.\nFiorentina e Juventus si assestarono comunque in testa, e mantennero la vetta senza troppi patemi. Furono i toscani di Giancarlo De Sisti a concludere il girone di andata al primo posto, con un punto di vantaggio. Sul fronte opposto della classifica, la zona salvezza annoverava illustri compagini: incontravano infatti difficolt\u00e0 il Torino, un Milan troppo sterile in attacco e un traballante ; i felsinei, in particolare, erano sorretti unicamente dalla qualit\u00e0 espressa dal giovane Mancini, uno dei nomi nuovi che si stavano mettendo in mostra in quest'edizione del torneo insieme allo juventino Galderisi, fantasista giocoforza promosso da Giovanni Trapattoni dalla squadra Primavera onde sopperire alla sventura occorsa all'attacco piemontese.\nGirone di ritorno.\nNel girone di ritorno viola e bianconeri allungarono il passo sulle inseguitrici, mantenendo una marcia fatta di continui agganci e allunghi. I torinesi, grazie a una nuova striscia di sei successi consecutivi culminata nel 3-0 con cui violarono l'Olimpico di Roma, si ripresero la vetta solitaria a met\u00e0 marzo; i gigliati, a loro volta in serie positiva, e passato indenni lo scontro diretto di Firenze, li riagganciarono un mese dopo facendo loro di misura il derby dell'Appennino; ancora la \"Vecchia Signora\" riguadagn\u00f2 la prima piazza alla terz'ultima giornata, vincendo in rimonta 5-1 a Udine nella partita che segn\u00f2, inoltre, il ritorno in campo (e al gol) di Rossi; appena la settimana dopo, tuttavia, il passo falso interno contro il Napoli permise un nuovo aggancio dei toscani, a loro volta vittoriosi sui succitati friulani.\nLe due squadre si presentarono dunque al turno conclusivo alla pari, con 44 punti e due trasferte da affrontare: in una volata finale non priva di polemiche, la Fiorentina non riusc\u00ec a scardinare la retroguardia di un pericolante ancora in lotta per la salvezza, mentre a un quarto d'ora dal termine la Juventus trasform\u00f2 con l'irlandese Brady, alla sua ultima gara in bianconero, il rigore che permise di battere un pugnace .\nI bianconeri esorcizzarono cos\u00ec la prospettiva di uno spareggio e si aggiudicarono il loro ventesimo titolo, quello della \"seconda stella\"; di contro, a Firenze, l'epilogo del campionato port\u00f2 lo storico livore anti-juventino della tifoseria viola a uno dei suoi apici. Al di fuori delle polemiche tra le due fazioni, gli addetti ai lavori individuarono nella prolungata assenza di Antognoni, di fatto \"leader\" insostituibile, l'episodio che precluse alla Fiorentina la strada verso il tricolore; dall'altra parte la Juventus, pur privata del \"bomber\" Bettega per quasi tutta la stagione, trov\u00f2 invece nella forza e unione del collettivo la spinta per rimanere ai vertici, aiutata anche dai gol della giovane scoperta Galderisi.\nL'ultima giornata fu decisiva anche per conoscere gli esiti di una zona retrocessione, oltremodo affollata, e con il solo gi\u00e0 rassegnato al declassamento. Con quattro squadre in bilico, i risultati furono a sorpresa fatali per due tra le compagini all'epoca pi\u00f9 titolate nell'albo d'oro del campionato: il Bologna, sconfitto nel finale ad Ascoli Piceno, retrocesse in Serie B per la prima volta nella sua storia, accompagnato dal Milan (alla sua seconda retrocessione, ma questa volta con il verdetto sancito dal campo) vittorioso s\u00ec a Cesena, ma condannato dai concomitanti pareggi del Cagliari contro i gigliati e del Genoa sul campo del Napoli, quest'ultimo giunto a 5' dalla fine. Furono i partenopei ad aggiungersi al novero delle squadre qualificate alle coppe europee per l'anno successivo: grazie alla rinuncia degli albanesi del , infatti, gli azzurri occuparono un terzo \"slot\" e raggiunsero in Coppa UEFA Fiorentina e Roma.\nLo spirito di gruppo dei neocampioni d'Italia convinse il commissario tecnico Enzo Bearzot ad affidarsi al \"\" per i fortunati mondiali di alle porte, preferendo in questo senso Rossi, con sole tre presenze all'attivo in campionato, al romanista Pruzzo, capocannoniere per il secondo anno consecutivo.\nClassifica finale.\nLegenda:\nRegolamento:\nRisultati.\nCalendario.\nIl sorteggio del calendario di Serie A e di Serie B avvenne il 23 luglio 1981. Il richiese la riscrittura del calendario, in quanto non sarebbe stata inserita tra le \"teste di serie\", a loro dire spettante a seguito del piazzamento maturato nel campionato precedente; il presidente della Lega Nazionale Professionisti, Renzo Righetti, invit\u00f2 i dirigenti della squadra sarda a un confronto: l'eccessivo numero di richieste effettuate dalle diverse squadre, in merito alla compilazione del calendario, nelle prime giornate, aveva costretto a far uscire la squadra rossobl\u00f9 dal novero delle teste di serie, costringendola a un calendario iniziale impegnativo. Il calendario non venne modificato.\nStatistiche.\nSquadre.\nPrimati stagionali.\nRecord\nIndividuali.\nClassifica marcatori.\nNel corso del campionato furono segnate complessivamente 474 reti (di cui 22 su autorete e 40 su calcio di rigore) da 142 diversi giocatori, per una media di 1,97 gol a partita. Di seguito la classifica dei marcatori."}
{"id": "74844", "revid": "110157", "url": "https://it.wikipedia.org/wiki?curid=74844", "title": "Serie A 1982-1983", "text": "La Serie A 1982-1983 \u00e8 stata l'81\u00aa edizione della massima serie del campionato italiano di calcio (il 51\u00ba a girone unico), disputato tra il 12 settembre 1982 e il 15 maggio 1983 e concluso con la vittoria della , al suo secondo titolo.\nCapocannoniere del torneo \u00e8 stato Michel Platini () con 16 reti.\nStagione.\nCalciomercato.\nIl mercato fu reso pi\u00f9 vivace dalla possibilit\u00e0 di ingaggiare un secondo calciatore straniero, possibilit\u00e0 che costrinse le societ\u00e0 a muoversi gi\u00e0 nei primi mesi del 1982.\nProtagonista fu la campione uscente, che scelse il polacco Boniek e il francese Platini, dirottando cos\u00ec l'irlandese Brady alla neopromossa ; gli ambiziosi liguri si rinforzarono acquistando anche l'inglese Francis e il promettente Mancini, mentre il giovane Vierchowod venne girato in prestito a una che, per il resto, si limit\u00f2 a pochi acquisti come Maldera e l'austriaco Prohaska. La , desiderosa di riscatto dopo l'esito della precedente volata-scudetto, complet\u00f2 la rosa con Pin, Sala e l'argentino Passarella, mentre l' del nuovo allenatore Marchesi si rinforz\u00f2 con Collovati, il brasiliano Juary e il tedesco M\u00fcller.\nIn provincia l' blind\u00f2 la retroguardia con il difensore brasiliano Edinho, e compose l'inedita coppia d'attacco Virdis-Pulici, mentre il neopromosso si assicur\u00f2 il brasiliano Dirceu e vari giocatori di categoria quali, tra gli altri, Fanna e Spinosi.\nAvvenimenti.\nGirone di andata.\nIl campionato successivo ai vittoriosi mondiali in Spagna della nazionale inizi\u00f2 il 12 settembre 1982. Le favorite presto ebbero problemi: l'attacco della Fiorentina, gi\u00e0 fuori dall'Europa e dalla Coppa Italia, si blocc\u00f2, e il mercato di riparazione si aren\u00f2 a causa di una lunga e infruttuosa trattativa per portare Giordano a Firenze; la Juventus pag\u00f2 l'insufficiente rendimento in trasferta, oltrech\u00e9 il difficile impatto di Platini coi ritmi del calcio italiano; infine i nuovi acquisti dell'Inter non rispettarono le attese.\nAd approfittarne fu la Roma, assieme alle tre vivaci neopromosse: la Sampdoria, sorprendentemente prima dopo tre partite (grazie a vittorie di rilievo su Juve, Inter e Roma), and\u00f2 declinando, cos\u00ec come il ; a resistere fu il quadrato Verona, che inanell\u00f2 una lunga serie di risultati utili e, il 7 novembre, agganci\u00f2 i giallorossi al primo posto. Il pareggio interno con il della settimana seguente blocc\u00f2 tuttavia i veneti, che riuscirono comunque a incalzare una Roma in fuga per tutto dicembre, concludendo il girone di andata al secondo posto: il 9 gennaio 1983 un solo punto divideva capitolini e scaligeri, questi ultimi particolarmente abili nel contropiede.\nGirone di ritorno.\nAll'inizio del girone di ritorno il Verona incapp\u00f2 in quattro pareggi consecutivi (da segnalare la 19\u00aa giornata, quando sette partite su otto terminarono pari); la pesante sconfitta del 20 febbraio sul campo dell' pose fine alla corsa dei giallobl\u00f9, destinati comunque alla qualificazione alle coppe europee. La Roma, che aveva aumentato il divario grazie al gioco di Liedholm, pot\u00e9 affrontare con una certa sicurezza il recupero di Juventus e Inter; neppure il rovescio patito all'Olimpico il 6 marzo contro i bianconeri compromise il cammino dei giallorossi. Il 27 marzo la Juventus perse infatti in maniera rocambolesca la stracittadina, subendo 3 reti in appena 3 minuti dal , mentre il 3-3 nel derby d'Italia del 1\u00ba maggio non fu omologato dalla giustizia sportiva, che diede partita vinta agli ospiti poich\u00e9 Marini fu colpito da una pietra nei pressi del Comunale. I nerazzurri, nel frattempo, furono protagonisti di un caso spinoso sul finire del campionato, con sospetti di \"combine\" per -Inter, ma entrambi i club vennero assolti dalla giustizia sportiva.\nLa Roma pot\u00e9 vincere matematicamente il suo secondo scudetto l'8 maggio, grazie al punto strappato a Marassi contro i rossobl\u00f9; a 41 anni dal loro primo titolo, i giallorossi s'imposero nel campionato successivo ai Mondiali di . Protagonisti del successo furono il presidente Dino Viola, che aveva preso le redini della societ\u00e0 dopo la negativa stagione 1978-1979, l'allenatore Liedholm, al suo secondo successo personale, e un gruppo di giocatori in cui spiccarono il campione del mondo Conti, il goleador Pruzzo e il regista brasiliano Falc\u00e3o, tanto amato dai tifosi da meritarsi l'appellattivo di \u00abottavo re di Roma\u00bb. Lo juventino Platini, al debutto nel campionato italiano, nonostante un avvio problematico seppe emergere alla distanza, tanto da divenire capocannoniere con 16 reti. Da segnalare in questo torneo i 20 pareggi su 30 partite dell', a tutt'oggi record per i campionati di Serie A a 16 squadre.\nNel corso del campionato il , ultimo al termine del girone di andata, si ritrov\u00f2 a lottare per la salvezza; provvidenziale per i partenopei fu il ritorno in panchina di Pesaola. Staccato sul fondo il , calato alla distanza, i partenopei approfittarono dei pessimi gironi di ritorno di e per portarsi in salvo, battendo all'ultima giornata proprio i romagnoli. A decretare la caduta dei sardi fu la sconfitta contro l' all'ultima giornata: unica volta nella storia dei campionati a 16 squadre, non furono sufficienti 26 punti per evitare la Serie B.\nClassifica finale.\nLegenda:\nRegolamento:\nRisultati.\nCalendario.\nIl sorteggio del calendario di Serie A e di Serie B avvenne il 30 luglio 1982, presso il CONI. Le prime sei squadre della stagione 1981-1982, Juventus, Fiorentina, Roma, Napoli, Inter e Ascoli, non potevano incontrarsi nella prime tre giornate.\nStatistiche.\nIndividuali.\nClassifica marcatori.\nNel corso del campionato furono segnate complessivamente 505 reti (di cui 40 su autorete, 49 su calcio di rigore e 2 assegnate per giudizio sportivo) da 142 diversi giocatori, per una media di 2,1 gol a partita. L'unica partita il cui risultato fu deciso a tavolino fu Juventus-Inter, terminata 3-3 sul campo. Di seguito, la classifica dei marcatori."}
{"id": "74845", "revid": "297059", "url": "https://it.wikipedia.org/wiki?curid=74845", "title": "Diritto canonico", "text": "Il diritto canonico (in latino ius canonicum) \u00e8 l\u2019insieme di norme giuridiche di diritto positivo o naturale, regolamenti e documenti dottrinali formulati da una legittima autorit\u00e0 ecclesiastica al fine di regolare l'attivit\u00e0 di una Chiesa cristiana e dei suoi fedeli nonch\u00e9 le sue relazioni con la societ\u00e0 esterna. Quindi, con diritto canonico ci si riferisce a tutto il corpo normativo proprio della Chiesa cattolica (sia di quella latina che di quelle \"sui iuris\" orientali), della Chiesa ortodossa, delle Chiese ortodosse orientali e delle singole Chiese nazionali all'interno della Comunione anglicana. Non va confuso con il diritto ecclesiastico, che \u00e8 il diritto con cui gli stati regolano i loro rapporti coi credenti e con le varie confessioni religiose.\nSebbene che da un punto di vista storico il diritto canonico appaia continuo dalle origini del cristianesimo ad oggi, i diversi scismi avvenuti lungo la storia della Chiesa ha portato allo sviluppo di diversi procedimenti legislativi, interpretativi e giudiziali tra le diverse confessioni. Il diritto canonico, inoltre, nella sua bimillenaria vita \u00e8 stato profondamente influenzato da tutti cambiamenti sociali, politici, economici, culturali ed ecclesiastici avvenuti nel corso del tempo.\nLa prima fonte del diritto canonico \u00e8 la legge di Dio contenuta nelle Sacre scritture, Antico e Nuovo Testamento, che ne costituisce il substrato e i principi fondamentali su cui nei secoli si costru\u00ec una \"Tradizione\" grazie all'incessante magistero della Chiesa, ai lavori dei Padri e alle decisioni dei concili. Dopo i primi tre concili ecumenici (Nicea del 325, Costantinopoli del 381 e Efeso del 431) fu a seguito delle decisioni del quarto, il concilio di Calcedonia del 451, che si verificarono le prime divisioni con le Chiese ortodosse orientali che rifiutarono i canoni calcedonesi. Tra la Chiesa latina e quella bizantina di Costantinopoli la comunione rimase pressoch\u00e9 stabile, anche se con diverse difficolt\u00e0, fino al 1054 quando il grande scisma le divise definitivamente anche sul piano giuridico.\nDopo il 1054 nella Chiesa occidentale il diritto canonico conobbe uno sviluppo imponente certamente aiutato dalla riscoperta, in ambito laico, del diritto romano attraverso i testi giustinianei grazie alla scuola bolognese dei glossatori e alla nascita delle prime universit\u00e0 medievali di diritto. Imponenti lavori di raccolta ragionata, si ricorda in particolare l\u2019opera del giurista Graziano, furono pietre angolari di un sistema giuridico sempre pi\u00f9 complesso a cui gli stessi pontefici non mancarono di dare il loro contributo con la promulgazione di decretali e con la promozione di ulteriori lavori di sistemazione e raccolta. Tale sviluppo continu\u00f2 ininterrotto fino alla riforma protestante del XVI secolo, ovvero quando le nuove Chiese che ne originarono lo rifiutarono. La Chiesa di Inghilterra, anch\u2019essa riformata a seguito di uno scisma, ne mantenne comunque la nozione da cui, tuttavia, ne svilupp\u00f2 uno proprio accettato da tutta la Comunione anglicana.\nTerminologia e fondamenti.\nLa parola canonico deriva dal corrispettivo greco \"\u03ba\u03b1\u03bd\u03ce\u03bd\", che significa semplicemente \"regola\", ed \u00e8 stato usata in maniera inequivocabile nel Concilio di Nicea del 325 quando furono trattati i \"canones disciplinares\", ma il suo uso ha cominciato a ricevere preferenze nette solo dall'VIII secolo. Tuttavia nel corso della storia della Chiesa si \u00e8 parlato spesso anche di \"ius sacrum\", \"ius decretalium\", \"ius pontificium\" e \"ius ecclesiasticum\". \nUn'altra distinzione nasce dal fatto che la Chiesa si definisce un'unica realt\u00e0 composta da un elemento divino e da un elemento umano, regolata correlativamente sia dal \"diritto divino\" che dal \"diritto (meramente) ecclesiastico\", ovvero dalle norme stabilite esclusivamente dalla competente autorit\u00e0 ecclesiastica. Il diritto divino si divide in naturale e positivo: del primo, fanno parte tutti i diritti umani intrinseci alla natura umana stessa; del secondo, tutte le regole manifestate nella Rivelazione divina, ricavabili dai testi sacri e dalla Tradizione apostolica.\nLa legittimit\u00e0 del diritto canonico trova fondamento sull'accettazione della visione sacramentale della Chiesa, intesa come comunit\u00e0, e del riconoscimento della missione attribuita da Ges\u00f9 Cristo agli apostoli e poi continuata dal collegio dei vescovi loro successori. La Chiesa Cattolica riconosce, inoltre, la figura del papa considerandolo capo dei vescovi in quanto successore dell'apostolo Pietro a cui, secondo la dottrina cattolica, Ges\u00f9 avrebbe affidato la guida della Chiesa con le parole riportate nel vangelo di Matteo .\nOrigini e formazione.\nLegge di Dio e prime comunit\u00e0 cristiane.\nIl nucleo originale del diritto canonico, che funge da substrato per tutta la produzione giuridica umana dalle origini del cristianesimo ad oggi, \u00e8 da ricercarsi nella legge di Dio (\"jus divinum\") ovvero nelle Sacre Scritture che per i cristiani sono l'Antico e Nuovo Testamento. Nell'Antico, comune anche ad ebrei e musulmani, \u00e8 contenuta la legge fondamentale del cristianesimo, una \"legge di Alleanza\" in quanto rivelata da Dio, ove il decalogo, ossia i Dieci comandamenti rivelati a Mos\u00e8 sul monte Sinai, sono la base fondamentale. L'Antico Testamento \u00e8 riconosciuto da tutte le confessioni cristiane, anche se vi sono leggere divergenze tra di esse riguardo al canone. Tuttavia \u00e8 da notare che esso non \u00e8 inteso dalle Chiese come una fonte giuridica assoluta da applicare direttamente in tutte le sue parti ma solo nei suoi principi fondamentali. Il Nuovo contiene la Rivelazione ossia la vita e le opere di Ges\u00f9 Cristo riportate nei quattro vangeli canonici, definiti come il \"condensato, il diritto costitutivo o costituzionale della Chiesa nella sua forma di comunione gerarchica tra Cristo, gli Apostoli ed i loro successori\". Ai vangeli si aggiungono gli Atti degli Apostoli, le Lettere di San Paolo, le Lettere cattoliche e l'Apocalisse di Giovanni. I rapporti tra l'Antico e Nuovo Testamento sono da ricercarsi nelle parole di Cristo, riportate nel vangelo di Matteo, in cui afferma di non essere venuto per abrogare la legge antica ma per completarla.\nSebbene la legge di Dio sia da considerarsi fonte di principi e non di norme in senso stretto, questa poteva andare pi\u00f9 che bene per le prime comunit\u00e0 dal numero assai esiguo di fedeli; con la repentina diffusione del cristianesimo in epoca precostantiniana e la conseguente crescita dei credenti si rese necessaria la messa a punto di un diritto, di produzione umana e direttamente applicabile, che permettesse di far fronte ad una serie di problematiche organizzative, disciplinari nonch\u00e9 per preservare un'unica dottrina al riparo dalle eresie. Tale produzione viene conosciuta come \"Tradizione\" e comprender\u00e0 tutta l'opera normativa compiuta dalla Chiesa dall'et\u00e0 apostolica ai nostri giorni, il suo magistero, i canoni dei concili e gli scritti dei padri.\nTra le prime fonti normative della Tradizione vi \u00e8 la \"Didach\u00e9\" o \"Dottrina dei Dodici Apostoli\". Compilata probabilmente in oriente tra la fine del I e l'inizio del II secolo rientra nella cosiddetta letteratura subapostolica tranne che per la chiesa ortodossa etiope che la inserisce nel Nuovo Testamento. In essa vi sono norme catechetiche e morali a cui dovevano attenersi le prime comunit\u00e0, una parte liturgica riguardante i riti del battesimo e dell'eucaristia, una parte riguardante l'organizzazione della Chiesa antica e delle sanzioni disciplinari e una parte conclusiva escatologica. Ad essa seguirono il breve scritto della \"Tradizione Apostolica\", una collezione di regolamenti, istruzioni, prassi liturgica e norme di vita comunitaria, tradizionalmente attribuito a Ippolito di Roma e databile ai primi anni del III secolo; e la \"Didascalia apostolorum\", composta forse in Siria nella seconda met\u00e0 dello stesso secolo, una raccolta di disposizioni destinata ad una comunit\u00e0 di convertiti dal paganesimo.\nDa queste fonti si possono ricostruire le fisionomie delle comunit\u00e0 dei primi secoli. Esse appaiono organizzate gerarchicamente di cui il vertice \u00e8 il vescovo assistito dai presbiteri e dai diaconi a cui erano affidate le attivit\u00e0 assistenziali. Per entrare pienamente nella comunit\u00e0 era necessario ricevere il sacramento del battesimo dopo un generalmente lungo periodo di catecumenato. La penitenza, seguita dell'assoluzione, era un sacramento irripetibile ed amministrato pubblicamente. A partire dal II secolo si dovette affrontare, non senza difficolt\u00e0, il problema del reinserimento nella comunit\u00e0 dei \"lapsi\", ovvero quei cristiani che avevano rinnegato la fede per salvarsi dalle persecuzione.\nMa i primi assetti normativi della Chiesa non poterono limitarsi solo agli aspetti organizzativi e rituali ma anche alla difesa dell'ortodossia, ovvero di quella che si riteneva essere la vera dottrina. In un mondo in cui le deviazioni dottrinali erano frequentissime, si pensi alle dottrine gnostiche o al montanismo, dovute anche alle difficolt\u00e0 di mantenimento dei contatti tra le comunit\u00e0 pi\u00f9 distanti spesso costrette a vivere nella clandestinit\u00e0, si present\u00f2 presto la necessit\u00e0 di regolare dettagliatamente quale fosse la fede corretta. Un primo sforzo in tal senso si deve al filosofo Giustino, vissuto verso al met\u00e0 del II secolo, ma fu il vescovo e teologo Ireneo di Lione con la sua celebre opera \"Adversus Haereses\", scritta intorno al 180, in cui si arriva alla formulazione del concetto un'unica Chiesa, definita successivamente dagli storici con il termine \"Grande Chiesa\".\nL'et\u00e0 dei grandi concili ecumenici.\nCon l'editto di Milano del 313 viene sancita la libert\u00e0 di culto per il cristianesimo ma questo non mise affatto fine alle dispute teologiche. Tuttavia, grazie all'intervento degli imperatori, che ritenevano l'unit\u00e0 religiosa fondamentale per l'unit\u00e0 dell'impero stesso, vennero convocati dei concili ecumenici allo scopo di fermare le divergenze eretiche, affermare un'unica ortodossia e affrontare questioni organizzative, comportamentali e disciplinare. Il primo dei quattro grandi concili fu quello di Nicea indetto da Costantino I nel 325; chiamato allo scopo di affrontare la questione dell'arianesimo produsse decisioni su molti temi tradotti in norme che da allora preso la denominazione di canoni. A Nicea seguirono Costantinopoli I (381), Efeso (431) e Calcedonia (451); l'ultimo in particolare ebbe la conseguenza di creare una spaccatura, ancora aperta, con la costituzione delle cosiddette Chiese ortodosse orientali (o chiese precalcedonesi) che rigettarono la formulazione cristologica deliberata dai padri conciliari. Accanto alle decisioni conciliari continuarono a godere di grande autorevolezza per l'assetto della Chiesa gli insegnamenti dei padri della Chiesa che rappresenteranno sempre una delle fonti di maggior prestigio dell diritto canonico. \nContestualmente ai grandi concili inizi\u00f2 a manifestarsi l'esigenza di raccogliere tutto questo materiale normativo che regolava la vita della Chiesa in collezioni ragionate, spesso in ordine cronologico o per argomento. Tra le pi\u00f9 importanti vi furono il \"Syntagma canonum\" e il \"Corpus canonum orientale\" quest'ultimo composto verso la met\u00e0 del del IV secolo e successivamente integrato con i canoni dei concili successivi, lettere canoniche dei padri, e gli scritti del vescovo Tascio Cecilio Cipriano. Verso la met\u00e0 del VI secolo Giovanni III Scolastico proporr\u00e0 una sua raccolta, basata non pi\u00f9 su criteri cronologici o sistematici ma sul principio filosofico sotteso nelle norme.\nChiesa cattolica.\nPeriodo pre-grazianeo: primo millennio.\nAffermazione del vescovo di Roma.\nCon la morte dell'imperatore Teodosio I, avvenuta nel 395, l'Impero Romano venne diviso tra Oriente e Occidente e ci\u00f2 contribu\u00ec al processo di allontanamento tra la Chiesa di Roma e quella Orientale. Se ad Oriente l'autorit\u00e0 dell'imperatore anche sulla Chiesa persistette, gli storici parlano di cesaropapismo, ad Occidente inizi\u00f2 a guadagnare sempre pi\u00f9 prestigio la figura del vescovo di Roma che un po' alla volta cerc\u00f2 di imporsi come capo di tutta la Chiesa, sebbene suscitando non pochi contrasti. La prima attivit\u00e0 legislativa nota di un pontefice, anche se \u00e8 molto probabile che ve ne fossero state di antecedenti, risale al decretale del 10 febbraio 385 con cui Papa Siricio imponeva il celibato ecclesiastico. Il papa ricorreva ad uno strumento, il decretale, simile a quello utilizzato dagli imperatori romani dimostrando cos\u00ec di voler esercitare in piena coscienza la sua autorit\u00e0 suprema su tutta la Chiesa. Quando queste Decretali, cominciano ad essere raccolte nascono le \"Collectiones\", che riportano in ordine temporale, le disposizioni e le parti normative. Circa un secolo dopo papa Gelasio I in una lettera indirizzata all'imperatore di Costantinopoli Anastasio I Dicoro rivendic\u00f2 il suo ruolo alla pari con quello dell'imperatore su tutta la cristianit\u00e0, sebbene con giurisdizioni distinte, per l'universale benessere materiale e spirituale.\nMa un grande aiuto al primato papale si deve al lavoro del monaco Dionigi il Piccolo che, tra il V e il VI secolo realizz\u00f2 una raccolta, conosciuta come \"Collectio Dionysiana\", di diritto canonico comprendente decretali promulgate dai papi da Siricio a Anastasio II fornendo al papato lo strumento normativo adatto alle sue ambizioni. La raccolta di Dionigi ebbe una tale fortuna che divenne una delle principali fonti di diritto canonico per tutto l'alto medioevo tanto che nel 774 il pontefice Adriano I la present\u00f2, con alcune aggiunte, a Carlo Magno che la riconobbe come codice generale ufficiale della Chiesa dei Franchi, attribuendogli sostanzialmente valore universale. Dall'opera di Dionigi in poi, almeno per l'occidente, la produzione normativa della Sede romana divenne sempre gerarchicamente superiore a tutte le altre comprese le raccolte dei concili. Tale processo trov\u00f2 il suo compimento con papa Gregorio Magno che, tuttavia, dovette affrontare uno scontro con il patriarca di Costantinopoli Giovanni IV Nesteutes che si era definito \"ecumenico\" dichiarandosi pertanto al pari del vescovo di Roma; a ci\u00f2 Gregorio rispose assumendo il titolo di \"Servus servorum Dei\" mantenuto poi dai papi successivi.\nAlto medioevo.\nLa Caduta dell'Impero romano d'Occidente, convenzionalmente fissata dagli storici nel 476 d.C., contribu\u00ec ad allontanare sempre di pi\u00f9 la Chiesa latina da quella d'Oriente. Con l'instaurazione dei regni romano barbarici la curia romana e i vescovi assunsero il ruolo di ultimi baluardi delle antiche istituzioni oramai crollate. L'antico e dotto diritto romano pot\u00e9 sopravvivere in occidente proprio grazie alla Chiesa che lo fece suo nella costruzione della sua giurisprudenza mentre in ambito civile and\u00f2 sempre pi\u00f9 a perdersi. E facendo proprio il diritto romano che la Chiesa d'occidente pot\u00e9 continuare per tutto l'alto medioevo a centrare la propria attivit\u00e0 legislativa sulle decretali pontificie e sulle collezioni di esse. Tra il 629 e il 636 venne realizzata la \"Collectio Isidoriana\", cos\u00ec chiamata perch\u00e9 attribuita a Isidoro di Siviglia anche se pare che fosse stata di sua produzione; si tratt\u00f2 di un'opera importante nella costruzione del diritto canonico, poich\u00e9 and\u00f2 a completare la \"Collectio Dionysiana\", con l'aggiunta di altre decretali e dei canoni dei concili orientali tradotti dal greca.\nTra la fine del VI secolo e l'inizio del successivo and\u00f2 sempre pi\u00f9 in disuso l'antica pratica delle penitenza, considerata troppo rigida e di difficile applicazione, a favore di una sanzione, detta penitenza tariffata, comminata personalmente dal confessore al penitente. Al fine di mantenere una certa omogeneit\u00e0 nelle pene relativamente al peccato commesso, nacquero i primi libri penitenziali. Comparsi per la prima volta tra i monaci irlandesi questi consistevano in un elenco dettagliato dei singoli peccati a cui erano associate le opportune penitenze prescritte per la loro espiazione. Nella commisurazione della penitenza larga attenzione era posta all'elemento intenzionale anticipando nei tempi alcune peculiarit\u00e0 del diritto penale moderno. \nAd occidente, sconfitti i Longobardi nel 754, i Franchi guidati da Carlo Magno presero il controllo dell'Italia iniziando una politica di protezione nei confronti della Chiesa di Roma e del pontefice ma, nel contempo, perpetrando fortissime ingerenze su di essi. Le costituzioni emanate dai sovrani carolingi presero il nome di \"capitolari\" (\"capitulare \" in latino), un termine utilizzato solitamente per la legislazione ecclesiastica, una scelta che aveva l'obiettivo di assimilare il potere temporale con quello spirituale per accrescerne la legittimit\u00e0. Per regolare le faccende riguardanti la Chiesa o i monasteri vi erano dei capitolari dedicati: i capitolari \"ecclesiastici\". L'imponente produzione legislativa di Carlo Magno e del figlio Ludovico il Pio venne raccolta nei quattro \"liber legiloquus\" tra l'826 e l'827 dall'abate Ansegiso di Fontenelle, due di questi erano dedicati a dirimere questioni inerenti al mondo laico, due per quello ecclesiastico.\nIn risposta alle gravi interferenze sulle questioni ecclesiastiche alcuni canonisti iniziarono a produrre delle collezioni di diritto canonico il cui materiale ivi contenuto era falsato in modo da fornire delle basi giuridiche affinch\u00e9 la Chiesa e il papato potessero rivendicare la propria indipendenza e autorevolezza. Di queste la pi\u00f9 vasta e influente fu le decretali dello Pseudo-Isidoro che, composte verso la met\u00e0 del IX secolo per opere di un tale non ben identificato Isidoro Mercator, contiene la celebre donazione di Costantino, documento apocrifo secondo il quale l'imperatore del IV secolo Costantino I aveva concesso al papa il dominio su Roma e l'Italia. Per tutto il medioevo non venne mai messa in discussione la veridicit\u00e0 di tali decretali, ci volle l'analisi filologica degli umanisti del XV secolo per riscontrare gli anacronismi che ne dimostravano la falsit\u00e0.\nIn ogni caso, il contenuto delle decretali dello Pseudo-Isidoro fu una delle basi giuridiche utilizzate dal papato per riaffermare nel corso del XI secolo, dopo la sudditanza patita nel cosiddetto \"saeculum obscurum\", la propria sovranit\u00e0 e prestigio. Sulla spinta della riforma monastica cluniancese i papi che si susseguirono dal concilio di Sutri del 1046 in poi dettero vita ad una sostanziale riforma della Chiesa e che comport\u00f2 anche gravi scontri contro l'impero in quella che \u00e8 passata alla storia come \"lotta per le investiture\". Tali eventi ebbero profonde ripercussioni anche sul diritto canonico; validi teologi come Umberto di Silva Candida, Federico Gozzelon e Pier Damiani costruirono un solido impianto dottrinale e giuridico per condannare la simonia, il nicolaismo e rafforzare l'autorit\u00e0 del pontefice. Nel 1059 Papa Niccol\u00f2 II promulg\u00f2 la bolla \"In nomine Domini\" con cui si sottraeva al potere imperiale e alla nobilt\u00e0 romana l'elezione del pontefice attribuendone il diritto al solo collegio cardinalizio. Ma il vero protagonista della riforma fu papa Gregorio VII e la sua lotta per imporre la figura del vescovo di Roma come vera autorit\u00e0 suprema sulla comunit\u00e0 Cristiana, superiore anche allo stesso imperatore; di Gregorio, al secolo Ildebrando di Soana, \u00e8 il celebre \"Dictatus papae\", un documento di natura controversa contenente una serie di 27 affermazioni riguardanti diritti e prerogative che nelle intenzioni dell'autore dovevano essere attribuite al papa.\nTutto questo per\u00f2 non riguard\u00f2 la chiesa ortodossa di Costantinopoli: nel 1054 si era infatti consumato il grande scisma scaturito dalle reciproche scomuniche intercorse tra il patriarca Michele I Cerulario e i legati di papa Leone IX dopo una serie di disaccordi su questioni teologiche e giuridiche, come il dibattito sul \"Filioque\", il celibato ecclesiastico, e il riconoscimento del primato papale. Nonostante alcuni infruttuosi successivi tentativi di ricomposizione dello scisma, la comunione tra la Chiesa d'Oriente e d'Occidente non verr\u00e0 pi\u00f9 ristabilita e pertanto esse proseguiranno la propria storia su strade diverse, ognuna con il proprio peculiare diritto.\nPeriodo classico: XII-XVI secolo.\nIl \"Decretum Gratiani\".\nIl nuovo assetto raggiunto dalla Chiesa di Roma dopo la Riforma dell'XI secolo rese necessario di poter disporre un corpo legislativo unico in grado di far fronte alle mutate esigenze. Tra i primi a cimentarsi nell'impresa di riordinare il diritto canonico fino ad allora esistente vi fu il vescovo e cardinale Anselmo di Lucca che nel 1081 aveva iniziato a curare la \"Collectio canonum\", una raccolta in tredici libri di fonti del diritto canonico attinte soprattutto dalle \"Regulae Ecclesiasticae\" di Burcardo di Worms, e il cardinale Deusdedit autore di una \"Collectio\". A loro seguirono molteplici altri minori tentativi di raccolta che culminarono nel compendio di diritto canonico realizzato agli inizi del XII secolo da Ivo di Chartres.\nIl punto di svolta si ebbe per\u00f2 intorno al 1140 quando Graziano, probabilmente un monaco originario dell'Umbria e operante a Bologna dove era gi\u00e0 attiva la celebre scuola dei glossatori, port\u00f2 a termine la prima effettiva opera giuridica su testi canonici, il famoso \"Decretum Gratiani\". Il \"Decretum\" fu una poderosa compilazione in cui riun\u00ec quasi scritti che andavano dai testi dei padri della Chiesa, ai canoni dei grandi concili e sinodi locali, ai documenti prodotti dai vari pontefici. Largo spazio venne dato alla produzione di Sant'Agostino e di papa Gregorio Magno; vennero presi in considerazione anche passi tratti da testi di diritto romano secolari. L'opera di Graziano fu cos\u00ec importante che la sua realizzazione \u00e8 considerata dagli storici del diritto come l'inizio del \"periodo classico\", o \"et\u00e0 aurea\", del diritto canonico.\nL'innovazione del lavoro di Graziano, pi\u00f9 psicologico e proiettato all'utilizzo futuro rispetto ai predecessori, fu quella di aggiungere brevi commenti ai testi con l'obiettivo di chiarirne il significato e risolvere le contraddizioni; tale intento \u00e8 ben chiaro dal titolo originale dell'opera: \"Concordia discordantium canonum\". Fino a quel momento, infatti, il diritto canonico era solo un insieme di canoni tratti da svariate fonti e alcune norme potevano apparire in contrasto con altre. \nSebbene il \"decretum\" non venne mai riconosciuto ufficialmente dalla Chiesa, esso contribu\u00ec enormemente alla successiva produzione giuridica, similmente a quello che avvenne con i glossatori di Bologna. Infatti, in coincidenza col fiorire delle universit\u00e0 italiane e della dottrina giuridica, il \"Decretum\" ricevette molti commenti, glosse ed fu oggetto di numerosi studi. Tra i pi\u00f9 importanti giuristi che dettero il loro contributo tra gli altri, Uguccione da Pisa e Giovanni Teutonico, che realizz\u00f2 una glossa ordinaria al lavoro di Graziano, successivamente corretta e ampliata da Bartolomeo da Brescia.\nLe raccolte del periodo classico maturo.\nLa Riforma dell'XI secolo aveva conferito alla gerarchia della Chiesa cattolica un assetto piramidale con il pontefice posto al vertice al pari di un monarca assoluto. Da papa Alessandro III, il cui pontificato inizi\u00f2 nel 1100 circa, a Bonifacio VIII (a cavallo tra XIII e XIV secolo), il potere dei papi raggiunse il suo massimo e il loro prestigio fu ben testimoniato dall'intensa attivit\u00e0 legislativa a cui si dedicarono come mai avevano fatto prima.\nLa basta produzione giuridica della Chiesa spinse molti giuristi a realizzare nuove raccolte che permettessero un'agile utilizzo di tali fonti. Tra i primi a cimentarsi in tali imprese vi fu il pavese Bernardo Balbi che, tra il 1187 e il 1191, port\u00f2 a termine una antologia di decretali pontificie, chiamata \"Breviarium extravagantium\", con l'obiettivo di completare l'opera di Graziano. Per la sua opera, Balbi ricorse ad una suddivisione in cinque libri (norme generali, attivit\u00e0 processuale, vita e beni dei religiosi, matrimonio, diritto penale), un'impostazione che verr\u00e0 seguito dai suoi posteri. Nonostante il fatto che l'opera non venne ufficialmente approvata, rimanendo un'iniziativa privata, il \"Breviarium extravagantium\" rivest\u00ec un'importanza enorme ed \u00e8 considerata la prima delle cinque collezioni (conosciute come \"Quinque compilationes antiquae\").\nAl lavoro di Balbi segu\u00ec quello di Giovanni del Galles che realizz\u00f2, anch'egli di propria iniziativa, la seconda delle \"compilationes antiquae\". La terza \"compilatio\" fu la prima a ricevere la sanzione ufficiale da un papa venendo promulgata nel 1210 per mezzo della bolla \"Devotioni vestrae\". L'incarico di redigerla venne affidato a Pietro Collevaccino da parte di Innocenzo III, papa con un passato da giurista, che volle raccogliere le decretali da lui stesso emanate dal momento della sua elezione fino ad allora. Giovanni Teutonico fu, invece, l'autore della quarta in cui si raggrupp\u00f2 le decretali degli ultimi sei anni del pontificato di Innocenzo III e i provvedimenti adottati dal Concilio Lateranense IV del 1215. L'opera, tuttavia, non ricevette l'approvazione pontificia e quindi una collezione privata. Diversamente, la quinta raccolta torn\u00f2 ad avere un carattere ufficiale venendo promulgata da Onorio III con la bolla \"Novae causarum\" del 2 maggio 1226. L'autore fu il giurista Tancredi da Bologna il quale attinse, per ordine dello stesso pontefice, ai registri della cancelleria papale. Tutte queste cinque collezioni, debitamente numerate, divennero i testi fondamentali di diritto canonico nei corsi d'insegnamento universitario.\nLe \"Quinque compilationes\" vennero per\u00f2 superate dal \"Liber Extra\" redatto nel 1245, cent'anni dopo il \"decretum\" di Graziano, dal giurista Raimondo di Pe\u00f1afort per volere di Papa Gregorio IX. Mantenendo la oramai consolidata organizzazione in cinque libri inaugurata da Balbi, l'opera di Raimondo raccolse tutte le decretali giuridicamente pi\u00f9 significative successive al lavoro di Graziano, diventando il volto ufficiale del diritto canonico classico e mostrandone il raggiungimento di una compiuta maturit\u00e0. Raimondo aveva portato a termine una vastissima opera di sistemazione organica di tutte le fonti giuridiche ecclesiastiche, comprese le definizioni dogmatiche e le norme liturgiche. Con questa compilazione la Chiesa si era definitivamente dotata di un \"corpus\" giuridico finito in cui si erano cristallizzati i principi di fondo e gli ambiti applicativi che non riguardavano solo le materie esclusivamente ecclesiastiche ma anche altri contesti essenziali della societ\u00e0 come il matrimonio. Il quadro delineato dal \"Liber Extra\" fu cos\u00ec maturo che, almeno nelle sue componenti essenziali, \u00e8 rimasto sostanzialmente invariato fino a influenzare le codificazioni di inizio XX secolo.\nTuttavia, il \"Liber Extra\" non mise fine alla realizzazione di ulteriori collezioni fatte realizzare da successivi pontefici, come Innocenzo IV, Gregorio X e Niccol\u00f2 III, per raccogliere i propri decretali. Ma in tal senso l'opera pi\u00f9 influente fu quella voluta da papa Bonifacio VIII che la chiam\u00f2 \"Liber Sextus\" in quanto, inizialmente, doveva essere solo un'appendice all'opera di Gregorio IX pensata come aggiornamento. Promulgato con la bolla \"sacrosanctae Romanae Ecclesiae\" del 3 marzo 1298 il \"Liber Sextus\", in realt\u00e0, pu\u00f2 essere considerato una vera e propria raccolta suddivisa in cinque libri, realizzata da una commissione di tre canonisti dopo due anni di lavoro. In fondo all'opera compare, per la prima volta in una compilazione canonica, un titolo de \"regulis iuris\" (ad imitazione del Digesto), scritto dal giurista Dino del Mugello dimostrando l'impostazione romanistica dell'opera.\nAgli inizi del XIV secolo quando la sede pontificia era stata trasferita ad Avignone, papa Clemente V pens\u00f2 di aggiornare le raccolte dei predecessori, comprendendo anche i canoni del Concilio di Vienne, dando vita ad un \"Liber Septimus\", conosciuto anche come \"Clementinae\". La sua morte avvenuta nel marzo 1314, quando ancora l'opera non era stata ufficialmente primulgata, ne mise in dubbio il valore giuridico. Pertanto si dovette aspettare la bolla \"Quoniam nulla\" del 25 ottobre 1317 con cui il successore, papa Giovanni XXII, ne confermava la promulgazione, senza peraltro apportarne alcuna modifica. Le Clementinae furono l'ultima raccolta sanzionata da una bolla pontificia, e quindi dotata di ufficialit\u00e0, le due che seguirono furono lavori di iniziativa privata che, tuttavia, circa due secoli dopo faranno anch'esse parte Del \"Corpus Iuris Canonici\": le \"Extravagantes Johannis XXII\", una raccolta di decretali di papa Giovanni XXII realizzata nel 1317, e le \"Extravagantes communes\", compilata da Giovanni di Chappuis alla fine del XV secolo con l'intento di raccogliere la produzione giuridica da Urbano IV a Sisto IV.\nConcilio di Trento e \"Corpus Iuris Canonici\".\nLa crisi morale e teologica che aveva colpito la Chiesa nel quattrocento fece s\u00ec che il XVI secolo si aprisse con lo scoppio nei paesi tedeschi della riforma protestante che mise fine all'unit\u00e0 religiosa in Europa e allo scoppio di guerre di religione che insanguinarono il continente per oltre un secolo. Per arginare il movimento riformatore, la Chiesa di Cattolica dette vita anch'essa ad un processo di cambiamento, noto come \"controriforma\", che ebbe sostanzialmente inizio con la convocazione da parte di papa Paolo III nel 1545 del concilio di Trento. Conclusosi dopo complicate vicende nel 1563, dal Concilio emersero nuove regole dottrinarie ma anche e soprattutto disciplinari che contribuirono a fissale l'aspetto giuridico dell'organizzazione ecclesiastica della Chiesa in maniera rilevantissima.\nUno degli effetti pi\u00f9 rilevanti in campo giuridico del concilio venne raggiunto con il decreto \"Tametsi\" con cui venne regolato il matrimonio canonico stabilendo un requisito di forma per la sua validit\u00e0 e introducendo l'istituto delle pubblicazioni che dovevano precederlo. Secondo le disposizioni contenute nel decreto, il matrimonio doveva essere celebrato dinnanzi al parroco personale dei nubendi e alla presenza di almeno due testimoni. Furono anche istituiti i registri parrocchiali, dove il matrimonio doveva essere trascritto, cos\u00ec come dovevano essere registrate nascite e decessi.\nI lavori conciliari avevano messo in luce la necessit\u00e0 di rivedere in modo organico il \"corpus\" normativo della Chiesa Cattolica. Gi\u00e0 il concilio di Basilea del 1431 aveva identificato le sei collezioni di diritto canonico che avrebbero dovuto costituirlo, ovvero: il \"Decretum Gratiani\", il \"Liber Extra\", il \"Liber Sextus\", le \"Clementinae\", le \"Extravagantes Johannis XXII\" e le \"Extravagantes communes\". Tuttavia negli anni ne erano state pubblicate diverse edizioni delle stesse, la cui diffusione venne agevolata dall'introduzione della stampa a caratteri mobili, che ne resero difficoltosa l'applicazione. Cos\u00ec, negli anni 1560 papa Pio IV nomin\u00f2 una commissione di cardinali e di giuristi, che fu detta dei \"Correctores Romani\", a cui confer\u00ec l'incarico di rivedere, emendare e correggere il testo di tutte le sei collezioni in modo da giungere ad un'edizione corretta dal punto di vista filologico. Dopo circa un ventennio di lavori finalmente papa Gregorio XIII pot\u00e9 approvare con il breve apostolico \"Cum pro munere\" del 1\u00b0 luglio 1580 i risultati della commissione ordinandone la stampa di quello che \u00e8 conosciuto come \"Corpus Iuris Canonici\". Due ani dopo, con il breve \"Emendationem\" Gregorio XIII ordin\u00f2 l'applicazione del \"Corpus\" vietando qualsiasi modifica al testo. \nAlla prima edizione del \"Corpus\", chiamata generalmente \"editio romana\", ne seguirono altre a cui vennero aggiunti ulteriori testi giuridici in appendici tra cui l'opera di Giovanni d'Andrea e le \"Institutiones Iuris Canonici\". Quest'ultima \u00e8 un corso di diritto canonico scritto da Giovan Paolo Lancellotti negli anni 1580 su richiesta di papa Paolo IV il quale voleva, sull'esempio di Giustiniano, pubblicare un testo legale di istituzioni. Tuttavia, l'opera di Lancellotti non ebbe l'approvazione ufficiale pontificia da parte di papa Pio V e dunque venne pubblicata privatamente; fu successivamente accolta nelle edizioni del \"Corpus\".\nPeriodo moderno: XVII-XIX secolo.\nQuesto periodo \u00e8 caratterizzato da un forte e sempre maggiore accentramento del potere in seno a Roma a discapito delle Chiese particolari e locali: una tendenza, a dire il vero, iniziata gi\u00e0 nel XVI secolo, e naturale reazione al fenomeno protestante, che toglie tutte le autonomie che non siano strettamente necessarie alle chiese particolari per mantenere salda l'unit\u00e0 della Chiesa.\nSorge anche un rapporto sempre maggiormente conflittuale con gli Stati temporali, che porta al periodo del cosiddetto giurisdizionalismo, dove i canonisti si sforzano di affermare che la Chiesa e lo Stato, nei loro ambiti, siano due societ\u00e0 perfette, e che la prima ha diritto e necessit\u00e0 di tutte le sue libert\u00e0, specialmente la non soggezione alla realt\u00e0 politica. \u00c8 dopo la Rivoluzione francese che il distacco si compie definitivamente tra le due realt\u00e0 e che il diritto canonico si scinde definitivamente da quello secolare: gli Stati non danno pi\u00f9 sostegno alla Chiesa (cosiddetto separatismo), che si trova a dover codificare da sola le proprie regole.\nL'aspetto giuridico della Chiesa \u00e8 un grande \"mare magnum\". Anche il diritto civile si presentava similmente. \u00c8 proprio nel diritto civile che sorge il dibattito che avr\u00e0 ripercussioni in ambito canonico con l'esigenza di creare un unico codice. Opinione degli illuministi: mito di un unico diritto per avere la certezza assoluta. A questa idea, Napoleone Bonaparte capisce che un sistema cos\u00ec vasto rende difficile l'opera autocratica dell'imperatore, per cui, per concentrarlo nelle mani del sovrano, nasce nel 1804 il codice civil4, che sostituisce tutto il codice francese. L'idea del codice piacque molto e in tutta Europa fiorirono i codici civili, tranne in Inghilterra, che non ha codice e rimane col suo sistema amplissimo di regole.\nPapa Pio IX segna la svolta della Chiesa. Pur avendo perso il potere temporale, non ha alcuna pretesa di ricostruirlo, pertanto la Chiesa si rivolge quasi esclusivamente alla spiritualit\u00e0 e alle opere di carit\u00e0. La Santa Sede, dal punto di vista giuridico, rimane isolata dagli altri prima del 1929. Durante il Concilio Vaticano I si discute circa la riforma del diritto canonico, e la maggior parte degli intervenuti \u00e8 a favore della codificazione stessa. Altri sono contrari, perch\u00e9 vedono la codifica del diritto come una subalternit\u00e0 all'Illuminismo e alla concezione napoleonica, che andava contro la Chiesa e che sembrava sminuire la consuetudine. Non viene per\u00f2 presa al riguardo alcuna decisione.\nPeriodo contemporaneo: dal XX secolo.\nCodice Piano Benedettino (1917).\nL'avvento nel 1804 del codice civile napoleonico aprendo una nuova era del diritto. Su tale esempio, seguito da molti ordinamenti laici, anche nella chiesa Cattolica inizi\u00f2 un vivace dibattito sull'opportunit\u00e0 o meno di procedere con la codificazione del proprio diritto. Le prime richieste di tal senso avvennero durante il concilio vaticano I, indetto nel 1868, ma la sua prematura conclusione nel 1870, a seguito della Presa di Roma da parte del Regno d'Italia, ne blocc\u00f2 ogni possibile intenzione ufficiale lasciando solo qualche spazio per iniziative private. Il tema torn\u00f2 di attualit\u00e0 con l'elezione al soglio pontifico di papa Pio X che, fautore di una modernizzazione della struttura ecclesiastica e della curia romana, vedeva favorevolmente la promulgazione di un codice di diritto canonico.\nL'impresa fu affidata ad una commissione pontifica, tramite il \"motu proprio\" \"Arduum sane munus\", guidata dal cardinale Pietro Gasparri. I lavori durarono quasi dieci anni, sopravvivendo a Pio X morto nel 1914, e dopo aver avuto il benestare prima da parte di una commissione cardinalizia, poi da una di prelati della curia romana, nel giorno di pentecoste del 1917 papa Benedetto XV pot\u00e9 promulgare con la bolla pontificia \"Providentissima Mater\" il codice Piano Benedettino. In esso, i compilatori riuscirono nell'intento di fare la sintesi di tutta la \"sapientia\" giuridica canonica mettendola in un vero e proprio codice composto da brevi e sintetici canoni (2414 in totale) con cui si regolava tutta la vita giuridica della Chiesa. Il codice era diviso in cinque libri, mantenendo lo schema delle precedenti compilazioni: Norme generali, persone, cose, processi, delitti e pene.\nNell'ottica di una centralizzazione, Benedetto XV dette vita anche alla Pontificia commissione per l'interpretazione autentica del codice di diritto canonico a cui era demandato il compito di rispondere, sotto parere del pontefice, ai quesiti sul codice, e, dopo il responso, permettere che l'interpretazione divenisse autentica, cio\u00e8 proveniente dallo stesso autore della legge, e vincolante. In questo modo le decisioni della commissione, pubblicate negli \"Acta Apostolicae Sedis\", divenivano parte integrante della legge. A partire dal 1923 il cardinale Gasparri inizi\u00f2 un lavoro di pubblicazione in numerosi volumi delle fonti da cui derivano i canoni del codice, opera poi completata dal cardinale Jusztini\u00e1n Ser\u00e9di.\nIl codice ricevette il plauso da gran parte delle comunit\u00e0 giuridica globale e fu di stimolo per un'intensa attivit\u00e0 di commento e studio. Da ricorda il lavoro di approfondimento e introduzione al codice da parte di Ulrich Stutz e il manuale realizzato da Eduard Eichmann poi ripubblicato in numerose edizione dopo il successo riscontrato. Fu per\u00f2 la scuola canonista italiana a raggiungere i risultati pi\u00f9 importanti con gli studiosi, anche laici, che riuscirono a \u00abportare la materia a livello di raffinata analisi ed elaborazione sul piano giuridico, connotato da profonde e vivaci riflessioni metodiche\u00bb.\nPio X promosse alla la ricostituzione del tribunale ecclesiastico della Sacra Rota Romana dopo che aveva cessato l'attivit\u00e0 nel XIX secolo. Il contributo della Sacra Rota fu in particolare riguardante il diritto del matrimonio canonico di cui il codice del 1917 aveva definito con precisione i suoi caratteri. Sebbene inizialmente la sua attivit\u00e0 fu assai scarsa, essa negli anni and\u00f2 ad incrementarsi e, anche grazie alla realizzazione di una raccolta delle sue sentenze, la Rota divenne un \u00abpunto di riferimento per la prassi e per la dottrina in campo matrimoniale\u00bb.\nConcilio vaticano II e il codice del 1983.\nQuando papa Giovanni XXIII annunci\u00f2 nel 1959 il concilio vaticano II non manc\u00f2 di indicare come obiettivo contestuale e complementare anche la revisione e ammodernamento del codice del 1917, considerato non pi\u00f9 adatto ai tempi. Il concilio termin\u00f2 nel dicembre 1965 e papa Paolo VI pot\u00e9 emanare i documenti conclusivi, composti da 4 Costituzioni, 9 Decreti e 3 Dichiarazioni. Le materie che vennero riformate, talvolta in modo assai innovativo, furono molteplici: l'apostolato laico, la disciplina delle chiese cattoliche orientali, il sacerdozio, l'ufficio dei vescovi, le relazioni con le confessioni non cristiane, la libert\u00e0 di religione e l'educazione dei giovani. Successivamente, pontefice e congregazioni, emisero vari decreti per mette in atto la volont\u00e0 conciliare; tutti questi verranno poi raccolti nell\"'Enchiridion Vaticanum\".\nI cambiamenti apportati alla Chiesa a seguito del Vaticano II resero il codice del 1917, ancora all'epoca in vigore, oramai obsoleto e non pi\u00f9 coerente con il nuovo assetto emerso dai lavori sinodali. Ad esempio, la maggiora valorizzazione dei laici, l'uguaglianza dei fedeli battezzati, il pieno riconoscimento della separazione tra Chiesa e Stato, erano tutti elementi oramai assodati ma che non trovavano una corrispondenza nel codice incentrato sul ruolo del pontefice e sulla gerarchia ecclesiastica. Pertanto, era evidente la necessit\u00e0 di procedere ad una non facile traduzione dei nuovi aspetti teologici e pastorali verso una loro declinazione giuridica. Tale operazione, che non sar\u00e0 poi esente da critiche, venne affidata ad una commissione di esperti che lavor\u00f2 sotto il costante controllo dei vertici della Chiesa che ne frenarono le prospettive di un decentramento dell'autorit\u00e0 ecclesiastica.\nIl nuovo codice venne promulgato da papa Giovanni Paolo II il 25 gennaio 1983 con la Costituzione Apostolica \"Sacrae disciplinae legis\", con varie caratteristiche: armonizzazione del diritto sancito nel codice precedente ai vari concili, specialmente al Concilio Vaticano II, allontanamento dai codici secolari (contrariamente al codice del 1917 che vi si avvicinava notevolmente). Nell'ottobre 2008 Papa Benedetto XVI approv\u00f2 la nuova legge sulle fonti del diritto per lo Stato del Vaticano. La legge, entrata in vigore il 1\u00ba gennaio 2009, sostituisce quella del 7 giugno 1929, che fu emanata in seguito alla stipula dei patti lateranensi l'11 febbraio dello stesso anno.\nLa nuova legge riconosce che l'ordinamento canonico diventer\u00e0 la prima fonte normativa e il primo criterio di riferimento interpretativo, mentre le leggi italiane e di altri Stati non verranno pi\u00f9 recepite automaticamente, ma entreranno nell'ordinamento solo dopo una previa ed esplicita autorizzazione pontificia. Nel luglio 2013 con \"motu proprio\", quale sovrano assoluto, papa Francesco modific\u00f2 la parte penale del diritto canonico, che si applica quasi esclusivamente all'interno dello Stato della Citt\u00e0 del Vaticano.\nCaratteristiche.\nIl diritto canonico cattolico dell'et\u00e0 contemporanea ammette due fonti principali. La principale deriva direttamente dalla volont\u00e0 del papa regnante come sovrano assoluto. Larga parte del diritto canonico moderno \u00e8 stata pubblicata su fonti ufficiali, la principale \u00e8 quella del codice di diritto canonico.\nLe norme di diritto divino sono ritenute dalla Chiesa di fonte divina (es.: la Rivelazione) e la Chiesa ritiene che siano assolutamente inderogabili da leggi umane, civili o ecclesiastiche; quelle di diritto umano scaturiscono, invece, dal volere delle autorit\u00e0 costituite dalla Chiesa cattolica per il governo della comunit\u00e0 dei fedeli quali ad esempio il Papa e il Concilio ecumenico.\nLe fonti.\nNei versi di e , San Paolo invita i confratelli nel Signore Ges\u00f9 a non avvalersi dei tribunali dell'impero romano piuttosto che delle civilt\u00e0 nelle quali i Cristiani battezzati sono nati e risiedono. Invita ad espellere dalla comunit\u00e0 quanti non vivono in conformit\u00e0 ai precetti della legge divina e nello stesso tempo incoraggia a giudicare i fratelli in Cristo per accrescere la virt\u00f9 dei singoli e della comunit\u00e0. I fedeli vengono esortati a non creare liti coi loro fratelli e a non adire giudici infedeli a Cristo e privi di autorit\u00e0 spirituale nella Chiesa.\nQuesti passaggi biblici delineano l'esistenza di un sistema giurisdizionale autonomo all'interno delle prime comunit\u00e0 cristiane. Esso riflette la dottrina della comunione dei santi che nella vita terrena sono chiamati al silenzio con gli infedeli e a giudicare i loro fratelli per le cose del mondo, mentre, purificati da ogni possibilit\u00e0 di peccato con la morte e perfezionati nel Corpo Mistico di Cristo, alla fine dei tempi saranno chiamati a giudicare il mondo intero, compresi gli angeli che vi hanno operato.\nLa giustizia amministrata dalle autorit\u00e0 apostoliche accettati anche come giudici civili ed ecclesiastici da parte dalla prima generazione di Cristiani rispondeva alla legge mosaica codificata nell'Antico Testamento e ampliata dagli insegnamenti di Ges\u00f9."}
{"id": "74848", "revid": "292162", "url": "https://it.wikipedia.org/wiki?curid=74848", "title": "Serie A 1983-1984", "text": "La Serie A 1983-1984 \u00e8 stata l'82\u00aa edizione della massima serie del campionato italiano di calcio (il 52\u00ba a girone unico), disputato tra l'11 settembre 1983 e il 13 maggio 1984 e concluso con la vittoria della , al suo ventunesimo titolo.\nCapocannoniere del torneo \u00e8 stato, per il secondo anno consecutivo, Michel Platini (Juventus) con 20 reti.\nStagione.\nCalciomercato.\nI campioni uscenti della , pur perdendo lo stopper Vierchowod il quale fece definitivamente ritorno alla , potenziarono la rosa \"scudettata\" con il centrocampista brasiliano Cerezo e l'attaccante \"azzurro\" Graziani. La , ritrovatasi a far fronte agli add\u00eci di due colonne come Zoff e Bettega, sopper\u00ec inserendo nell\"undici\" titolare l'ex portiere dell', il promettente Tacconi; sempre dalla squadra irpina arriv\u00f2 il talentuoso centrocampista Vignola, deputato a riserva \"di lusso\" di Platini, mentre in avanti si punt\u00f2 sull'ex veronese Penzo per affiancare Rossi.\nProprio il rampante , dopo il quarto posto della stagione precedente, guard\u00f2 all'attacco acquistando l'ex romanista Iorio e l'ex juventino Galderisi, mentre l'ambiziosa riusc\u00ec a sorpresa a ingaggiare l'asso brasiliano Zico. L', ceduto Bordon alla Sampdoria, promosse definitivamente a titolare il prospetto Zenga tra i pali e riport\u00f2 alla base l'attaccante Serena dopo il prestito della stagione precedente ai concittadini del .\nDa par loro, i neopromossi rossoneri acquistarono Galli, futura \"bandiera\" del club, ma anche il deludente inglese Blissett, clamoroso \"bidone\" entrato negli anni seguenti nell'immaginario collettivo. Il mercato della vide un mix tra elementi d'esperienza quali Oriali e Pulici e promettenti giovani come Monelli, mentre e puntarono su affermati stranieri quali, rispettivamente, l'ex cesenate Schachner e l'olandese Kieft.\nAvvenimenti.\nGirone di andata.\nAll'iniziale scatto in testa dell'Udinese fece seguito un \u00abduello\u00bb tra Juventus e Roma, apparso favorevole ai capitolini, mentre il vertice della classifica segnalava un sia pur effimero affacciarsi del Verona: con la vetta divenuta successivamente appannaggio dei bianconeri, le milanesi furono chiamate a riscattare un deludente avvio. Pericolante risult\u00f2 invece la fase di andata per Napoli e Lazio, coinvolte loro malgrado in una corsa-salvezza di cui furono protagoniste anche Avellino e Pisa: a stazionare nei bassifondi era inoltre il Genoa, col Catania fanalino di coda per l'intero arco della stagione.\nDopo un pareggio nello scontro diretto in Piemonte che assicur\u00f2 ai bianconeri un punto di margine sul folto gruppo delle inseguitrici \u2014 con Fiorentina, Sampdoria e Torino assommatesi ai suddetti capitolini e scaligeri \u2014, gli uomini di Giovanni Trapattoni fecero proprio il riconoscimento di met\u00e0 stagione con due lunghezze di vantaggio sui concittadini.\nGirone di ritorno.\nPerso fatalmente contatto dalla prima posizione tra gennaio e febbraio, i granata di Eugenio Bersellini lasciarono spazio a una Fiorentina che pag\u00f2 tuttavia l'infortunio di Antognoni dopo uno scontro di gioco col sampdoriano Pellegrini, che cost\u00f2 la frattura di tibia e perone al capitano dei gigliati. Il ruolo di seconda forza parve dunque circoscriversi alla Roma, le cui speranze si rinfocolarono dopo l'improvviso stop della Juventus sul campo della \"outsider\" veronese il 18 marzo 1984. \nCon l'assalto dei campioni in carica vanificato dal pareggio nello scontro diretto casalingo, l'emissione del primo verdetto riguard\u00f2 l'anticipata condanna degli etnei. Espugnato il campo di un'Inter che pure registr\u00f2 la miglior difesa del torneo, i torinesi archiviarono la vittoria dello scudetto il 6 maggio 1984 impattando al Comunale con l'Avellino: l'esito del confronto valse peraltro la salvezza degli irpini, traguardo contestualmente raggiunto da partenopei e marchigiani grazie anche alla sconfitta pisana sul campo del Milan.\nIl 2-2 tra gli stessi toscani e la Lazio comport\u00f2 quindi la retrocessione tramite classifica avulsa del Genoa, cui non fu sufficiente il platonico trionfo sugli ormai demotivati bianconeri. Alla Coppa UEFA \u2014 manifestazione cui la Serie A pot\u00e9 iscrivere due sole rappresentanti in ragione degli scarsi risultati in campo europeo \u2014 ebbero accesso Fiorentina e Inter, quest'ultima grazie al trionfo dei giallorossi in Coppa Italia che frutt\u00f2 loro un \"pass\" per la Coppa delle Coppe.\nAlle spalle dei nerazzurri giunse il Torino, col lato sinistro della classifica completato da un terzetto in cui il Milan s'inser\u00ec agganciando scaligeri e doriani: a una sola lunghezza dai meneghini si posizion\u00f2 l'Udinese, sospinta dalle reti di uno Zico in grado di contendere a Platini il titolo di migliore marcatore. Le qualit\u00e0 sottoporta dei summenzionati \u00abassi\u00bb \u2014 col francese laureatosi capocannoniere per il secondo anno di fila \u2014 contribuirono ai 573 gol totali del campionato, 33 dei quali distribuiti nel corso delle prime otto domeniche.\nClassifica finale.\nLegenda:\nRegolamento:\nRisultati.\nCalendario.\nIl sorteggio avvenne congiuntamente a quello per la Serie B, svolgendosi presso il salone del CONI il 29 luglio 1983. Furono previste cinque soste per impegni della nazionale: 16 ottobre e 13 novembre 1983 (queste valide per le qualificazioni al ), 5 febbraio, 4 marzo e 8 aprile 1984 (per gare amichevoli).\nLe gare coincidenti con le domeniche di Capodanno e Pasqua (rispettivamente il 1\u00ba gennaio e 22 aprile 1984) vennero anticipate al sabato.\nStatistiche.\nIndividuali.\nDa segnalare la quadripletta messa a segno da Alessandro Altobelli in Inter-Catania 6-0 della 30\u00aa giornata."}
{"id": "74850", "revid": "110157", "url": "https://it.wikipedia.org/wiki?curid=74850", "title": "Serie A 1984-1985", "text": "La Serie A 1984-1985 \u00e8 stata l'83\u00aa edizione della massima serie del campionato italiano di calcio (il 53\u00ba a girone unico), disputato tra il 16 settembre 1984 e il 19 maggio 1985 e concluso con la vittoria del , al suo primo titolo.\nCapocannoniere del torneo \u00e8 stato, per il terzo anno consecutivo, Michel Platini () con 18 reti.\nStagione.\nCalciomercato.\nL'estate 1984 si rivel\u00f2 molto movimentata in fatto di trasferimenti. Stante la decisione della Federcalcio, risalente al precedente gennaio, di imporre alle squadre italiane (salvo le neopromosse) un temporaneo blocco \u2014 della durata di tre stagioni \u2014 agli ingaggi di calciatori stranieri provenienti dai campionati esteri, tutti i dirigenti si affrettarono nella ricerca dei maggiori campioni dell'epoca prima dell'ultima scadenza utile a tesserarli, fissata per il 30 giugno.\nLa scena fu tutta per Maradona: il invest\u00ec molto per acquistare il talentuoso argentino, con una tribolata trattativa andata avanti per oltre un mese e conclusasi con il trasferimento del giocatore in Italia in cambio di oltre 13 miliardi di lire al ; il 5 luglio furono oltre i tifosi azzurri che gremirono il San Paolo per assistere alla sua presentazione. Anche tra gli altri club, come detto, ci si concentr\u00f2 soprattutto su calciatori stranieri: il tedesco Rummenigge pass\u00f2 all', i brasiliani S\u00f3crates e J\u00fanior rispettivamente alla e al , lo scozzese Souness alla , lo svedese Str\u00f6mberg all' e gli inglesi Hateley e Wilkins al ; spicc\u00f2 il , ambiziosa \"provinciale\" che da un paio d'anni stazionava ai piani alti del campionato, rinforzatosi con il tedesco Briegel e il danese Elkj\u00e6r.\nAnche sul fronte interno ci fu spazio per importanti movimenti. Di Bartolomei, dopo oltre un decennio nella , segu\u00ec il \"maestro\" Nils Liedholm al Milan. La Sampdoria, oltre al talentuoso ma discontinuo Beccalossi e al succitato Souness, si assicur\u00f2 dalla Serie B uno dei giovani italiani pi\u00f9 promettenti, l'attaccante Vialli che coi suoi gol aveva trascinato la alla promozione, mentre Gentile si accas\u00f2 alla Fiorentina dopo undici anni di ; i bianconeri, campioni uscenti, lo sostituirono con l'ex avellinese Favero, mentre in avanti optarono per l'avvicendamento tra l'impalpabile Penzo e una delle rivelazioni del precedente torneo, il genoano Briaschi. L'Inter stravolse il suo centrocampo mandando via in un colpo solo Coeck, il succitato Beccalossi e Hansi M\u00fcller, prendendo Brady e affidandosi a Sabato tornato alla casa madre gi\u00e0 da qualche stagione.\nSul fronte allenatori, Luigi Radice fece ritorno al Torino, interessante fu la scelta della Roma di affidare la panchina all'emergente \"zonista\" svedese Sven-G\u00f6ran Eriksson, mentre in casa della Fiorentina ci fu apprensione per l'allenatore Giancarlo De Sisti operato alla testa.\nAvvenimenti.\nGirone di andata.\nNel 1985 il Verona, che gi\u00e0 dal ritorno in Serie A di tre stagioni prima ambiva a ruoli di prestigio, riport\u00f2 lo scudetto in provincia a oltre sessant'anni dalle vittorie della , richiamando il successo del 1969-1970 targato . L'Hellas scrisse il suo nome nella storia del campionato italiano assieme all'allenatore Osvaldo Bagnoli, al difensore tedesco Briegel e alla coppia d'attacco Elkj\u00e6r-Galderisi.\nGli occhi erano puntati sul Bentegodi gi\u00e0 dalla prima giornata, il 16 settembre 1984. L'attesa, per\u00f2, non era tanto per l'esordio degli scaligeri, quanto per quello del Napoli che, nelle proprie file, portava al debutto Diego Maradona: tuttavia, in Veneto vinsero i padroni di casa per 3-1, dando cos\u00ec il via alla corsa giallobl\u00f9.\nGi\u00e0 la settimana dopo, espugnando Ascoli Piceno, gli scaligeri si ritrovarono soli in testa e, uscendo indenni dai tre \"big match\" consecutivi contro Inter, Juventus e Roma, affrontarono serenamente il resto del girone di andata, mantenendo costantemente la vetta della classifica. La prima sconfitta arriv\u00f2 solo alla quindicesima giornata, il 13 gennaio 1985, quando una squadra rimaneggiata cadde al Partenio su di un campo innevato, a pochi minuti dal triplice fischio, grazie a un gol di Colombo. Ciononostante, le dirette inseguitrici, l'Inter e il Torino, non ne approfittarono, sicch\u00e9 i veneti svoltarono al giro di boa da campioni d'inverno.\nGirone di ritorno.\nQuando, all'avvio della tornata conclusiva, il Verona impatt\u00f2 0-0 al San Paolo, l'Inter lo raggiunse in vetta alla classifica. La squadra di Ilario Castagner parve divenire la favorita alla vittoria finale, ma gli scaligeri approfittarono del pareggio dei milanesi contro l' per portarsi nuovamente in testa: a Udine, il 10 febbraio, i giallobl\u00f9 vinsero con un rocambolesco 5-3 una partita che li aveva visti andare in vantaggio di tre reti, farsi raggiungere nella ripresa e poi ottenere la vittoria. La settimana dopo, l'1-1 nello scontro diretto con i nerazzurri diede ulteriore fiducia al Verona per la parte finale del torneo: in poche settimane i veneti si portarono sul pi\u00f9 tre, mentre i nerazzurri mollarono la presa per lasciare al Torino il ruolo di principale antagonista dell\"undici\" di Bagnoli.\nDopo la vittoria per 3-0 ottenuta contro la Cremonese ultima in classifica, le lunghezze di vantaggio del Verona sulle inseguitrici divennero cinque, per poi salire a sei la domenica successiva. I veneti tornarono con un punto da Marassi mentre, dietro di loro, granata e nerazzurri perdevano, rispettivamente, la stracittadina contro la Juventus e in casa dell'. La sconfitta subita dagli scaligeri nello scontro diretto con i torinesi sembr\u00f2 riaprire i giochi, ma la vittoria ottenuta dai giallobl\u00f9 due settimane dopo sulla tolse ogni speranza alle avversarie per il titolo. Il 12 maggio bast\u00f2 un pareggio a Bergamo (1-1) per consegnare al Verona il suo primo, storico scudetto; quella scaligera divenne nell'occasione l'unica squadra di citt\u00e0, non capoluogo di regione, capace di vincere la Serie A.\nIn un campionato non all'altezza delle aspettative, la Juventus, sesta classificata e distratta dalla campagna europea che la vide sollevare la sua prima Coppa dei Campioni nella tragica serata dell'Heysel, iss\u00f2 comunque il suo fantasista Platini a capocannoniere per il terzo anno consecutivo, eguagliando un'impresa precedentemente riuscita al solo Nordahl. A fine stagione gli esiti delle varie coppe riportarono inoltre il sul palcoscenico continentale dopo un lustro di assenza.\nNon regal\u00f2 molte emozioni la lotta per la permanenza in Serie A, che coinvolse anche l'Udinese. L' cedette nel finale e ritorn\u00f2 tra i cadetti dopo sette anni, raggiungendo Lazio e Cremonese, con quest'ultima che concluse sul fondo il suo primo campionato in massima categoria da cinquantaquattro anni a quella parte.\nClassifica finale.\nLegenda:\nRegolamento:\nRisultati.\nCalendario.\nI calendari per la Serie A e la Serie B vennero sorteggiati il 31 luglio 1984, presso il Centro Elettronico del CONI a Roma. Le sei teste di serie (Juventus, Roma, Fiorentina, Inter, Torino e Verona) non poteva affrontarsi nelle prime sei giornate; i derby dovevano svolgersi tra la quarta e la decima giornata; infine le squadre impegnate nelle coppe europee avevano diritto a incontrare avversari abbordabili nella prima e terza giornata, in contemporanea al primo turno delle manifestazioni continentali.\nStatistiche.\nMedia spettatori.\nMedia spettatori della Serie A 1984-85: 38.871"}
{"id": "74852", "revid": "74801", "url": "https://it.wikipedia.org/wiki?curid=74852", "title": "Cuernavaca", "text": "Cuernavaca (nahuatl: \"Cuauhn\u00e1huac\", \"vicino agli alberi\") \u00e8 la capitale dello stato messicano di Morelos. \u00c8 anche la capitale del comune di Cuernavaca.\nStoria.\nNota come la \"citt\u00e0 dell'eterna primavera\" grazie alla sua praticamente perenne temperatura di , \u00e8 sempre stata meta di vacanze per gli abitanti della valle di Citt\u00e0 del Messico, a partire dai re aztechi e dagli spagnoli, il che ha aggiunto valore storico alla cittadina. Qui infatti \u00e8 possibile trovare esempi delle antiche culture azteche nonch\u00e9 palazzi coloniali come il Palacio de Cort\u00e9s. La citt\u00e0 ha un certo numero di scuole di lingua e ospita visitatori da tutto il mondo che vi si recano per studiare la lingua spagnola."}
{"id": "74853", "revid": "4106", "url": "https://it.wikipedia.org/wiki?curid=74853", "title": "Vizcaya", "text": ""}
{"id": "74854", "revid": "1075510", "url": "https://it.wikipedia.org/wiki?curid=74854", "title": "Thomas Simpson", "text": "\u00c8 noto soprattutto per il procedimento di calcolo approssimato integrali definiti chiamato comunemente regola di Simpson o anche regola di Cavalieri-Simpson. A lui viene attribuita pure la formulazione della variabile casuale di Simpson.\nBiografia.\nEra figlio di un tessitore che desiderava che il figlio continuasse la sua attivit\u00e0, ma Simpson si appassiona agli studi e si dedica alla matematica da autodidatta, trascurando gli interessi paterni al punto da essere allontanato dalla famiglia. Dopo un'eclissi di sole si dedica alla astrologia e ottiene una certa fama locale di indovino. Dopo uno sfortunato tentativo di \"scacciare un diavolo\" da una ragazza presunta indemoniata, lui e la moglie sono costretti a fuggire a Derby. Nel 1734 o nel 1735 con la moglie si trasferisce a Londra dove lavora come tessitore a Spitalfields e si dedica all'insegnamento itinerante della matematica; come altri, la insegna nei locali pubblici. Si dice anche che frequentasse compagnie di bassa estrazione; alcuni hanno per\u00f2 sostenuto che fu costretto a causa del suo allontanamento dalla famiglia e che avesse comunque mantenuto una condotta irreprensibile. Nel 1737 scrive un primo libro di calcolo infinitesimale e nel 1740 viene ammesso alla Accademia Reale di Stoccolma. \nDopo il 1743 Simpson insegna matematica alla Royal Military Academy in Woolwich. Prosegue nella redazione di vari libri che riguardano argomenti quali il calcolo infinitesimale, il calcolo delle probabilit\u00e0, l'algebra, la geometria, la trigonometria a l'astronomia.\nOccorre segnalare che il procedimento noto come regola di Simpson era stato trovato 100 anni prima da Keplero e negli ambienti tedeschi veniva e viene chiamato \"Keplersche Fassregel\". Compare anche in pubblicazioni di James Gregory."}
{"id": "74856", "revid": "2175", "url": "https://it.wikipedia.org/wiki?curid=74856", "title": "Cinemascope", "text": ""}
{"id": "74857", "revid": "287204", "url": "https://it.wikipedia.org/wiki?curid=74857", "title": "Nero Wolfe", "text": "Nero Wolfe (//) \u00e8 un personaggio di fantasia nato dalla penna dello scrittore statunitense Rex Stout; ha fatto il suo esordio letterario nel 1934. L'assistente di Wolfe, Archie Goodwin, ha documentato i casi dell'investigatore in trentatr\u00e9 romanzi e trentanove romanzi brevi; i gialli coprono un arco di tempo che va dagli anni trenta agli anni settanta, e la maggior parte di essi \u00e8 ambientata a New York.\nIl corpus letterario di Nero Wolfe \u00e8 stato nominato come Miglior Serie del Mistero del Secolo al convegno Boucheron 2000; Rex Stout \u00e8 stato nominato come Migliore Scrittore del Mistero del Secolo. Numerosi adattamenti radiofonici, televisivi e cinematografici si sono susseguiti negli anni.\nNel 1979 in onore della scomparsa del suo autore Rex Stout, l'associazione The Wolfe Pack ha istituito il Premio Nero Wolfe (detto anche Nero Award) per il romanzo poliziesco dell'anno.\nIl personaggio.\nNella finzione Nero Wolfe nasce nel 1893, il 17 aprile, ed \u00e8 di origine montenegrina. Nei primi romanzi il luogo di nascita \u00e8 Trenton (New Jersey), in seguito Stout decise di farlo diventare montenegrino a tutti gli effetti e in \"The black mountain\" (\"Nero Wolfe fa la spia\") vediamo Wolfe tornare al suo villaggio natale nel Montenegro.\nLio narrante dei romanzi di Nero Wolfe \u00e8 il suo assistente e tuttofare Archie Goodwin, ormai abituato al suo eccentrico datore di lavoro che definisce \"\"mio signore e donno\"\".\nGoodwin non esplicita mai con precisione il peso di Wolfe: spesso usa l'espressione \"un settimo di tonnellata\", ma in altre occasioni la frazione sarebbe \"un ottavo di tonnellata\" (nel romanzo breve \"Nero Wolfe \u00e8 in pericolo\" pubblica un annuncio per trovare una controfigura e fra i requisiti indica appunto un peso di 120\u2013125\u00a0kg). Nel romanzo \"Affari di Famiglia\", pur perdendo oltre 50\u00a0kg, \u00e8 ancora decisamente in sovrappeso. Nonostante la mole e la pigrizia, all'occorrenza sa essere molto agile e persino aggraziato nei movimenti, come Goodwin nota sempre con partecipe stupore. Nelle trasposizioni televisive Wolfe \u00e8 pi\u00f9 spesso rappresentato come di corporatura robusta, piuttosto che veramente obesa. Raffinato buongustaio, assai pignolo, considera il lavoro alla stregua di un indispensabile fastidio che gli consente di tenere un alto tenore di vita; \u00e8 moderatamente iroso, non parla di lavoro a tavola e, pur avendo una vasta clientela femminile, \u00e8 fortemente misogino; coltiva rare orchidee nel giardino pensile della sua casa, un elegante palazzo in arenaria rosso-bruna (brownstone) situato al numero 918 della 35\u00aa strada ovest di New York. Conduce orari di lavoro rigidissimi (non dedica infatti a tale attivit\u00e0 un minuto in pi\u00f9 del previsto, cosa che sottrarrebbe tempo alle altre attivit\u00e0, la coltivazione delle orchidee e il mangiare).\n\u00c8 specializzato nella risoluzione di intricati casi di omicidio che scioglie stando comodamente seduto a rimuginare sull'ampia poltrona del suo studio o beatamente affaccendato a curare le proprie piantine. Infatti l'investigatore non lascia quasi mai la propria abitazione (se non in pochissimi casi e mai per lavoro), abituato com'\u00e8 a spostarsi fra tre vani ben distinti: la cucina, lo studio, ed esclusivamente tra le 9 e le 11 e tra le 16 e le 18, la serra privata (all'ultimo piano dell'abitazione). La disposizione dei vani, cos\u00ec come quella di arredi e suppellettili, \u00e8 meticolosamente descritta da Stout, e, insieme alle inviolabili e immutabili abitudini, orari e regole di casa Wolfe, costituisce nel suo insieme una caratteristica fondamentale e comune di tutti i romanzi di Nero Wolfe.\n\u00c8 quindi Archie Goodwin a recarsi sui luoghi del delitto, a interrogare testimoni o parenti della vittima (salvo i casi in cui questi siano disponibili a recarsi alla casa di Nero Wolfe per essere sentiti da lui direttamente), tenere sotto controllo e pedinare sospetti, e molto altro svolgendo quindi le funzioni di \"gambe\" e \"occhi\" del suo principale.\nDi tanto in tanto Stout ha prodotto romanzi ambientati al di fuori della famosa casa di arenaria (Alta cucina, La guardia al toro... ), ma in essi \u00e8 sempre ben specificato come Wolfe si sia mosso dal suo domicilio per una causa ben diversa (un congresso di chef, un'esposizione floreale... ) e poi rimanga coinvolto in un'inchiesta.\nGli altri personaggi abituali dei romanzi di Nero Wolfe sono il giardiniere Theodore Horstmann, che con Wolfe si occupa della cura delle orchidee, il fido cuoco svizzero Fritz Brenner (\"alter ego\" culinario dell\"investigatore dell'alta cucina del delitto\"). Tutti questi, come anche Archie Goodwin, vivono nella casa di Nero Wolfe.\nCollaboratori occasionali sono gli investigatori Saul Panzer, Fred Durkin e Orrie Cather.\nDopo la morte di Stout (1975), il personaggio di Wolfe \u00e8 stato ripreso da Robert Goldsborough in sette romanzi, pubblicati anche in Italia.\nLegami con Sherlock Holmes.\nI personaggi e le vicende di Sherlock Holmes e Nero Wolfe presentano alcuni evidenti analogie, dalla scorbutica genialit\u00e0 del protagonista, al fatto che entrambi abbiano il proprio assistente come narratore delle rispettive vicende, o la constatazione che i nomi di entrambi condividano lo stesso ordine di vocali e numero di sillabe e trattino spesso con una certa condiscendenza i propri collaboratori (circostanza che si attenua nel corso degli anni tra Wolfe e Goodwin).\nPartendo da queste osservazioni, nel suo saggio \"Nero Wolfe della trentacinquesima Strada\", William S. Baring-Gould arriva ad avanzare la teoria che Wolfe sia figlio di Sherlock Holmes e Irene Adler, la scaltra e spregiudicata avventuriera che riesce a beffare l'investigatore di Baker Street nel racconto \"Uno scandalo in Boemia\". Viene anche fatto notare che Wolfe, sia fisicamente che caratterialmente, somigli molto a Mycroft, il fratello di Sherlock Holmes cui questi attribuisce capacit\u00e0 investigative superiori alle proprie. L'ipotesi di un figlio \"segreto\" di Holmes e della Adler appariva anche nel film per la televisione \"Sherlock Holmes a New York\" (con Roger Moore e Patrick Macnee) dove per\u00f2 questi non veniva chiaramente indicato come Wolfe. Philip J. Farmer rese tale parentela parte del suo \"universo-pastiche\" di Wold Newton, mentre lo scrittore John Lescroart scrisse due romanzi il cui protagonista Auguste Lupa veniva presentato come una sorta di \"Giovane Nero Wolfe\". Nello stesso volume, Baring-Gould si spinge a sostenere che Goodwin potrebbe essere il figlio di Wolfe, circostanza che risulta poco compatibile con gli elementi biografici forniti da Stout (comunque pochi e spesso inconsistenti), oppure di Marko Vukcic che anzich\u00e9 essere solo un amico di infanzia di Wolfe potrebbe esserne addirittura un fratello gemello.\nNel romanzo \"Sei per uno\" Stout scrive che un ritratto di Sherlock Holmes \u00e8 appeso nello studio di Wolfe.\nInfluenza culturale.\nRonald Malcolm, protagonista de \"I sei giorni del Condor\", viene assunto dalla CIA in virt\u00f9 del suo interesse per le avventure di Nero Wolfe, tra cui The Black Mountain (\"Nero Wolfe fa la spia\")."}
{"id": "74858", "revid": "964734", "url": "https://it.wikipedia.org/wiki?curid=74858", "title": "Biscaglia", "text": "La Biscaglia (in basco e ufficialmente: \"Bizkaia\"; in spagnolo: \"Vizcaya\") \u00e8 una provincia della comunit\u00e0 autonoma dei Paesi Baschi, nella Spagna settentrionale.\nGeografia.\nLa Biscaglia confina con le province di Guip\u00fazcoa a est, di \u00c1lava a sud, con la Castiglia e Le\u00f3n (provincia di Burgos) a sud-ovest, con la Cantabria a ovest e il Mar Cantabrico a nord. La superficie \u00e8 di , la popolazione nel 2008 era di abitanti. Il capoluogo \u00e8 Bilbao, mentre altri centri importanti sono Getxo, Barakaldo, Portugalete, Guernica e Bermeo."}
{"id": "74859", "revid": "125734039", "url": "https://it.wikipedia.org/wiki?curid=74859", "title": "Medicina interna", "text": "La medicina interna, accanto alla chirurgia e alla diagnostica, \u00e8 un ramo prevalentemente terapeutico della medicina umana.\nStoria.\nLa locuzione \"medicina interna\" venne probabilmente utilizzata per la prima volta nel 1839 al \"Congresso degli Scienziati Italiani\" di Pisa per distinguerla dalla chirurgia, all'epoca definita \"medicina esterna\". Nel 1882 si tenne a Wiesbaden il primo congresso statunitense dedicato alla materia.\nAmbiti di interesse.\nLa medicina interna si occupa della diagnosi e terapia non chirurgica\ndi tutti gli organi e sistemi \"interni\" come:\nScuola di specializzazione in Italia.\nLa scuola di specializzazione dura cinque anni ed \u00e8 presente presso i seguenti atenei:"}
{"id": "74860", "revid": "984922", "url": "https://it.wikipedia.org/wiki?curid=74860", "title": "Morphix", "text": "Morphix \u00e8 una distribuzione GNU/Linux Live CD, nata per fornire una base su cui costruire facilmente delle derivazioni.\nCaratteristiche.\nDerivata da Debian GNU/Linux, utilizza il sistema di riconoscimento e configurazione dell'hardware utilizzato dalla Knoppix, ed \u00e8 facilmente espandibile e adattabile alle proprie esigenze grazie alla sua architettura modulare e ai numerosi tool messi a disposizione.\nDistribuzioni derivate.\nEssendo nata come base per distribuzioni personalizzate, Morphix vanta un grande numero di derivazioni, elencate nella sezione \"derivatives\" del sito ufficiale."}
{"id": "74862", "revid": "834", "url": "https://it.wikipedia.org/wiki?curid=74862", "title": "Sport invernale", "text": ""}
{"id": "74864", "revid": "6923", "url": "https://it.wikipedia.org/wiki?curid=74864", "title": "\u00c1lava", "text": "\u00c1lava (\"Araba\" in basco) \u00e8 una provincia della comunit\u00e0 autonoma dei Paesi Baschi, nella Spagna settentrionale.\nGeografia.\nConfina con le province di Biscaglia e di Guip\u00fazcoa a nord, con la Navarra a est, con La Rioja a sud e con la Castiglia e Le\u00f3n (provincia di Burgos) a ovest. La superficie \u00e8 di , la popolazione nel 2008 era di abitanti. Il capoluogo \u00e8 Vitoria-Gasteiz, mentre altri centri importanti sono Llodio e Amurrio.\nSuddivisione amministrativa.\nIl territorio \u00e8 diviso in sette cuadrillas:"}
{"id": "74865", "revid": "122479359", "url": "https://it.wikipedia.org/wiki?curid=74865", "title": "Gipuzkoa", "text": "Gipuzkoa (in basco e ufficialmente; in castigliano \"Guip\u00fazcoa\") \u00e8 una provincia della comunit\u00e0 autonoma dei Paesi Baschi, nella Spagna settentrionale.\nGeografia.\nConfina con la Francia (dipartimento dei Pirenei Atlantici in Aquitania) a nord-est, con la Navarra a est, con le province di \u00c1lava a sud e di Biscaglia a ovest e con il Mar Cantabrico a nord. Il capoluogo \u00e8 San Sebasti\u00e1n, mentre altri centri importanti sono Irun, Zarautz, Renter\u00eda e Eibar. Con 1.980 km\u00b2 di superficie, \u00e8 la provincia pi\u00f9 piccola della Spagna. La popolazione nel 2008 era di 700.392 abitanti."}
{"id": "74866", "revid": "339392", "url": "https://it.wikipedia.org/wiki?curid=74866", "title": "16mm", "text": ""}
{"id": "74867", "revid": "400694", "url": "https://it.wikipedia.org/wiki?curid=74867", "title": "35mm", "text": ""}
{"id": "74868", "revid": "287204", "url": "https://it.wikipedia.org/wiki?curid=74868", "title": "Alava", "text": ""}
{"id": "74869", "revid": "2225", "url": "https://it.wikipedia.org/wiki?curid=74869", "title": "9,5mm", "text": ""}
{"id": "74871", "revid": "339392", "url": "https://it.wikipedia.org/wiki?curid=74871", "title": "Guipuzcoa", "text": ""}
{"id": "74872", "revid": "2225", "url": "https://it.wikipedia.org/wiki?curid=74872", "title": "Doppio super 8mm", "text": ""}
{"id": "74873", "revid": "339392", "url": "https://it.wikipedia.org/wiki?curid=74873", "title": "Super 8mm", "text": ""}
{"id": "74874", "revid": "268043", "url": "https://it.wikipedia.org/wiki?curid=74874", "title": "Single 8mm", "text": ""}
{"id": "74876", "revid": "110157", "url": "https://it.wikipedia.org/wiki?curid=74876", "title": "Provincia di Saragozza", "text": "Saragozza (\"Zaragoza\" in castigliano) \u00e8 una provincia della comunit\u00e0 autonoma dell'Aragona, nella Spagna settentrionale.\nGeografia fisica.\nConfina con la provincia di Huesca a nord-est, con la Catalogna (province di Lleida e Tarragona) a est, con la provincia di Teruel a sud, con la Castiglia-La Mancia (provincia di Guadalajara) a sud-ovest, con la Castiglia e Le\u00f3n (provincia di Soria) a ovest, con La Rioja e la Navarra a nord-ovest.\nLa superficie \u00e8 di 17.252 km\u00b2, la popolazione nel 2003 era di 880.118 abitanti. Il capoluogo \u00e8 Saragozza, altri centri importanti sono Calatayud, Ejea de los Caballeros, Utebo, Tarazona, Caspe, Tauste, La Almunia de Do\u00f1a Godina, Zuera e Alag\u00f3n come si pu\u00f2 desumere dalla tabella riportata qui di seguito:\nAmministrazione.\nGemellaggi.\nLa Provincia di Saragozza \u00e8 gemellata con:"}
{"id": "74878", "revid": "198277", "url": "https://it.wikipedia.org/wiki?curid=74878", "title": "Serie A 1985-1986", "text": "La Serie A 1985-1986 \u00e8 stata l'84\u00aa edizione della massima serie del campionato italiano di calcio (il 54\u00ba a girone unico), disputato tra il 8 settembre 1985 e il 27 aprile 1986 e concluso con la vittoria della , al suo ventiduesimo titolo.\nCapocannoniere del torneo \u00e8 stato Roberto Pruzzo () con 19 reti.\nStagione.\nCalciomercato.\nNell'estate 1985 i club della Serie A, ritrovatisi a far fronte alle partenze di Zico, S\u00f3crates e Falc\u00e3o, gli assi brasiliani che avevano vivacizzato i precedenti campionati, reagirono con una imponente mole di scambi interni.\nNei pronostici, la griglia-scudetto vedeva in prima fila un terzetto composto dal di Osvaldo Bagnoli, detentore del titolo, dalla sempre pi\u00f9 solida di Eugenio Bersellini e dall' di Ilario Castagner. A differenza di scaligeri e blucerchiati, entrambi non segnalatisi per acquisti di rilievo, i nerazzurri calamitarono le attenzioni degli addetti ai lavori attraverso gli ingaggi di Fanna e Marangon dai succitati giallobl\u00f9, nonch\u00e9 del \"big\" Tardelli strappato alla in cambio di un conguaglio che comprese il giovane attaccante Serena il quale, avendo trascorso la precedente stagione in prestito al , cambi\u00f2 maglia ma non citt\u00e0.\nProprio la squadra bianconera, fresca campione continentale, dopo un decennio ai vertici non godeva stavolta dei favori della vigilia, anche per via della scelta di portare avanti un corposo svecchiamento dei ranghi: alla cessione di Tardelli seguirono quelle di altri nomi altisonanti quali Paolo Rossi, unico acquisto di un in cerca di solidit\u00e0 finanziaria, e Boniek, accasatosi alla , oltre a Vignola di ritorno nella nat\u00eca Verona; una serie di add\u00eci che fecero spazio al succitato Serena, a Mauro dall' e alla coppia Laudrup-Manfredonia dalla retrocessa , con il danese approdato definitivamente a Torino dopo un prestito biennale ai capitolini.\nAssai ringiovanita anche la grazie soprattutto all'innesto del diciottenne Berti, proveniente dai cadetti del ; i toscani misero inoltre sotto contratto un altro promettente ragazzo, Roberto Baggio, fantasista pescato in C1 nel (il quale tuttavia, alle prese con un serio infortunio, non potr\u00e0 debuttare in viola che la stagione seguente). All'opposto, il si affid\u00f2 a esperti elementi quali Giordano e Pecci onde riscattare il non esaltante risultato dell'anno precedente. L' trattenne l'astro nascente Donadoni, perno dell'Under-21 di Azeglio Vicini.\nInfine tra le neopromosse il , debuttante nella massima categoria a \"girone unico\" (dopo l'effimera comparsata nella Prima Divisione 1922-1923), punt\u00f2 sul tandem di nazionali argentini Barbas-Pasculli nonch\u00e9 sul veterano Causio, di ritorno ai salentini dopo vent'anni, mentre il , di nuovo in A dopo un quindicennio, accolse dall' gli inglesi Cowans e Rideout.\nAvvenimenti.\nGirone di andata.\nIn avvio di campionato parve evidente la supremazia di una concreta Juventus che, facendo presto ricredere i detrattori del rinnovato corso, nelle prime otto giornate sub\u00ec tre reti ed eguagli\u00f2 il proprio record delle vittorie iniziali consecutive (1930-1931) andando subito in testa. Con le milanesi altalenanti, a tentare un inseguimento fu il Napoli, che con una \u00abstorica\u00bb punizione di Maradona arrest\u00f2 il 3 novembre 1985 la fuga dei bianconeri.\nIn realt\u00e0 la capolista riprese presto la sua marcia \u2014 non lasciandosi condizionare dall'impegno in Coppa Intercontinentale che la porter\u00e0 sul tetto del mondo \u2014, e con il primato di 26 punti sui 30 in palio nel girone d'andata stacc\u00f2 nettamente le avversarie in difficolt\u00e0: una deludente Inter aveva esonerato Castagner per l'ex \"bandiera\" Mario Corso, l'ambiente del Milan fu duramente scosso dall'essersi improvvisamente scoperto a serio rischio fallimento, con conseguenti contestazioni al \"patron\" Giussy Farina, mentre in evidente calo era il Verona campione uscente che pat\u00ec oltremodo la cessione del duo Fanna-Marangon tanto che, per gran parte del girone di andata, rimase impantanato in una zona retrocessione ancora ampia, comprendente anche la deludente Sampdoria, e con il Lecce unica compagine gi\u00e0 staccata sul fondo.\nGirone di ritorno.\nCon l'inizio della tornata conclusiva la Juventus rallent\u00f2, mentre tra le inseguitrici si distingueva la Roma di Sven-G\u00f6ran Eriksson. Sei vittorie consecutive lanciarono i giallorossi, trascinati da Pruzzo: il 16 febbraio 1986 il centravanti affond\u00f2 l' con una cinquina e port\u00f2 la sua squadra a \u20133 dalla traballante capoclassifica, la quale riusc\u00ec comunque, tra febbraio e marzo, a dilatare nuovamente il suo vantaggio a +5. Il 16 marzo, nello scontro diretto dell'Olimpico la Roma batt\u00e9 nettamente la Juventus, che il 6 aprile cadde anche a Firenze e vide la rivale incombere a una sola lunghezza di distacco: approfittando del pareggio bianconero del 13 aprile contro la Sampdoria, i giallorossi passarono a Pisa in rimonta e agganciarono la capolista, guardando con fiducia ai non proibitivi impegni delle ultime due giornate; l'epilogo del campionato sembr\u00f2 indirizzarsi verso uno spareggio-scudetto coi rivali torinesi o non di meno, calendario alla mano, al sorpasso in dirittura d'arrivo da parte dell\"undici\" romano, a questo punto ritenuto ampiamente favorito.\nInvece il 20 aprile accadde l'impronosticabile: una Juventus considerata ormai allo sbando, distratta da nervosismi interni allo spogliatoio nonch\u00e9 dalle voci che davano l'allenatore Giovanni Trapattoni in partenza dopo un decennio, super\u00f2 il Milan con un gol di Laudrup, mentre una lanciata Roma, in un Olimpico gremito e fiducioso del buon esito (sottolineato in prepartita dalla \"parata\" sul campo dell'allora sindaco capitolino, Nicola Signorello) perse a sorpresa contro il gi\u00e0 retrocesso Lecce (2-3). Nella giornata conclusiva, con una vittoria esterna proprio sui salentini (con analogo risultato), i bianconeri festeggiarono il loro ventiduesimo scudetto, mentre i giallorossi furono sconfitti anche da un rivitalizzato dall'allenatore Rino Marchesi, ma ormai privo di obiettivi da raggiungere. Ai romanisti rimase la magra consolazione di vedere Pruzzo laurearsi, per la terza volta in carriera, capocannoniere con 19 reti, 17 delle quali siglate nel girone di ritorno.\nLa messa al bando dei club inglesi dalle coppe europee dopo la strage dell'Heysel, e i successi internazionali della Juventus, avevano nel frattempo riportato la Serie A ai massimi livelli del \"ranking\" europeo riassegnando all'Italia la totalit\u00e0 dei quattro posti per la partecipazione alla Coppa UEFA, facendo s\u00ec che la lotta per questa zona tornasse combattuta e interessante. La peggior sorte tocc\u00f2 al Milan, che nel frattempo aveva risolto le sue vicissitudini economiche passando in febbraio sotto la nuova propriet\u00e0 del magnate televisivo Silvio Berlusconi: quarti a poche giornate dal termine, i rossoneri infilarono una serie di risultati negativi, derby compreso, totalizzando un solo punto nelle ultime cinque gare, ruolino che cost\u00f2 loro una scottante eliminazione. Non riuscirono mai a inserirsi Sampdoria e Verona, che pure alla vigilia del torneo erano state accreditate di ambizioni ben maggiori: i blucerchiati, peraltro, non riuscirono nemmeno a sfruttare la possibilit\u00e0 di partecipare alla successiva Coppa delle Coppe poich\u00e9 persero la finale di Coppa Italia contro la Roma. Proprio il successo giallorosso liber\u00f2 un \"slot\" per l'Inter sesta classificata e, quindi, qualificata in Europa insieme a Napoli, Fiorentina e Torino.\nPer la prima volta, retrocessero tutte e tre le squadre provenienti in estate dalla Serie B. Oltre al Lecce, caddero infatti il Bari, alla prima e fugace esperienza in A da tre lustri a quella parte, e il : i toscani, rimontati nel finale di campionato dall'Udinese, trovarono inizialmente un inatteso viatico nel declassamento a tavolino dei friuliani a seguito dell'indagine sul \"Totonero-bis\", per poi andare incontro al loro destino quando, a pochi giorni dalla pubblicazione dei calendari della stagione 1986-1987, la sentenza nei confronti dei bianconeri fu revocata e la pena venne ridotta a una comunque pesante penalizzazione.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 495 gol (di cui 25 su autorete e 46 su calcio di rigore) da 149 diversi giocatori, per una media di 2,06 gol a partita. Di seguito, la classifica dei marcatori.&lt;br&gt;Da segnalare la cinquina messa a segno da Roberto Pruzzo in Roma-Avellino 5-1 della 21\u00aa giornata."}
{"id": "74879", "revid": "122518906", "url": "https://it.wikipedia.org/wiki?curid=74879", "title": "Foglie d'erba", "text": "Foglie d'erba (\"Leaves of Grass\" nell'originale in lingua inglese) \u00e8 il titolo della pi\u00f9 conosciuta raccolta di poesie del poeta e scrittore statunitense Walt Whitman.\nFu pubblicata nel 1855 in occasione del giorno dell'Indipendenza: quasi un segno propiziatorio per un'opera destinata ad essere considerata come la \"Bibbia democratica americana\". E questo sebbene il testo della raccolta apparisse - almeno all'uscita, e in minore misura nelle successive edizioni - quanto meno insolito rispetto alla tradizione, composto com'era da una lunga serie di versetti non divisi in strofe, senza pause o titoli.\nDalla pubblicazione di \"Foglie d'erba\" la produzione poetica di Whitman continu\u00f2 ininterrotta malgrado le sue numerose vicende esistenziali: dal dolore per la morte dei genitori allo scoppio della guerra di secessione americana, dall'opera di volontario negli ospedali militari all'uccisione di Abraham Lincoln che lo colp\u00ec enormemente, passando attraverso l'esperienza della paralisi, all'accusa di oscenit\u00e0 per certi suoi versi che esaltavano troppo esplicitamente la sessualit\u00e0 e, infine, gli (acri) commenti sulla sua presunta omosessualit\u00e0 (palesata successivamente con la pubblicazione dei suoi epistolari amorosi con uomini e di studi sui suoi rapporti con soldati).\nLa prima edizione.\nA luglio del 1855 esce, a spese dello scrittore presso \"Rome Brothers\" di Brooklyn, \"Leaves of Grass\" (\"Foglie d'erba\"), un volumetto di novantaquattro pagine in quarto, contenenti solo dodici composizioni. Apre la raccolta il lungo poema che soltanto nell'edizione del 1881 prender\u00e0 il titolo \"Song of Myself\" (\"Il canto di me stesso\") e una prefazione programmatica che non comparve nelle edizioni successive nella quale Whitman afferma il suo tumultuoso americanismo.\nI dodici componimenti non avevano titolo, non vi era nessuna indicazione sull'autore, solo la fotografia di un uomo con una mano in tasca, l'altra sul fianco, la testa all'indietro, il cappello spostato sulle ventitr\u00e9, i pantaloni spiegazzati, la camicia aperta sul collo. Una posa ed un atteggiamento che furono definiti \"da Byron in vesti da operaio\".\nNello stesso 1855 muore il padre. Il 21 luglio il celebre poeta e filosofo Ralph Waldo Emerson, che non lo conosceva, gli invia una lettera in cui elogia i suoi versi, indicandoli come esempio \"pi\u00f9 straordinario di genio e saggezza finora prodotto in America\". Va quindi a Emerson il merito di aver subito percepito la forza di un poeta pur completamente estraneo al gusto dei contemporanei.\nLa seconda edizione.\nNel 1856 il poeta collabora a \"Life illustrated\" e nello stesso anno esce la seconda edizione ampliata di \"Leaves of Grass\", composta da pi\u00f9 di 350 pagine, in cui assegna i titoli alle composizioni precedenti e ne aggiunge venti, tra le quali \"Sun-Down Poem\" (\"Poesia del tramonto\") che in seguito titoler\u00e0 \"Crossing Brooklyn Ferry\" (\"Sul traghetto di Brooklyn\").\nDal 1857 al 1859 diventa redattore presso il \"Times\" di Brooklyn ma nell'inverno del 1859 rimane senza lavoro e inizia a frequentare Plaff's, il ristorante di stile \"boh\u00e9mien\" frequentato dagli artisti e intellettuali newyorkesi.\nLa terza edizione.\nNel 1860 a Boston, presso \"Thayer &amp; Eldrige\" esce la terza edizione di \"Leaves of Grass\", 450 pagine, completamente revisionata dall'autore. Whitman rivede molti dei precedenti componimenti e muta molti titoli aggiungendo 124 poesie nuove, tra cui:\nIn questa edizione vengono raggruppati, per la prima volta in forma tematica, alcuni componimenti sotto il nome di \"Calamus\", che \u00e8 una celebrazione dell'amicizia maschile, e in \"Enfans d'Adams\", poi \"Children of Adams\" (Figli d'Adamo) dedicato alla procreazione.\nIl lungo addio e l'immortalit\u00e0 nella morte.\nSi aggiungono a questi componimenti altre sezioni delle quali solamente alcune sono sopravvissute nell'edizione pubblicata da Whitman nell'ultimo anno di vita e il volume si conclude con la poesia \"So Long!\" (Addio) nella quale il poeta si congeda dal lettore come essere che si allontana dalla materia \"disincantato, trionfante, morto\".\nCome disse Emily Dickinson \"il poeta \u00e8 gi\u00e0 morto ed \u00e8 stato sepolto pi\u00f9 volte, ha prefigurato molti addii, mai convinto che si tratti dell'ultimo, anzi sempre pi\u00f9 convinto che finch\u00e9 le Foglie d'erba vivranno l'addio non si potr\u00e0 mai verificare\".\nWhitman ha una precisa idea di immortalit\u00e0 nella morte:\n\"Il pi\u00f9 piccolo germoglio dimostra che non c'\u00e8 morte in realt\u00e0;| E che se mai ci fosse porterebbe verso la vita, e non l'aspetta alla fine per fermarla| E che \u00e8 cessata nell'attimo in cui la vita \u00e8 apparsa.| ...| Tutto progredisce e si espande, niente crolla,| E morire \u00e8 diverso da quel che ciascuno abbia mai creduto, e pi\u00f9 felice.\".\nE a misura in cui egli invecchiava, la morte occupava indubbiamente un posto maggiore nei suoi pensieri, ma solamente come interludio tra una vita e un'altra. Per il poeta infatti non c'\u00e8 niente di tragico nella morte ed egli cominci\u00f2 a fare i suoi addii alla vita in et\u00e0 notevolmente giovane.\nSenza dubbio gli ospedali della guerra civile affrettarono il processo, dal momento che, come dice uno storico greco, in tempo di pace i figli seppelliscono i padri, in tempo di guerra i padri seppelliscono i figli e Whitman, insieme a Melville \u00e8 il solo, tra gli scrittori americani dell'epoca, ad afferrare il tragico significato della guerra.\nLa guerra di secessione.\nIl 12 aprile del 1861 ha inizio la guerra di secessione americana e Whitman che sino a quel momento, per quanto antischiavista, non aveva preso posizione nel conflitto che si stava delineando tra Nord e Sud - anche perch\u00e9 le sue origini quacquere, da parte di madre, gli avevano inculcato il terrore della violenza e, quindi, della guerra - si riempie di entusiasmo per la causa di Abraham Lincoln e inizia a scrivere quelle liriche che in seguito saranno raccolte nel volume \"Drum-Taps\" (Rulli di tamburo) e pi\u00f9 tardi incorporate nelle edizioni successive di \"Leaves of Grass\".\nTra queste vi \u00e8 una breve composizione, \"Reconciliation\" che rappresenta la pi\u00f9 nobile espressione del suo atteggiamento in quel momento tanto difficile per la storia d'America e che forse vale la pena di citare:\n\"Parola sopra ogni altra, bella come il cielo, - Bello che la guerra e tutte le sue gesta di carneficina debbano con il tempo andare interamente perdute, - Che le mani delle sorelle Morte e Notte incessantemente dolcemente lavino di nuovo e ancora di nuovo questo mondo insozzato; - Poich\u00e9 il mio nemico \u00e8 morto, un uomo divino come me \u00e8 morto, - Io guardo dove egli giace sbiancato e immobile nella bara... m'avvicino, - Mi chino e tocco leggermente con le labbra il volto bianco nella bara\".\nIntanto il fratello George parte come volontario e nel 1862, nel mese di dicembre, alla notizia che il fratello \u00e8 stato ferito in combattimento nella Virginia, Whitman, per curarlo, accorre al suo fianco e, come era nella sua natura generosa e impulsiva, trasferisce la sua ansia personale per il fratello, in un pi\u00f9 ampio sentimento fraterno prestando la sua opera di infermiere volontario prodigandosi per tutti i feriti fino alla fine della guerra. Nel 1863 si impiega anche presso l'Ufficio Paghe dell'esercito.\nLincoln assassinato.\nNel giugno del 1864 si ammala e ritorna a Brooklyn dove verr\u00e0 assunto, nel gennaio del 1865, come impiegato del ministero dell'Interno a Washington; il 14 aprile avviene l'assassinio di Abraham Lincoln e in maggio Whitman pubblica un componimento sulla nazione in guerra, \"Drum-Taps\" (Rulli di tamburi) che gli costa il licenziamento dalla carica che svolgeva per la natura \"scandalosa\" dell'opera.\nIn memoria di Lincoln.\nIl giorno dopo il licenziamento, viene assunto alle dipendenze del ministro della Giustizia e nell'autunno pubblica \"Drum-Taps and Sequel\", che contiene \"When Lilacs last in the Dooryard Bloom'd\" (Quando i lill\u00e0 fiorivano l'ultima volta davanti alla casa), versi in memoria di Abraham Lincoln.\nIn questi bellissimi versi si nota una tranquilla maturit\u00e0 che ritroviamo anche nelle parole della conferenza che egli tenne per Lincoln morto:\n\"L'avvenimento principale, il delitto, si manifest\u00f2 con la calma e la semplicit\u00e0 di ogni pi\u00f9 comune avvenimento - lo sbocciare di un germoglio, per esempio, o di un bocciolo, nella vicenda della vegetazione.\"\nEgli non declama, ma spiega l'accaduto come spiega la sua poesia, dove le cose avvengono \"con quella che sembra essere la stessa obiettivit\u00e0, la stessa assenza di uno scopo specifico, che si riscontra in natura\".\nPerch\u00e9 la vita, per Whitman, \u00e8 simile ad un oggetto della natura e con una forma organica intenzionale.\nLa quarta edizione.\nNel 1866 viene pubblicato da William Douglas O'Connor un saggio apologetico dal titolo \"The Good Gray Poet\" (Il buon poeta dalle chiome grigie). Nella quarta edizione del 1867 di \"Leaves of Grass\", Whitman cambia la disposizione dei componimenti e aggiunge una nuova sezione dal titolo \"Song before Parting\" che diventeranno in seguito \"Song of Parting\" (Canti d'addio). In questa edizione verranno incorporate le famose liriche scritte dopo la morte di Lincoln, \"When Lilacs last in the Dooryard Bloom'd\" (Quando i lill\u00e0 fiorivano l'ultima volta davanti alla casa) e \"O Captain! My Captain!\" insieme con la non meno famosa \"Pioneers! O Pioneers!\".\nNel frattempo la fama di Whitman si diffonde internazionalmente e nel mese di dicembre viene pubblicato \"Democraty\", una parte di \"Democratic Vistas\" (Prospettive Democratiche) su \"\"Galaxy\". Nel 1868 viene pubblicata in Inghilterra una scelta censurata di \"Leaves of Grass\", e in America la seconda parte di \"Democratic Vistas\", \"Personalism\" in maggio, mentre su \"Galaxy\"\" viene pubblicata la seconda ristampa della quarta edizione di \"Leaves of Grass\".\nLa quinta edizione.\nNel 1870 esce la quinta edizione di \"Leaves Grass\" arricchita di nove poesie e nel 1871 esce in volume separato la nuova composizione \"Passage to India\" (Una via per le Indie) che sar\u00e0 poi incorporata in una nuova edizione - la quinta - di \"Leaves of Grass\". Del medesimo anno \u00e8 l'opera in prosa \"Democratic Vistas\".\nLa sesta edizione.\nDel 1875 sono i ricordi di guerra \"Memoranda during the War\", ristampati nel 1882 con il titolo di \"Specimen Days and Collect\" (Giorni scelti e riepilogo), mentre dell'anno successivo, 1876, \u00e8 la sesta edizione di \"Leaves of Grass\", la quale, essendo stata preparata per le celebrazioni centenarie della Dichiarazione di Indipendenza, viene conosciuta sotto il nome di \"Centennial Edition\". Del 1876 \u00e8 anche la raccolta, mista di versi e poesie, \"Two Rivulets\" (Due Rivi).\nLa settima e l'ottava edizione.\nLa storia della settima (1881) e ottava edizione (1892, ma datata 1891) di \"Leaves of Grass\" \u00e8 piuttosto complicata ed \u00e8 anche discutibile se si debba parlare di due edizioni separate. Infatti nel 1881 viene ritirata la settima edizione di \"Leaves of Grass\" dall'editore James R. Osgood, minacciato da un processo per oltraggio alla morale, ma quegli stessi volumi, prelevati e messi in circolazione qualche mese dopo da \"Rees, Welsh and Company\" di Filadelfia, vanno oggi sotto il nome di ottava edizione con l'aggiunta di \"Specimen Days and Collect\" (\"Giorni esemplari\").\nLa cosiddetta \"ottava edizione\" \u00e8 inoltre chiamata, impropriamente, \"Deathbed Edition\" (\"edizione del letto di morte\") perch\u00e9 gli amici di Whitman - poco prima che lui morisse il 26 marzo 1892 - gli fecero leggere un esemplare di una tiratura limitata (un centinaio di copie) affinch\u00e9 controllasse l'ordine dei componimenti ed eventuali refusi. Essa contiene 389 poesie.\nComposizioni musicali.\n\"Leaves of Grass: A Choral Symphony\" \u00e8 una composizione musicale scritta per la poesia di Walt Whitman dal compositore Robert Strassburg (1992)."}
{"id": "74880", "revid": "2225", "url": "https://it.wikipedia.org/wiki?curid=74880", "title": "Mi piace lavorare (mobbing)", "text": ""}
{"id": "74883", "revid": "320578", "url": "https://it.wikipedia.org/wiki?curid=74883", "title": "Museo della Civilt\u00e0 Romana (Roma)", "text": ""}
{"id": "74885", "revid": "2207", "url": "https://it.wikipedia.org/wiki?curid=74885", "title": "Isole Hawaii", "text": ""}
{"id": "74886", "revid": "124892820", "url": "https://it.wikipedia.org/wiki?curid=74886", "title": "Serie A 1986-1987", "text": "La Serie A 1986-1987 \u00e8 stata l'85\u00aa edizione della massima serie del campionato italiano di calcio (il 55\u00ba a girone unico), disputato tra il 14 settembre 1986 e il 17 maggio 1987 e concluso con la vittoria del , al suo primo titolo.\nCapocannoniere del torneo \u00e8 stato Pietro Paolo Virdis () con 17 reti.\nStagione.\nNovit\u00e0.\nAncor prima che il campionato avesse inizio, lo scandalo del Totonero-bis present\u00f2 il proprio conto. L' \u2014 scampata la retrocessione in Serie B \u2014 fu comunque penalizzata di 9 punti; il fatto intacc\u00f2 anche la classifica del precedente campionato cadetto, allorch\u00e9 le mancate promozioni di e , altrimenti qualificate sul campo, aprirono la strada allo storico esordio in massima serie dell'. L'emissione delle sentenze si verific\u00f2 ad agosto, pochi giorni prima della formulazione dei calendari per la nuova stagione.\nLa FIGC adott\u00f2 vari criteri, come l'impossibilit\u00e0 \u2014 nel mese di settembre \u2014 di affrontarsi tra le squadre che erano impegnate nei primi turni delle coppe europee; i derby (tre in questa stagione) furono possibili soltanto dalla met\u00e0 di ottobre in poi, e venne dedicata particolare attenzione ai turni di campionato posti in vicinanza degli incontri di coppa. Gli impegni della nazionale \u2014 che dopo il fallimentare \"mundial\" messicano era passata nelle mani di Azeglio Vicini \u2014 nelle eliminatorie per il richiesero quattro soste, alle date del 16 novembre e 7 dicembre 1986, e 25 gennaio e 15 febbraio 1987. Inoltre, il campionato rimase fermo il 28 dicembre e il 19 aprile per le festivit\u00e0 natalizia e pasquale.\nCalciomercato.\nIl nuovo Milan targato Berlusconi, dopo la cessione di Paolo Rossi al , non bad\u00f2 al portafogli per tornare competitivo: si vestirono di rossonero il portiere Galli, prelevato dalla , e gli attaccanti Galderisi e Massaro, ma soprattutto la giovane ala Donadoni che il club meneghino soffi\u00f2 alle mire della sborsando ben 11 miliardi di lire all'. Proprio gli orobici scommisero in attacco su un Francis a fine carriera.\nIn casa bianconera si consum\u00f2 l'addio di Trapattoni, messo sotto contratto dall'; mentre i torinesi confermarono pressoch\u00e9 \"in toto\" la rosa che si era aggiudicata il precedente Scudetto, obiettivo che il nuovo tecnico Marchesi si prefissava di replicare, i nerazzurri investirono cifre ingenti sul mercato: dalla Fiorentina giunse il leader difensivo Passarella, mentre per il centrocampo e l'attacco furono presi rispettivamente Matteoli e Garlini.\nA Firenze, persi due pilastri della retroguardia, fu perlomeno rimpolpato il settore avanzato con gli arrivi di D\u00edaz e Di Chiara. La scommise su Boskov per la panchina, mentre i nuovi volti sul campo risultarono essere Cerezo e Briegel. La abbass\u00f2 l'et\u00e0 media del suo organico, grazie agli innesti di Baldieri e Agostini. Il , che conferm\u00f2 Bianchi in panchina, continu\u00f2 nella progressiva opera di rafforzamento di questi anni tesserando Carnevale. Infine il fece suo l'olandese Kieft dal retrocesso .\nAvvenimenti.\nGirone di andata.\nSi part\u00ec il 14 settembre 1986 con la sorprendente affermazione della matricola Empoli (che la settimana dopo si ritrov\u00f2 in testa con la ) sull'. I bianconeri tentarono la fuga, mentre subito dietro il Napoli si limit\u00f2 a inseguire; poi, il 9 novembre, nello scontro diretto giocato a Torino e con le due squadre appaiate in testa, gli azzurri s'imposero per 3-1. La squadra di Bianchi, che oltre alla classe di Maradona poteva contare sul contributo di giocatori come Bruscolotti, Bagni e il ritrovato Giordano, balz\u00f2 cos\u00ec in testa alla classifica e mantennero il primo posto fino al termine del girone, resistendo anche al \"blitz\" dell'Inter che aveva temporaneamente agganciato i partenopei al quattordicesimo turno, per poi sciupare tutto perdendo a Verona l'11 gennaio 1987.\nNelle retrovie il si ritrov\u00f2 in \"zona UEFA\", mentre l'Udinese recuper\u00f2 tutto lo svantaggio iniziale chiudendo il girone alla distanza di sei punti dal tredicesimo posto, l'ultimo utile alla salvezza; entrambe, con esiti alterni, non seppero tuttavia gestire le rispettive situazioni nella tornata conclusiva.\nGirone di ritorno.\nIl Napoli inizi\u00f2 positivamente il girone di ritorno, vincendo quattro gare di fila e staccando il gruppo delle inseguitrici, che comprendeva ora anche e .\nAll'inizio di aprile i partenopei incapparono per\u00f2 in una serie negativa che permise all'Inter di avvicinarsi: i punti di distanza tra napoletani e milanesi rimasero due fino alle ultime giornate. L'Inter cerc\u00f2 l'aggancio, ma il 3 maggio cadde ad Ascoli Piceno, sicch\u00e9 al Napoli, che alla fine riusc\u00ec a dominare buona parte del campionato, bast\u00f2 un pareggio per ipotecare lo scudetto, che arriv\u00f2 sette giorni dopo al San Paolo grazie all'1-1 contro la , nella partita in cui Roberto Baggio segn\u00f2 per i viola il suo primo gol in Serie A: Maradona, gi\u00e0 campione del mondo con l', divent\u00f2 definitivamente un'icona per la citt\u00e0 campana.\nNei 90' conclusivi la Juventus soffi\u00f2 all'Inter il secondo posto, mentre capocannoniere fu il milanista Virdis, definitivamente esploso alla tardiva et\u00e0 di trent'anni. Fu questa l'ultima stagione da giocatore di Michel Platini, trascinatore dei bianconeri nel precedente lustro; per quanto ponderata nei mesi precedenti, risult\u00f2 comunque inattesa la notizia del suo ritiro dal calcio giocato a soli trentadue anni, annunciata dal francese al termine dell'ultima partita di campionato.\nIn \"zona UEFA\" la corsa della Roma si ferm\u00f2 coi primi caldi primaverili: battuta dapprima a San Siro e poi a domicilio dalla di Vialli, dilapid\u00f2 il vantaggio che a un certo punto le aveva consegnato la piazza d'onore della graduatoria. Furono proprio i liguri ad agganciare \"in extremis\" il Milan al quinto posto, l'ultimo utile per accedere alle coppe europee. I rossoneri, in svantaggio sui blucerchiati sia per gli scontri diretti che per la differenza reti generale, giovarono della modifica al regolamento che proprio in questa stagione aveva reintrodotto gli spareggi per assegnare i piazzamenti rilevanti del torneo: fu cos\u00ec un gol di Massaro allo scadere dei tempi supplementari, il 23 maggio sul neutro del Comunale di Torino, a premiare i meneghini riportandoli sul palcoscenico continentale a discapito dei genovesi. Assieme ai milanesi e ai succitati nerazzurri e bianconeri, raggiunse l'Europa anche il redivivo di Osvaldo Bagnoli, quarto classificato.\nIn coda non riusc\u00ec a evitare la retrocessione l'Udinese, che cadde nel finale. Vincendo a Como si salv\u00f2 invece all'ultima giornata l'Empoli, che riusc\u00ec nell'obiettivo pur a fonte di uno spento attacco rimasto fermo a sole 13 reti, condannando al declassamento le lombarde e battute, rispettivamente, sui campi di Fiorentina e Juventus; per i bergamaschi ci fu tuttavia un'inaspettata qualificazione in Coppa delle Coppe in quanto finalisti di Coppa Italia, vinta anch'essa dal Napoli scudettato e pertanto gi\u00e0 qualificato in Coppa dei Campioni: gli orobici diventeranno cos\u00ec non solo l'unica societ\u00e0 italiana di Serie B che abbia mai preso parte alle competizioni dell'UEFA, ma grazie a un brillante cammino stabiliranno il \"record\" di miglior squadra cadetta di tutto il continente mai apparsa nelle manifestazioni confederali.\nDa segnalare infine i buoni campionati disputati da e Como, con i lariani tuttavia in fase calante nel girone di ritorno, nonch\u00e9 la bella rimonta dell' in zona salvezza.\nClassifica finale.\nLegenda:\nRegolamento:\nNote:\nSpareggi.\nSpareggio per l'ammissione in Coppa UEFA.\n\"Fonti\""}
{"id": "74890", "revid": "1086846", "url": "https://it.wikipedia.org/wiki?curid=74890", "title": "Serie A 1987-1988", "text": "La Serie A 1987-1988 \u00e8 stata l'86\u00aa edizione della massima serie del campionato italiano di calcio (il 56\u00ba a girone unico e l'ultimo a 16 squadre), disputato tra il 13 settembre 1987 e il 15 maggio 1988 e concluso con la vittoria del , al suo undicesimo titolo.\nCapocannoniere del torneo \u00e8 stato l'argentino Diego Armando Maradona () con 15 reti.\nStagione.\nNovit\u00e0.\nCon la decisione di aumentare, dalla stagione 1988-1989, il numero di partecipanti a 18, per quest'edizione del campionato le retrocessioni furono solo due. \nIn estate la giustizia sportiva colp\u00ec l', che proprio l'anno prima aveva esordito in Serie A anche grazie alla condanna di altre societ\u00e0: i toscani, coinvolti in uno scandalo su alcune partite truccate, vennero penalizzati di cinque punti.\nCalciomercato.\nIl torneo 1987-1988 segn\u00f2 la seconda \"riapertura\" delle frontiere, provvisoriamente chiuse nell'estate del 1984: ogni societ\u00e0 del campionato riacquis\u00ec il diritto di prelevare calciatori stranieri da divisioni estere, fermo restando il tetto massimo di due tesseramenti per squadra.\nSilvio Berlusconi, \"patron\" del Milan, port\u00f2 nel calcio stili e metodi operativi nuovi: cerc\u00f2 in Europa la migliore coppia di stranieri, trovandola negli olandesi Gullit e van Basten; come tecnico fu scelto l'emergente Arrigo Sacchi, proveniente dalle buone stagioni a Parma e all'esordio assoluto in Serie A. La Roma, che riabbracci\u00f2 Nils Liedholm, rivoluzion\u00f2 la difesa mentre in attacco punt\u00f2 sul tedesco V\u00f6ller. La Fiorentina, orfana della \"bandiera\" Antognoni, con il nuovo allenatore Eriksson si affid\u00f2 al centrale svedese Hys\u00e9n per la difesa a zona, mentre la Sampdoria non cambi\u00f2 faccia affidandosi ai talenti gi\u00e0 in rosa, su tutti l'ormai rodata coppia Mancini-Vialli.\nLa Juventus, preso atto dell'addio di Platini, conferm\u00f2 il tecnico Rino Marchesi, acquist\u00f2 i mestieranti Magrin e De Agostini e realizz\u00f2 quello che sulla carta era il \"colpo\" dell'estate, portando a Torino il prolifico attaccante del Liverpool Rush il quale, tuttavia, non riusc\u00ec a lasciare il segno nel calcio italiano. L'Inter di Trapattoni si affid\u00f2 al belga Scifo e al ritorno di Serena, mentre il Napoli campione in carica si rafforz\u00f2 ulteriormente con l'acquisto del brasiliano Careca: affiancato a Maradona e Giordano, nacque il trio d'attacco \"Ma.Gi.Ca.\"\nAvvenimenti.\nFu un campionato che segn\u00f2 la rinascita del . In quello che sembrava destinato a essere l'anno del secondo scudetto del , nell'ultima parte del torneo, la rimonta da parte dei rossoneri vanific\u00f2 le ambizioni della squadra di Maradona; il torneo segn\u00f2, invece, l'inizio di un ciclo di affermazioni in campo internazionale della squadra rossonera. Guidati dall'allenatore Arrigo Sacchi, esordiente in Serie A ma che pochi mesi prima, con il meno quotato , aveva eliminato proprio il Milan dagli ottavi di finale della Coppa Italia, vincendo a San Siro, i rossoneri superarono l'inatteso infortunio occorso a van Basten nelle prime giornate e trovarono la loro forza in una difesa a zona che sub\u00ec 14 gol in 30 partite, dodici dei quali sul campo (per via della sconfitta a tavolino con la Roma), e che lanci\u00f2 in Nazionale, oltre al veterano Baresi, anche giovani come Costacurta e Maldini.\nIl campionato inizi\u00f2 il 13 settembre 1987 sotto il segno del Napoli, che vinse le prime cinque partite andando in fuga. Inizialmente la prov\u00f2 a inseguire, ma con passo non abbastanza deciso per tenere testa ai campani: il 17 gennaio 1988 a Genova, all'ultimo turno del girone di andata, un gol di Maradona nel finale pose fine alla rincorsa dei blucerchiati. Gli azzurri diventarono campioni d'inverno e continuarono la loro corsa nella tornana di ritorno, arrivando il 14 febbraio ad accumulare un vantaggio di cinque punti sul Milan, secondo in graduatoria.\nIn precedenza, due mesi prima, a pochi secondi dal calcio d'inizio del secondo tempo di Milan-Roma, partita ancora ferma sullo 0-0, due petardi partiti dalla curva rossonera fecero perdere i sensi al portiere giallorosso Tancredi che venne sostituito dal diciassettenne Peruzzi; nonostante la partita fosse stata vinta sul campo dai lombardi, grazie a un rigore di Virdis, la rete non avr\u00e0 alcun valore poich\u00e9 la Disciplinare decreter\u00e0 il successo per 2-0 della formazione capitolina. Analoghi provvedimenti erano stati precedentemente presi contro il Pisa, in occasione della gara interna col Napoli, e la Juventus allorch\u00e9 ospit\u00f2 il Cesena, sempre per lanci di oggetti dagli spalti che avevano colpito giocatori delle squadre ospiti. \nIl 10 aprile, a cinque giornate alla fine, il Napoli conduceva con quattro punti di vantaggio sui rossoneri, che non avevano saputo approfittare appieno di alcuni tentennamenti della capolista nei due mesi precedenti. Ma il Milan, a partire dalla settimana successiva, sfrutt\u00f2 il calo atletico di cui furono vittime i partenopei inanellando tre successi che si rivelarono decisivi: il 17 aprile vinsero a Roma, mentre gli azzurri perdevano a Torino di fronte alla Juventus; il 24 fecero loro il derby meneghino mentre i rivali pareggiavano a Verona; infine, nello scontro diretto del San Paolo, si imposero per 3-2 grazie alla doppietta di Virdis e a un gol di van Basten.\nLa crisi del Napoli, aggravata da una spaccatura all'interno dello spogliatoio fra una parte della squadra (i cosiddetti \"ribelli di maggio\") e il tecnico Ottavio Bianchi, port\u00f2 i campioni in carica allo sbando: i partenopei, che avevano perso solo due partite nelle prime 25 giornate, caddero quattro volte negli ultimi cinque turni e ottennero solo un punto sui 10 disponibili. All'ultima giornata al Milan bast\u00f2 un pareggio a Como, il 15 maggio, per festeggiare uno scudetto che mancava da nove difficili anni e che sarebbe rimasto l'unico dell'era-Sacchi.\nLe retrocessioni furono solamente due, dato che la FIGC opt\u00f2 per un allargamento del campionato a diciotto squadre, ventun anni dopo la precedente riforma (1967). Vana la lotta del penalizzato Empoli; diverso il destino di un'altra toscana, il , che si salv\u00f2 in extremis a detrimento dell': gli irpini tornarono tra i cadetti dopo dieci anni. Oltre al Pisa si salvarono anche le altre due neopromosse, il e il . Uno spareggio per l'ammissione alla Coppa UEFA pose di fronte Juventus e per una stracittadina che i bianconeri vinsero ai rigori.\nClassifica finale.\nLegenda:\nRegolamento:\nNote:\nSpareggi.\nSpareggio per il 6\u00ba posto.\nLo spareggio serv\u00ec a determinare, fra le due formazioni a pari merito, quale avrebbe definitivamente occupato il sesto posto con la conseguente qualificazione alla Coppa UEFA 1988-1989.\nStatistiche.\nSquadre.\nPrimati stagionali.\nSquadre\nPartite"}
{"id": "74893", "revid": "985910", "url": "https://it.wikipedia.org/wiki?curid=74893", "title": "Orlando (romanzo)", "text": "Orlando (titolo originale \"Orlando: A Biography\") \u00e8 un romanzo scritto da Virginia Woolf, pubblicato per la prima volta nel 1928. Dal libro \u00e8 stato tratto nel 1992 l'omonimo film realizzato da Sally Potter.\nIl libro si presenta come un'immaginaria biografia, a tratti parodica. La stessa Virginia Woolf lo defin\u00ec come \"libriccino\"; di fatto, per\u00f2, la Woolf continua in questo libro a sperimentare forme di narrazione innovative per l'epoca. A differenza di altre opere dell'autrice (ad esempio \"La signora Dalloway\" e \"Gita al faro\") nelle quali le sperimentazioni narrative si concentrano soprattutto nel superamento della trama come elemento conduttore, Orlando presenta una trama molto articolata che si sviluppa nel corso di quattro secoli. \nNonostante ci\u00f2 il lettore non ha l'impressione di avere tra le mani un libro di \"avventure\" grazie alla straordinaria capacit\u00e0 di Virginia Woolf di dipingere ritratti psicologici, sentimentali e relazionali dei personaggi dando l'impressione di avere una trama volta ad esaltare questi aspetti piuttosto che personaggi funzionali allo svolgimento di essa. L'elemento centrale del romanzo, quindi, sembra essere il personaggio di Orlando e l'opera lascia trasparire una lucida analisi dei rapporti di genere nelle societ\u00e0 inglesi dei tre secoli lungo i quali si articola la trama (XVII, XVIII, XIX). Orlando, infatti, gi\u00e0 androgino e refrattario alla societ\u00e0 patriarcale tanto da rifiutare, da cortigiano, qualsiasi ipotesi di matrimonio, durante il secolo XVIII cambia improvvisamente sesso svegliandosi donna.\nIl romanzo \u00e8 dedicato alla poetessa Vita Sackville-West, con la quale l'autrice intrattenne una relazione (e il figlio di Vita, Nigel Nicholson, ha definito \"Orlando\" \"La pi\u00f9 lunga lettera d'amore della storia\"), ed \u00e8 possibile rintracciarvi degli elementi biografici della stessa (ad esempio Vita Sackville-West era solita frequentare la societ\u00e0 in abiti maschili, proprio come Orlando). Nella lunga relazione epistolare delle due scrittrici vi sono molte lettere in cui Virginia Woolf chiede a Vita Sackville-West informazioni di ogni tipo, volte a costruire quello che sar\u00e0 il suo ritratto nel libro. Per quanto fosse un gioco per entrambe, Virginia Woolf non lasci\u00f2 mai che Vita Sackville-West leggesse qualcosa prima dell'uscita del libro.\nTrama.\nOrlando \u00e8 un giovane inglese di una famiglia agiata; quando incontra la regina Elisabetta I, lei decide di portarlo a corte. Fino alla morte della regina Orlando vive come suo cortigiano prediletto; in seguito resta alla corte del successore Giacomo I.\nDurante un inverno Orlando inizia una relazione con Sasha, figlia dell'ambasciatore russo, che per\u00f2 lo abbandoner\u00e0. Tornato nella casa natia Orlando fa la strana esperienza di un sonno lungo una settimana, in seguito al quale decide di partire per l'Asia orientale come ambasciatore. Qui, dopo diversi anni di missione che gli valgono un'ulteriore onorificenza, Orlando dormir\u00e0 di nuovo per sette giorni consecutivi, ma questa volta si sveglier\u00e0 donna. Nella sua nuova identit\u00e0 femminile Orlando passa un periodo come nomade insieme a una carovana di zingari apprezzando la condizione femminile presso i nomadi, che ella giudica pi\u00f9 libera rispetto a quanto aveva visto in Inghilterra.\nIl protagonista torner\u00e0 a Londra spinto dal proprio amore per la poesia. A questo punto la sua vita si divide tra la casa natia, dove avr\u00e0 modo di comporre versi e di ospitare poeti famosi, e il centro di Londra dove frequenta indifferentemente la societ\u00e0 altolocata e le prostitute.\nOrlando trover\u00e0 per caso l'amore nell'avventuriero Lord Bonthrop Shelmerdine. Il romanzo termina nel 1928 quando Orlando \u00e8 ormai uno scrittore di successo grazie al poema \"La Quercia\" che ha scritto durante gran parte della sua vita."}
{"id": "74895", "revid": "110157", "url": "https://it.wikipedia.org/wiki?curid=74895", "title": "Serie A 1988-1989", "text": "La Serie A 1988-1989 \u00e8 stata l'87\u00aa edizione della massima serie del campionato italiano di calcio (il 57\u00ba a girone unico), disputato tra il 9 ottobre 1988 e il 25 giugno 1989 e concluso con la vittoria dell', al suo tredicesimo titolo.\nCapocannoniere del torneo \u00e8 stato Aldo Serena (Inter) con 22 reti.\nStagione.\nNovit\u00e0.\nDopo ventuno anni da quest'edizione la Serie A torn\u00f2 al formato a 18 squadre, che sar\u00e0 mantenuto fino alla stagione 2003-2004.\nCalciomercato.\nSul fronte dei trasferimenti da questa stagione ogni squadra pot\u00e9 tesserare un terzo giocatore d'oltrefrontiera. Ne approfitt\u00f2 soprattutto il campione in carica, che and\u00f2 a riunire in rossonero il trio di fuoriclasse della nazionale olandese fresca campione continentale, affiancando a Gullit e van Basten il centrocampista Rijkaard ingaggiato dagli spagnoli del .\nAnche il pesc\u00f2 nella Liga, prelevando il mediano carioca Alem\u00e3o dall'; gli azzurri di Maradona attuarono un profondo rinnovamento della rosa culminato nell'allontanamento dei titolari Bagni, Garella e Giordano, di fatto capri espiatori per l\"harakiri\" che, nelle giornate conclusive del precedente torneo, aveva negato ai campani un bis-scudetto che pareva ormai certo.\nCeduti Passarella, tornato in Argentina al River Plate, e Scifo ai francesi del Bordeaux, l' fece suoi i nazionali tedeschi Matth\u00e4us e Brehme, entrambi dal ; a completare il trio straniero giunse dalla la seconda punta D\u00edaz, mentre in fatto di giovani, sempre dai viola arriv\u00f2 in nerazzurro il promettente Berti, centrocampista dallo spiccato senso del gol, e dal l'ala destra Bianchi.\nLa volt\u00f2 pagina: in panchina si sedettero Dino Zoff insieme al suo vice, l'amico Gaetano Scirea, ritiratosi dall'attivit\u00e0 agonistica al termine della stagione precedente, per dare vita a una coppia di tecnici che piacque a critica e tifosi; rispedito il deludente Rush a Liverpool, la \"Vecchia Signora\" opt\u00f2 per il basso profilo ridisegnando il proprio reparto avanzato con due mezzepunte, il portoghese Rui Barros e uno dei maggiori spunti d'interesse dell'annata, Zavarov, primo calciatore sovietico nella storia del campionato italiano.\nLa Fiorentina si assicur\u00f2 dal , via Milan, il prestito dell'emergente centravanti Borgonovo, il quale con Roberto Baggio and\u00f2 a formare la cosiddetta \"B2\", una ben assortita coppia d'attacco; dai corregionali del i gigliati prelevarono inoltre il giovane regista brasiliano Dunga, giocatore di sicuro avvenire. Anche la si rinforz\u00f2 in avanti, acquistando dal Cesena la giovane punta Rizzitelli.\nCambiamenti abbastanza clamorosi si verificarono sul fronte delle \"bandiere\": Altobelli, dopo undici stagioni disputate con la maglia nerazzurra, pass\u00f2 in bianconero per un \"replay\" dell'operazione-Boninsegna che tuttavia, stavolta, non diede i frutti sperati; il tre volte capocannoniere Pruzzo, dopo dieci campionati a Roma, si avvi\u00f2 invece a chiudere la sua carriera a Firenze.\nTra i tanti stranieri che salparono alla volta dell'Italia, tra i pi\u00f9 conosciuti ci furono l'uruguaiano Rub\u00e9n Sosa accasatosi alla , l'argentino Caniggia al e il brasiliano Portaluppi alla Roma. Tra quelli di secondo piano si segnalarono invece Tita al , Milton al Como, Demol e Aaltonen al , Severeyns e Been al Pisa, Vincze al , Skoro M\u00fcller ed Edu al , e la coppia Cvetkovi\u0107-Arslanovi\u0107 all'.\nAvvenimenti.\nGirone di andata.\nA un anno dal trionfo del , fece il suo ritorno al successo l'altra compagine meneghina, l'. A nove anni dal suo precedente scudetto, la squadra nerazzurra disput\u00f2 un campionato eccezionale, battendo record su record e andando a vincere agevolmente uno dei tornei pi\u00f9 a \"senso unico\" della storia: la \"Beneamata\" conquist\u00f2 58 dei 68 punti disponibili, e delle diciassette avversarie ben dieci furono sconfitte sia all'andata sia al ritorno, solo quattro riuscirono a strappare un punto (, Milan, e ), solo due riuscirono a battere i nerazzurri ( e ) e soltanto la riusc\u00ec a rimanere imbattuta pareggiando entrambe le gare di campionato.\nIl torneo, ritornato dopo ventuno anni da 16 a 18 squadre, e con quattro retrocessioni, vide la partenza slittare al 9 ottobre 1988 a causa della concomitanza con i Giochi Olimpici di Seul terminati una settimana prima. All'avvio si presentarono da grandi favorite il rinnovato Napoli di Ottavio Bianchi e il Milan campione uscente, ma si cap\u00ec ben presto che quello sarebbe stato l'anno dell'Inter di Giovanni Trapattoni. I nerazzurri, infatti, volarono gi\u00e0 in testa solitari alla quinta giornata, distanziando i concittadini di 1 punto e la Sampdoria di 2.\nNelle giornate successive il Milan, impegnato anche in un favorevole cammino in Europa, accus\u00f2 un brusco rallentamento: l'11 dicembre, la sconfitta nel derby meneghino infranse il sogno dei rossoneri di bissare il titolo. L'Inter mantenne un ritmo impressionante e soltanto il Napoli, traghettato da Maradona, riusc\u00ec a seguirne la scia, a 3 punti di distacco. La situazione non cambi\u00f2 il 15 gennaio 1989, dopo lo scontro diretto del San Paolo, sicch\u00e9 il 5 febbraio la squadra di Trapattoni fu simbolicamente campione d'inverno con un turno di anticipo, nonostante la domenica successiva, la rocambolesca sconfitta di Firenze per 4-3 permise al Napoli di ridurre il distacco a \u20131.\nGirone di ritorno.\nIl succitato passo falso di Firenze, in realt\u00e0, sar\u00e0 l'unico brivido stagionale per i nerazzurri, che vinsero tutte le prime otto gare del girone di ritorno e allungarono nettamente sui partenopei; il 9 aprile i punti di vantaggio tra prima e seconda classificata furono 7. Nelle successive giornate l'Inter si limit\u00f2 a gestire la situazione e, vincendo per 2-1 lo scontro diretto del 28 maggio a Milano grazie a una punizione del tedesco Matth\u00e4us, conquist\u00f2 matematicamente il suo tredicesimo titolo, il pi\u00f9 agevole, incoronando il \"bomber\" Serena, con 22 gol, quale capocannoniere del torneo. Fu uno \"scudetto dei record\" per via dei vari primati conseguiti dai nerazzurri: su tutti, mai nessuna squadra sarebbe pi\u00f9 riuscita a toccare quota 58 nell'era dei 2 punti a vittoria.\nBuon campionato quello della neopromossa Atalanta che concluse in \"zona UEFA\"; l'accesso a questa competizione risult\u00f2 decisamente ampio in questa stagione, sia per il successo del Milan in Coppa Campioni sia per la finale di Coppa Italia tra Napoli e Sampdoria, eventi che individuarono nel settimo gradino della graduatoria il termine ultimo per l'accesso alle coppe europee. In tale contesto la agganci\u00f2 all'ultima giornata la Fiorentina sconfitta a San Siro, ma le speranze dei capitolini furono spazzate via nello spareggio disputato a Perugia il 30 giugno, quando i toscani li respinsero all'ottavo posto grazie a un gol dell'ex bomber giallorosso Pruzzo.\nIn coda, oltre al e al condannati da tempo, retrocessero il e, clamorosamente, il blasonato Torino, di ritorno tra i cadetti dopo trent'anni: a condannare i granata fu la sconfitta nell'ultima giornata di campionato contro il neopromosso , che cos\u00ec ottenne la salvezza e il nono posto, miglior piazzamento di sempre del club salentino.\nIl , al ritorno in massima serie dopo sei anni di assenza, ottenne la salvezza al penultimo turno, mentre , , e dovettero attendere la giornata conclusiva: i marchigiani, ultimi a met\u00e0 campionato, furono protagonisti di una notevole rimonta nel girone di ritorno e raggiunsero la permanenza in massima serie pareggiando proprio con i biancocelesti; quanto ai veneti, a invischiarli nella parte bassa della classifica fu una lunga serie di pareggi, sufficienti comunque per evitare il declassamento.\nI fatti di Ascoli, Milano e Firenze.\nIl campionato fu altres\u00ec segnato da eventi luttuosi. Il 9 ottobre 1988, nel dopopartita di -Inter il pullman di un gruppo di \"skinhead\" nerazzurri fu fatto transitare sotto la curva casalinga dello stadio Del Duca. Ne scatur\u00ec una grave colluttazione in cui il supporter bianconero Nazzareno Filippini venne violentemente percosso, spirando dopo tre settimane. Il fatto dest\u00f2 scalpore e la Lega Calcio fu indotta, in accordo con le forze dell'ordine, a predisporre una serie di accorgimenti per limitare il rischio di scontri tra le tifoserie, inasprendo i controlli all'ingresso ed eliminando i settori misti da tutti gli stadi.\nDa ricordare anche le tristi vicende del giugno 1989: il 4, a Milano, prima di Milan-Roma mor\u00ec il tifoso giallorosso Antonio De Falchi, per arresto cardiaco, causato dal tentativo di fuga dall'assalto di alcuni ultras rossoneri; il 18, il treno che trasportava i tifosi del Bologna verso Firenze venne colpito da una sassaiola nonch\u00e9 dal lancio di una bottiglia Molotov che, esplodendo nella carrozza, fer\u00ec gravemente il quattordicenne Ivan Dall'Olio.\nClassifica finale.\nLegenda:\nRegolamento:\nNote:\nSpareggi.\nSpareggio per l'ammissione in Coppa UEFA.\n\"Fonti\"\nStatistiche.\nSquadre.\nPrimati stagionali.\nSquadre:\nPartite:"}
{"id": "74899", "revid": "1658", "url": "https://it.wikipedia.org/wiki?curid=74899", "title": "Vita Victoria Mary Sackville-West", "text": ""}
{"id": "74900", "revid": "2225653", "url": "https://it.wikipedia.org/wiki?curid=74900", "title": "Espressionismo astratto", "text": "LEspressionismo astratto fu un movimento artistico statunitense successivo alla seconda guerra mondiale. Fu il primo fenomeno artistico tipicamente americano ad influenzare il resto del mondo e contribu\u00ec a spostare radicalmente la capitale artistica da Parigi a New York, e pi\u00f9 in generale dall'Europa agli Stati Uniti d'America. Se in America si diffonde l'action painting, in Europa nasce l'arte informale.\nDescrizione.\nIl New Deal americano, che coincise con la diffusione delle dittature europee (il fascismo in Italia, il nazismo in Germania e il franchismo in Spagna), aveva favorito l'immigrazione degli artisti in fuga dall'Europa che portarono negli Stati Uniti cellule di ogni tendenza: Il Cubismo muralista con L\u00e9ger, il Dadaismo con Duchamp, Mondrian e Hans Hofmann, l'Astrattismo con Albers, il Realismo con Grosz, il Razionalismo architettonico con Ludwig Mies Van der Rohe e soprattutto il Surrealismo, che viene spesso considerato il pi\u00f9 importante predecessore dell'espressionismo astratto, grazie all'enfasi posta sulla creazione spontanea, automatica o subcosciente. \nIl \"dripping\" (in italiano: sgocciolatura) di Jackson Pollock su una tela di canapa stesa sul pavimento \u00e8 infatti una tecnica che ha le sue radici proprio nel lavoro di Max Ernst.\nIl termine \"Espressionismo astratto\" si deve ad Alfred H. Barr Jr. che lo coni\u00f2 nel 1929 a commento di un quadro di Vasily Kandinsky. Successivamente fu ripreso per essere applicato all'arte americana degli anni quaranta dal critico Robert Coates nel 1946. Il movimento prende il suo nome dalla combinazione dell'intensit\u00e0 emotiva e autoespressiva degli espressionisti tedeschi con l'estetica anti-figurativa delle scuole di astrazione europee come il Futurismo, il Bauhaus e il Cubismo sintetico. In aggiunta, il movimento possiede un'immagine di ribellione, anarchica, altamente idiosincratica e, secondo il pensiero di alcuni, piuttosto nichilista.\nIn pratica, il termine viene applicato a tutti quegli artisti operanti a New York nell'immediato dopoguerra con differenti stili, e perfino il cui lavoro non \u00e8 n\u00e9 particolarmente astratto n\u00e9 espressionista. L'action painting energica di Pollock, \u00e8 tecnicamente ed esteticamente molto differente dalla violenta e grottesca serie di \"donne\" di Willem de Kooning e dai luccicanti blocchi di colore delle opere di Mark Rothko e le vedute malinconiche di Venezia di William Congdon, tuttavia tutti e quattro vengono considerati espressionisti astratti.\nL'espressionismo astratto ha delle caratteristiche comuni, ad esempio la predilezione per le ampie tele in canapa, l'enfasi per superfici particolarmente piatte, ed un approccio a tutto campo, nel quale ogni area della tela viene curata allo stesso modo (per esempio, al contrario, alcuni stili prediligono concentrare la raffigurazione nell'area centrale rispetto ai bordi). Come prima originale scuola di pittura in America, l'espressionismo astratto dimostr\u00f2 la vitalit\u00e0 e la creativit\u00e0 del paese negli anni del dopoguerra, tanto quanto il suo bisogno (o abilit\u00e0) di sviluppare un senso estetico che non fosse ristretto negli standard europei di bellezza.\nIl movimento attrasse l'attenzione, nei primi anni cinquanta, della CIA. Vi videro un mezzo ottimale per la promozione dell'ideale statunitense di libert\u00e0 di pensiero e di libero mercato, uno strumento perfetto per competere sia con gli stili del socialismo realista prevalente nelle nazioni comuniste, sia con il mercato dell'arte europea, allora dominante. I libri di Frances Stonor Saunders (\"La Guerra Fredda Culturale - The CIA and the World of Arts and Letters\") spiega nel dettaglio come la CIA organizz\u00f2 e finanzi\u00f2 la promozione degli artisti americani aderenti all'espressionismo astratto, tramite il Congresso per la libert\u00e0 culturale dal 1950 al 1967.\nGli articoli su due figure portanti delle espressionismo astratto come Jackson Pollock e Philip Guston, scritti dall'artista statunitense Dorothy Koppelman, relazionano la loro arte alla loro vita seguendo un'ottica di Realismo Estetico. L'artista Canadese Jean-Paul Riopelle (1923-2002) aiut\u00f2 ad introdurre l'espressionismo astratto a Parigi negli anni cinquanta.\nDal 1960, la corrente perse d'impatto e non fu pi\u00f9 a lungo tanto influente. Alcuni movimenti, come la pop art e il minimalismo, furono una contro risposta e una ribellione verso quello che l'espressionismo astratto aveva generato. Ad ogni modo, molti pittori, come Fuller Potter, che aveva creato opere espressioniste astratte, continuarono a lavorare su questa linea per molti anni ancora, a volte estendendo ed espandendo le implicazioni estetiche e filosofiche di questa ricerca artistica.\nEsponenti.\nI pi\u00f9 rappresentativi espressionisti astratti sono oggi ritenuti:"}
{"id": "74902", "revid": "6923", "url": "https://it.wikipedia.org/wiki?curid=74902", "title": "Campionati mondiali di sci nordico", "text": "I Campionati mondiali di sci nordico sono una competizione sportiva organizzata dalla Federazione Internazionale Sci (FIS) in cui si assegnano i titoli mondiali delle diverse specialit\u00e0 dello sci nordico poste sotto l'egida della FIS: combinata nordica, salto con gli sci e sci di fondo. I primi Mondiali si tennero nel 1924 e fino al 1939 vennero disputati ogni anno; sospesi a causa della Seconda guerra mondiale, vennero ripresi nel 1948 con cadenza biennale.\nFino al 1982 si disputarono negli anni pari, e negli anni in cui si svolgevano i Giochi olimpici invernali le gare olimpiche di salto con gli sci e sci di fondo (ma non di combinata nordica) furono generalmente valide anche come gare iridate; a volte sono state previste singole gare dei Mondiali per le specialit\u00e0 non incluse nel programma olimpico. Da Seefeld 1985 i Mondiali sono stati spostati agli anni dispari, per evitare la concomitanza con i Giochi olimpici.\nIl numero e il tipo delle gare sono variati da edizione a edizione, con una costante tendenza all'aumento delle medaglie assegnate: dalle tre gare con valenza iridata di si \u00e8 arrivati alle ventuno di Oslo 2011. Fino a Lake Placid 1950 i Mondiali furono esclusivamente maschili; le gare femminili entrarono nel programma a , soltanto nello sci di fondo. Il salto con gli sci femminile debutt\u00f2 a Liberec 2009, mentre la combinata nordica \u00e8 rimasta esclusivamente maschile.\nLa sede di gara varia a ogni edizione; la grande maggioranza dei Mondiali si \u00e8 tenuta in Europa, salvo poche edizioni disputate in Nordamerica e in Asia (Giappone). Vengono premiati i primi tre classificati di ogni singola gara, sia individuale sia a squadre (in tal caso ricevono il premio tutti i membri della squadra), e il trofeo consiste in tre medaglie: d'oro per il primo, d'argento per il secondo e di bronzo per il terzo. Sebbene non siano previsti premi per nazione, i partecipanti gareggiano a titolo di rappresentanti delle federazioni sportive nazionali, che li selezionano, e ne indossano i colori; generalmente a ogni federazione nazionale corrisponde uno Stato sovrano.\nNel contesto delle rassegne iridate di Zakopane 1939 e Cortina d'Ampezzo 1941 (edizione quest'ultima in seguito dichiarata nulla dalla FIS) si sono disputate anche gare di pattuglia militare, considerate per\u00f2 sport dimostrativo e i cui risultati non vengono quindi inclusi nell'albo d'oro della manifestazione. Un'altra specialit\u00e0 dello sci nordico, il biathlon - posto sotto l'egida di una federazione internazionale distinta dalla FIS, l'IBU -, tradizionalmente viene considerata separatamente; conta proprie rassegne iridate dal 1958 e fa parte del programma olimpico da .\nFormule di gara.\nCombinata nordica.\nLa formula di gara pi\u00f9 antica \u00e8 quella detta \"individuale\" (o, pi\u00f9 recentemente, \"trampolino normale\" per distinguerla dall'analoga prova dal \"trampolino lungo\", di pi\u00f9 tarda introduzione), che nel corso dei decenni ha subito numerose variazioni:\nLa gara sprint fu introdotta a Ramsau am Dachstein 1999 con salto dal trampolino normale e frazione di fondo di 7,5\u00a0km, ma gi\u00e0 a Lahti 2001 il salto fu spostato al trampolino lungo. La prova rimase in programma fino a Sapporo 2007 e a Liberec 2009 fu sostituita da una gara a partenza in linea di 10\u00a0km con salto dal trampolino normale, che figur\u00f2 nel calendario iridato in quell'unica occasione.\nLa gara individuale Gundersen con salto dal trampolino lungo e 10\u00a0km di fondo fu introdotta a partire da Liberec 2009.\nLa \"gara a squadre\" (o, pi\u00f9 recentemente, \"gara a squadre dal trampolino normale\" per distinguerla dall'analoga prova \"dal trampolino lungo\", di pi\u00f9 tarda introduzione), fu introdotta a partire da Oslo 1982. Inizialmente nella frazione di fondo veniva disputata una staffetta 3x10 km; a partire da Thunder Bay 1995 la formula divenne 4x5 km.\nLa gara a squadre dal trampolino lungo fu introdotta a partire da Oslo 2011; la frazione di fondo \u00e8 una staffetta 4x5 km.\nSalto con gli sci.\nLa formula di gara pi\u00f9 antica \u00e8 quella detta \"trampolino lungo\", anche se formalizzazione della distinzione tra trampolino normale e trampolino lungo avvenne solo negli anni cinquanta. La gara dal \"trampolino normale\" fu introdotta a Zakopane 1962.\nLa prima gara a squadre, dal trampolino lungo, fu disputata in via sperimentale a Lahti 1978 e fu inserita nel programma ufficiale a partire da Oslo 1982; da Lahti 2001 si \u00e8 iniziato a disputare anche una seconda gara a squadre, dal trampolino normale.\nA Liberec 2009 debutt\u00f2 la prima prova femminile, l'individuale dal trampolino normale.\nSci di fondo.\nGare individuali maschili.\nUna delle formule di gara pi\u00f9 antica, la \"corsa di sci\" (\"course de ski\" in francese, lingua olimpica.) si \u00e8 disputata sulla distanza di 18\u00a0km fino a Oslo 1952, per passare a 15\u00a0km da Falun 1954. A partire da Oslo 1982 in alcune edizioni si \u00e8 corsa a tecnica libera anzich\u00e9 nella tradizionale tecnica classica.\nDopo una sporadica apparizione a Lahti 1926, la 30\u00a0km fu introdotta stabilmente a Falun 1954 e si \u00e8 disputata fino a Val di Fiemme 2003. A partire da Oslo 1982 in alcune edizioni si \u00e8 corsa a tecnica libera anzich\u00e9 nella tradizionale tecnica classica.\nL'altra formula di gara pi\u00f9 antica, la \"gran fondo\", si \u00e8 sempre disputata sulla distanza di 50\u00a0km, anch'essa alternando dal 1982 tecnica libera e tecnica classica.\nA Val di Fiemme 1991 fu introdotta una nuova gara su una distanza pi\u00f9 breve (10\u00a0km a tecnica classica), inizialmente in sostituzione della tradizionale 15\u00a0km. A Lahti 2001 fu sostituita dalla \"sprint\" su distanza ancora pi\u00f9 breve, compresa tra 1 e 2\u00a0km, e con una struttura di gara inedita per il fondo: un torneo a eliminazione diretta.\nLa gara a inseguimento debutt\u00f2 a Falun 1993 e fino a Ramsau 1999 si disput\u00f2 nella formula 10\u00a0km (a tecnica classica) + 15\u00a0km (a tecnica libera). Da Lahti 2001 a Val di Fiemme 2003 fu 10\u00a0km + 10\u00a0km, mentre da Oberstdorf 2005 \u00e8 15\u00a0km + 15\u00a0km. Fino al 2001 la partenza della prima frazione fu scaglionata, mentre dal 2003 \u00e8 in linea; la seconda frazione \u00e8 sempre rimasta a inseguimento, con gli atleti che partono nell'ordine di arrivo della prima frazione, scaglionati in base al ritardo accumulato.\nGare individuali femminili.\nIntrodotta a Oslo 1952, a partire da Oslo 1982 in alcune edizioni si \u00e8 corsa a tecnica libera anzich\u00e9 a tecnica classica.\nLa gara sulla distanza di 15\u00a0km debutt\u00f2 a Lahti 1989 e si disput\u00f2 per l'ultima volta a Val di Fiemme 2003; ha sempre alternato tecnica libera e tecnica classica.\nLa gara sulla distanza di 20\u00a0km debutt\u00f2 a Lahti 1978; a Lahti 1989 la distanza fu portata a 30\u00a0km. A partire da Oslo 1982 in alcune edizioni si \u00e8 corsa a tecnica libera anzich\u00e9 a tecnica classica.\nA Zakopane 1962 fu introdotta una nuova gara su una distanza pi\u00f9 breve, 5\u00a0km, e fu disputata (solo nel 1982 a fu tecnica libera) fino a Ramsau 1999. A Lahti 2001 fu sostituita dalla sprint.\nLa gara a inseguimento debutt\u00f2 a Falun 1993 e fino a Ramsau 1999 si disput\u00f2 nella formula 5\u00a0km (a tecnica classica) + 10\u00a0km (a tecnica libera). Da Lahti 2001 a Val di Fiemme 2003 fu 5\u00a0km + 5\u00a0km, mentre da Oberstdorf 2005 \u00e8 7,5\u00a0km + 7,5\u00a0km. Fino al 2001 la partenza della prima frazione fu scaglionata, mentre dal 2003 \u00e8 in linea; la seconda frazione \u00e8 sempre rimasta a inseguimento, con le atlete che partono nell'ordine di arrivo della prima frazione, scaglionate in base al ritardo accumulato.\nGare a squadre.\nIntrodotta per gli uomini a Innsbruck 1933, la staffetta ha sempre mantenuto la formula 4x10 km. La staffetta femminile fu 3x5 km da Falun 1954 a ; da Falun 1974 adott\u00f2 la formula 4x5 km.\nDall'introduzione della tecnica libera, \u00e8 previsto che due staffettisti gareggino in classica e due in libera.\nIntrodotta a Oberstdorf 2005, segue lo stesso schema a torneo dell'omologa gara individuale; sono per\u00f2 previste sei frazioni che devono essere ripartite tra i due membri di ogni squadra. A tecnica libera fino a Sapporo 2007, da Liberec 2009 \u00e8 a tecnica classica."}
{"id": "74904", "revid": "6790", "url": "https://it.wikipedia.org/wiki?curid=74904", "title": "Punk-rock", "text": ""}
{"id": "74905", "revid": "122853506", "url": "https://it.wikipedia.org/wiki?curid=74905", "title": "Editor di testo", "text": "Un editor di testo \u00e8 un programma per la composizione di testi. Un semplice editor \u00e8 generalmente incluso in ogni sistema operativo.\nEtimologia.\nLetteralmente \"editor\" \u00e8 la traduzione di \"editore\" dal latino \"editor (genitivo: -oris)\" derivato da \"edere\" (mettere fuori, pubblicare).\nSi riporta uno scorcio di vita familiare, cos\u00ec come registrato da un autore anonimo, in casa di un editore romano alle prese con la \"mater familias\". Tutto si gioca sul doppio senso del sostantivo \"editor\" che da un lato significa \"colui che pubblica\" e dall'altro \"colui che mette fuori\":\nFunzioni e utilizzo.\nScopo di un editor \u00e8 facilitare la scrittura di un testo.\nPoich\u00e9 la scrittura di un testo \u00e8 pratica comune a parecchie attivit\u00e0, esistono editor di ogni sorta: dai semplici editor di testo (come ad esempio il Notepad di Microsoft) che consentono di scrivere testo puro, ovvero senza formattazione alcuna, ai pi\u00f9 complessi programmi di videoscrittura (come ad esempio Word sempre di Microsoft) che, oltre alla battitura del testo, consentono di formattare, inserire immagini, produrre documenti, pagine web, opuscoli, articoli, eccetera e vengono propriamente chiamati elaboratori di testo.\nVi sono poi molte altre situazioni in cui \u00e8 necessario scrivere e per le quali i due strumenti (editor di testo e programma di videoscrittura) risultano inadeguati. Ad esempio nella programmazione alcuni editor suggeriscono la sintassi e aiutano nel debug\nWYSIWYG e Web Editor.\nAltra situazione simile alla programmazione \u00e8 quella del linguaggio formale (di cui i linguaggi di programmazione sono un esempio).\nI programmi di videoscrittura possono essere classificati come WYSIWYG (acronimo di \"What You See Is What You Get\") o simbolici.\nNel primo caso il software visualizza il documento cos\u00ec come dovrebbe essere stampato: l'utente in genere pu\u00f2 selezionare la porzione di testo che intende modificare e, tramite ad una serie di parametri e comandi disponibili grazie ad un'interfaccia semplificata, vedere immediatamente il risultato conseguente. In genere si tratta di programmi destinati all'utenza domestica o ai piccoli uffici, dove non sono richieste caratteristiche particolari dei software e dove gli utenti non sono professionisti. Esempi di questi programmi sono AbiWord, Writer (compreso nella suite LibreOffice) o Microsoft Word.\nLa seconda categoria, quella dei programmi di videoscrittura simbolici (o di markup), si distingue dalla precedente perch\u00e9 le istruzioni di formattazione sono direttamente integrate nel testo e possono assumere la forma di marcatori o tag determinati dal particolare linguaggio utilizzato. Il documento risultante generalmente non mostra le istruzioni utilizzate ma solo le modifiche derivanti da queste.\nQuesto \u00e8 un esempio di codice HTML che trasforma la stringa \"Wikipedia\" in un link ad una pagina web (in questo caso, \"http://it.wikipedia.org\") se visualizzato in un browser Web.\n &lt;a href=\"http://it.wikipedia.org\"&gt;Wikipedia&lt;/a&gt;\nNon solo le pagine HTML ma, ad esempio, anche le voci di Wikipedia sono prodotte in questo modo. LaTeX, il programma di videoscrittura adottato dalla comunit\u00e0 scientifica per la sua versatilit\u00e0 e potenza \u00e8 l'esempio per eccellenza.\nTrattandosi di programmi pi\u00f9 potenti e flessibili, spesso richiedono maggiori conoscenze e competenze per essere utilizzati con profitto.\nAlcune funzioni molto utili possono essere l'evidenziazione della sintassi dei linguaggi di programmazione, il controllo ortografico e grammaticale di un testo o la generazione di un'anteprima di stampa.\nPer quel che concerne la programmazione, le ditte che producono strumenti di sviluppo (come Borland) forniscono degli ambienti integrati comprensivi dell'editor.\nGrazie all'avvento dell'opensource ora in rete si trovano molti editor gratuiti e ben funzionanti. Ad esempio Eclipse \u00e8 tra i pi\u00f9 noti ambienti integrati opensource nato per la programmazione in Java ma grazie al lavoro di molti volenterosi ora esistono parecchi plugin che lo rendono adottabile anche per altri linguaggi di programmazione (ad esempio PHP); inoltre \u00e8 stato adattato anche al mondo wiki e, in particolare, al software MediaWiki, ideato per la creazione delle pagine Wikipedia."}
{"id": "74906", "revid": "110157", "url": "https://it.wikipedia.org/wiki?curid=74906", "title": "Serie A 1989-1990", "text": "La Serie A 1989-1990 \u00e8 stata l'88\u00aa edizione della massima serie del campionato italiano di calcio (il 58\u00ba a girone unico), disputato tra il 27 agosto 1989 e il 29 aprile 1990 e concluso con la vittoria del , al suo secondo titolo.\nCapocannoniere del torneo \u00e8 stato Marco van Basten () con 19 reti.\nStagione.\nCalciomercato.\nNel corso della sessione estiva di calciomercato si registr\u00f2 un buon numero di giocatori sudamericani in entrata: in particolare tra le neopromosse, l' si affid\u00f2 ai nazionali argentini Balbo e Sensini, il acquist\u00f2 il brasiliano Jo\u00e3o Paulo, e il si assicur\u00f2 i nazionali uruguaiani Aguilera, Rub\u00e9n Paz e Perdomo. La affianc\u00f2 a un Roberto Baggio in rampa di lancio l'attaccante argentino Dertycia, il si affid\u00f2 agli esperti Cabrini e Giordano affiancandoli a Iliev, primo giocatore bulgaro a vestire la maglia di un club italiano, mentre il ottenne dal Milan il centravanti Virdis.\nLe protagoniste di quegli anni puntarono invece sui giovani: il , su segnalazione del direttore sportivo Luciano Moggi, prelev\u00f2 dalla Serie C1 il centrocampista della , Zola il spese cifre elevate per portare in squadra i prospetti italiani Borgonovo e Simone, mentre la pesc\u00f2 dalla Serie B gli attaccanti Casiraghi e Schillaci che andarono ad affiancare il sovietico Alejnikov. I campioni in carica dell' confermarono il proprio organico integrandovi il tedesco Klinsmann, chiamato a sostituire Ram\u00f3n D\u00edaz al centro dell'attacco.\nSul fronte delle panchine Ottavio Bianchi abbandon\u00f2 la panchina del Napoli per promettersi alla , la quale dovette tuttavia ripiegare su Luigi Radice a causa di alcuni obblighi contrattuali che ancora legavano Bianchi al club partenopeo. Si registrarono inoltre i debutti in massima serie di Marcello Lippi, chiamato dal per sostituire Albertino Bigon, a sua volta ingaggiato dal Napoli al posto di Bianchi, e Franco Scoglio al Genoa.\nAvvenimenti.\nGirone di andata.\nGi\u00e0 alla seconda giornata, il 3 settembre 1989, l'Italia del pallone fu scossa da un inaspettato lutto: la \"bandiera\" juventina Gaetano Scirea, al tempo vice di Dino Zoff sulla panchina bianconera, mor\u00ec in un incidente stradale occorsogli in Polonia, dove si era recato per visionare la prossima avversaria dei torinesi in Coppa UEFA; in suo onore, fu ordinato un minuto di raccoglimento sui campi.\nPer quanto attiene agli accadimenti sportivi, il Napoli ottenne 7 punti nonostante l'assenza di Maradona: l'argentino celebr\u00f2 il suo rientro alla quinta giornata, occasione in cui i partenopei, sconfiggendo una Fiorentina nella quale andava affermandosi sempre pi\u00f9 il fantasista Baggio, conquistarono il primato solitario.\nNel resto del girone di andata, la formazione azzurra non incontr\u00f2 ostacoli: la rivale pi\u00f9 accreditata risult\u00f2 essere il Milan, mentre i campioni in carica dell'Inter accusarono un rendimento inferiore rispetto all'anno precedente. I campani sconfissero entrambe le milanesi nel mese di ottobre, tenendo a distanza anche Juventus e Roma per aggiudicarsi il titolo d'inverno il 17 dicembre 1989. All'ultimo turno di andata, durante la sfida tra Roma e Bologna, si sfior\u00f2 un nuovo dramma: Lionello Manfredonia, difensore capitolino, fu colto da attacco cardiaco in campo ma venne salvato tempestivamente, pur dovendo abbandonare l'attivit\u00e0 calcistica.\nGirone di ritorno.\nL'inizio del girone di ritorno evidenzi\u00f2 un Napoli in calo. Il rallentamento favor\u00ec soprattutto il Milan, le cui speranze si rinfocolarono dopo aver vinto lo scontro diretto dell'11 febbraio; la rimonta dei rossoneri si concretizz\u00f2 due settimane pi\u00f9 tardi, quando gli azzurri caddero nuovamente nel capoluogo lombardo, stavolta per mano dell'Inter, vedendosi sorpassare in vetta alla classifica. La squadra di Sacchi resistette al primo posto anche nel mese di marzo, malgrado le due pesanti sconfitte consecutive patite nei \"big match\" contro la Juventus e i nerazzurri.\nL'aggancio si verific\u00f2 alla 31\u00aa giornata, quando il Napoli vinse a tavolino contro l'Atalanta \u2014 per una monetina lanciata dagli spalti che fer\u00ec Alem\u00e3o, episodio che non manc\u00f2 di suscitare polemiche \u2014 e i rossoneri furono fermati sul pari dal Bologna: ai felsinei non venne, inoltre, accordato un gol che avrebbe potuto consegnare loro la vittoria. Il 22 aprile, al penultimo turno, i meneghini capitolarono inaspettatamente 1-2 a Verona, contro una compagine impegnata nell'affannosa corsa alla salvezza; del risultato, che richiam\u00f2 alla mente dei tifosi rossoneri la \"fatal Verona\" del campionato 1972-1973, approfittarono i partenopei grazie a un 4-2 sul campo dei felsinei che restitu\u00ec loro il comando solitario. L'ultima domenica avrebbe quindi assegnato lo scudetto e stabilito met\u00e0 delle retrocessioni, essendo l'Ascoli e la Cremonese gi\u00e0 certe del ritorno in Serie B: a contendersi la permanenza erano Cesena, Fiorentina, Genoa, Udinese e Verona, quest'ultimo impegnato contro i romagnoli.\nIl Napoli pass\u00f2 in vantaggio sulla Lazio in avvio di gara, vincendo con un gol di Baroni e bissando il tricolore del 1987; al Milan non fu sufficiente una goleada contro il Bari per andare pi\u00f9 in l\u00e0 del secondo posto, a due punti di ritardo dagli azzurri. Sul fondo della classifica, il Lecce pervenne alla salvezza battendo in trasferta il gi\u00e0 retrocesso Ascoli alla penultima giornata, seguito una settimana dopo da Fiorentina e Cesena, che guadagnarono la permanenza in massima serie vincendo i rispettivi incontri: il successo di misura dei romagnoli cost\u00f2 la retrocessione al Verona, sorte che tocc\u00f2 anche ai friulani, cui non bast\u00f2 sconfiggere l'Inter.\nGli stessi nerazzurri, dopo un campionato al di sotto delle aspettative, ottennero la qualificazione in Coppa UEFA; in classifica risultarono terzi al pari della Juventus, sfavorita dalla differenza reti. Il contemporaneo \"double\" di coppa dei torinesi \u2014 in Coppa Italia e Coppa UEFA \u2014 ampli\u00f2 la zona europea, permettendo alla Roma, sesta in graduatoria, di tener compagnia alla \"Beneamata\"; a maggio, le vittorie continentali di Sampdoria e Milan \u2014 impostesi, rispettivamente, in Coppa delle Coppe e Coppa dei Campioni \u2014 consentirono le ulteriori qualificazioni di Atalanta e Bologna. Il campionato italiano raggiunse quindi il record di 8 partecipanti alle competizioni europee, schierando peraltro ben 3 campioni continentali.\nClassifica finale.\nLegenda:\nRegolamento:\nRisultati.\nCalendario.\nIn vista del Mondiale casalingo, la stagione inizi\u00f2 ad agosto includendo due turni infrasettimanali (6 settembre 1989 e 17 gennaio 1990). La giornata pasquale fu interamente anticipata al sabato santo, il 14 aprile 1990.\nPer quanto riguarda le soste il campionato rimase fermo il 15 ottobre, 12 novembre, 24 dicembre 1989 e 1\u00ba aprile 1990; ad eccezione del periodo natalizio, le altre pause furono dovute agli impegni amichevoli della Nazionale (ammessa d'ufficio alla rassegna iridata in quanto paese ospitante).\nStatistiche.\nSquadre.\nPrimati stagionali.\nSquadre\nPartite\nIndividuali.\nClassifica marcatori.\nNel corso del campionato sono state segnate complessivamente 685 reti, di cui 3 autogol, per una media di 2,24 marcature per incontro. Di seguito viene riportata la classifica dei cannonieri:"}
{"id": "74909", "revid": "124434467", "url": "https://it.wikipedia.org/wiki?curid=74909", "title": "Giardino del Castello di Sissinghurst", "text": "Il giardino del Castello di Sissinghurst nel Kent (o meglio, \"i giardini\", poich\u00e9 composto da pi\u00f9 zone di giardino all'inglese, ognuna caratterizzata da un autonomo equilibrio formale ed estetico), nei pressi delle cittadine di Cranbrook, Goudhurst e Tenterden, \u00e8 gestito e curato dal National Trust.\nStoria.\nIl complesso fu creato negli anni trenta da Vita Sackville-West, poetessa e articolista dell\"'Observer\", per il quale curava una rubrica di giardinaggio, e dal marito Harold Nicolson, scrittore e diplomatico, entrambi membri del gruppo di Bloomsbury. Si tratta di uno dei pi\u00f9 amati giardini d'Inghilterra, che richiama visitatori da tutto il mondo. \u00c8 composto da pi\u00f9 \"stanze\", ognuna caratterizzata da un colore o da un tema, circondate da alte siepi.\nIl luogo \u00e8 antico \u2014 il nome deriva dal sassone e significa \"spiazzo tra i boschi\". Un maniero in pietra circondato da un fossato vi fu costruito nel Medioevo. L'edificio originale fu sostituito nel XV secolo da un grosso maniero costruito dalla famiglia Baker \u2014 imparentata, tramite matrimonio, ai Sackville di Knole. Per Vita Sackville-West, Sissinghurst e i suoi giardini vennero a rappresentare simbolicamente Knole, reputata la pi\u00f9 grande casa in Britannia, che ella, in quanto unica figlia di Lionel, III Lord di Sackville, avrebbe dovuto ereditare, ma che invece pass\u00f2 a suo zio in quanto erede maschio.\nL'edificio ha avuto molti impieghi: campo per prigionieri di guerra durante la Guerra dei sette anni; casa di lavoro per la Cranbrook Union; in seguito fu adibito come alloggio per i lavoratori della tenuta.\nVita Sackville-West e Nicholson fondarono Sissinghurst nel 1930 in seguito a preoccupazioni sul fatto che la loro propriet\u00e0 di Long Barn, nei pressi di Sevenoaks, nel Kent, fosse vicina a uno sviluppo sul quale non avevano il controllo. Bench\u00e9 fosse in condizioni derelitte, essi comprarono Sissinghurst e iniziarono a costruirvi il giardino che oggi conosciamo. Il progetto di Nicholson e il lavoro di giardinaggio di Sackville-West furono entrambi fortemente influenzati dai giardini di Gertrude Jekyll e Edwin Lutyens oltre a quelli di Hidcote Manor, progettati dal loro proprietario, Lawrence Johnston. Sissinghurst fu aperto al pubblico per la prima volta nel 1938.\nIl \"National Trust\" ha acquisto i giardini nel 1967. Essi riassumono il giardino inglese della met\u00e0 del XX secolo. I giardini sono oggi molto conosciuti e frequentati e i visitatori devono essere preparati a lunghe attese per potervi accedere durante i periodi di punta."}
{"id": "74910", "revid": "198277", "url": "https://it.wikipedia.org/wiki?curid=74910", "title": "Serie A 1990-1991", "text": "La Serie A 1990-1991 \u00e8 stata l'89\u00aa edizione della massima serie del campionato italiano di calcio (il 59\u00ba a girone unico), disputato tra il 9 settembre 1990 e il 26 maggio 1991 e concluso con la vittoria della , al suo primo titolo.\nCapocannoniere del torneo \u00e8 stato Gianluca Vialli (Sampdoria) con 19 reti.\nStagione.\nNovit\u00e0.\nSulla scia delle contemporanee modifiche apportate al regolamento, volte a incentivare un gioco maggiormente offensivo e spettacolare, venne stabilito che l'autore di un fallo da \u00abultimo uomo\u00bb \u2014 in particolare, qualora la circostanza avrebbe potuto favorire la chiara realizzazione di un gol \u2014 venisse sanzionato con il rosso diretto.\nCalciomercato.\nLa rampante rifin\u00ec un organico sempre pi\u00f9 collaudato, tutto al servizio dei \"gemelli del gol\" Mancini-Vialli, acquistando la punta Branca e il centrocampista sovietico Mychajly\u010denko, quest'ultimo arrivato a Genova tra grandi aspettative ma suo malgrado incapace di adattarsi ai ritmi del calcio italiano. L', ceduto Matteoli, si limit\u00f2 al piccolo cabotaggio acquistando i difensori Battistini e Paganin, e il centrocampista Pizzi; sfortunato, invece, l'ingaggio di Fontolan, nei piani estivi destinato a essere il fulcro della manovra offensiva nerazzurra, ma gi\u00e0 nel precampionato vittima di un grave infortunio che lo terr\u00e0 lontano dai campi per tutta la stagione. Mercato a fari spenti anche per i concittadini del che si limitarono ad accogliere come \"dodicesimo\" il promettente Rossi.\nNumerose le novit\u00e0 per una che, passata in mano a Luca Cordero di Montezemolo e decisa ad abbracciare le contemporanee innovazioni \"zoniste\", affid\u00f2 la panchina all'emergente Luigi Maifredi e var\u00f2 un importante mercato che port\u00f2 a Torino, tra gli altri, lo stopper brasiliano J\u00falio C\u00e9sar, il tedesco H\u00e4\u00dfler fresco campione del mondo e soprattutto il maggiore colpo mediatico della sessione, il fantasista Roberto Baggio strappato alla \u2014 un trasferimento che sfoci\u00f2 in violente proteste di piazza da parte della tifoseria gigliata, rinfocolando lo storico astio viola verso i bianconeri \u2014, il quale and\u00f2 ad affiancare in attacco i confermati Casiraghi e Schillaci, quest'ultimo reduce dai fasti delle \"notti magiche\" mondiali.\nLa , con Ottavio Bianchi in panchina, pot\u00e9 contare sull'asse Aldair-Giannini-V\u00f6ller, ma molto presto verr\u00e0 frenata da un caso di doping \u2014 rimasto controverso a distanza di anni \u2014 che porter\u00e0 alle squalifiche annuali di Carnevale e dell'emergente \"numero uno\" Peruzzi. I concittadini della , che stavano proseguendo nella loro opera di risanamento sotto la gestione Calleri, palesarono ambizioni crescenti offrendo la panchina a Dino Zoff e puntando in attacco sul neocampione del mondo Riedle. Nel detentore del titolo si mise in mostra il giovane Zola, l'unica nota positiva di una stagione segnata dalla \"fuga\" di Maradona, che chiuse mestamente la sua esperienza in azzurro con una positivit\u00e0 alla cocaina.\nTra le neopromosse, il scov\u00f2 in Argentina il promettente Diego Simeone, ma pi\u00f9 di tutte spicc\u00f2 il di Nevio Scala, dall'efficace gioco a zona, che si rinforz\u00f2 con lo svedese Brolin e il belga Gr\u00fcn, e affid\u00f2 inoltre le chiavi della porta \u2014 per ragioni anche commerciali \u2014 al brasiliano Taffarel.\nAvvenimenti.\nGirone di andata.\nIl campionato successivo al mondiale di part\u00ec il 9 settembre, a due mesi dalla conclusione della rassegna iridata. Si registr\u00f2 il debutto dell'ambizioso Parma di Nevio Scala, prima delle tante squadre provenienti dalla Via Emilia ad approdare in questo decennio nella massima categoria, e diverse contendenti al titolo: il Napoli campione uscente, tuttavia subito estromesso dalla lotta per il titolo dopo un inizio sottotono, le milanesi, la rinnovata Juventus e l\"outsider\" Sampdoria.\nI rossoneri di Arrigo Sacchi presero il comando a punteggio pieno alla terza giornata, rimanendovi sino alla fine di ottobre. La sconfitta casalinga contro la Sampdoria confer\u00ec il temporaneo primato a quest'ultima, superata a sua volta dall'Inter il 25 novembre 1990 per effetto del contemporaneo \"knock-out\" doriano nella stracittadina. Il 9 dicembre, la compagine nerazzurra trov\u00f2 un platonico comando solitario allorch\u00e9 Sampdoria e Milan dovettero rinviare i propri impegni \u2014 rispettivamente per maltempo, e per la fruttuosa partecipazione alla Coppa Intercontinentale.\nPur tallonati dai genovesi e da una Juventus fin qui convincente, gli uomini di Giovanni Trapattoni mantennero il primato laureandosi simbolicamente \"campioni d'inverno\" il 20 gennaio 1991: in una graduatoria fin qui molto corta, il margine sui rivali cittadini era di un punto, mentre l'inedito terzetto composto da doriani, ducali e bianconeri lamentava un ritardo di due lunghezze.\nGirone di ritorno.\nNel girone di ritorno, complici l'inesperienza della matricola Parma e l'improvviso cedimento della Juventus, la lotta per lo scudetto rimase circoscritta alle sole Inter, Milan e Sampdoria. Furono gli scontri diretti a sancire il dominio blucerchiato: il 17 febbraio la vittoria di Marassi contro i bianconeri lanci\u00f2 i doriani al primo posto; il 10 marzo anche i rossoneri uscirono sconfitti da Genova; infine il 5 maggio i liguri batterono al Meazza i nerazzurri, ipotecando a conti fatti il titolo. La certezza matematica arriv\u00f2 il 19 dello stesso mese, dopo la vittoria casalinga per 3-0 contro un condannato alla retrocessione.\nPer gli uomini di Vujadin Bo\u0161kov, da qualche anno ai vertici del calcio italiano ma che mai erano giunti sul podio del campionato (e per trovare il precedente pi\u00f9 rilevante delle sue progenitrici bisognava risalire alla finalista nel torneo di Prima Categoria 1921-1922), fu il primo scudetto della storia: i blucerchiati raggiunsero lo storico traguardo grazie a un affiatato gruppo sia dentro sia fuori dal campo \u2014 in cui spiccarono i 19 gol del capocannoniere Vialli \u2014, e il tricolore and\u00f2 a premiare il paziente lavoro di costruzione portato avanti negli anni dal presidente Paolo Mantovani.\nLo scudetto mancava alla citt\u00e0 di Genova dall'edizione 1923-1924, quando era stato il ad appuntarselo al petto. Proprio la squadra rossobl\u00f9 fu l'altra protagonista del campionato, in un'annata da ricordare per il calcio genovese: Osvaldo Bagnoli mise in piedi un altro piccolo \"miracolo sportivo\" dopo Verona, portando il grifone dal glorioso passato, ma da oltre mezzo secolo lontano da qualsivoglia successo, a issarsi al quarto posto finale \u2014 suo migliore piazzamento nel secondo dopoguerra \u2014, frutto di un \"undici\" in cui spiccarono la \"leadership\" di capitan Signorini e le reti del \"bomber\" cecoslovacco Skuhrav\u00fd. \nNon andarono oltre un settimo posto una Juventus in caduta libera, alle prese con problemi di risultati e incapace di raggiungere la qualificazione alle coppe europee per la prima volta dopo ventotto anni, e il favorito Napoli, scosso in aprile dalla positivit\u00e0 di Maradona ai test antidoping; la fuga del \"Pibe de Oro\" in Argentina (che proprio a Genova, contro i futuri scudettati, realizz\u00f2 dal dischetto la sua ultima rete \"italiana\"), segn\u00f2 \"a posteriori\" il definitivo tramonto dei sogni di gloria della squadra partenopea dopo anni di eccezionali successi; anche se, nell'immediato, da quel momento il Napoli non perse pi\u00f9 una partita sino al termine del campionato, tirandosi fuori da situazioni di classifica pericolose e arrivando a sfiorare la \"zona UEFA\", perduta solo all'ultima giornata.\nConvincenti prestazioni arrivarono da e Parma, entrambe (grazie alla squalifica internazionale in cui era incappato il Milan) neopromosse da Coppa UEFA, mentre il agganci\u00f2 la salvezza con un turno di anticipo a spese di Lecce e Pisa, con i pugliesi caduti in Serie B dopo tre anni e i toscani a far ritorno tra i cadetti dopo appena un anno, nonostante un buono scatto iniziale comprensivo di due vittorie \u2014 prima squadra a retrocedere dopo aver vinto le prime due gare di campionato, suo malgrado \"imitato\" dal nel campionato 2002-2003.\nCaddero anche e , rimaste sul fondo per gran parte del campionato: per i felsinei fu l'inizio di un periodo di declino identico a quello gi\u00e0 vissuto agli inizi del decennio precedente, mentre ben pi\u00f9 lungo sar\u00e0 l'oblio dei romagnoli che sarebbero tornati in Serie A solo nella stagione 2010-2011.\nClassifica finale.\nLegenda:\nRegolamento:\nNote:\nStatistiche.\nMedia spettatori.\nMedia spettatori della Serie A 1990-91: 33.255"}
{"id": "74916", "revid": "198277", "url": "https://it.wikipedia.org/wiki?curid=74916", "title": "Serie A 1991-1992", "text": "La Serie A 1991-1992 \u00e8 stata la 90\u00aa edizione della massima serie del campionato italiano di calcio (il 60\u00ba a girone unico), disputato tra il 1\u00ba settembre 1991 e il 24 maggio 1992 e concluso con la vittoria del , al suo dodicesimo titolo.\nCapocannoniere del torneo \u00e8 stato Marco van Basten (Milan) con 25 reti.\nStagione.\nNovit\u00e0.\nA livello di regolamento da segnalare una nuova norma: l'espulsione per il fallo di mano volontario.\nCalciomercato.\nLo scudetto finito pochi mesi prima sulle maglie della scaten\u00f2 le reazioni delle squadre di vertice, le quali non tardarono a investire sul mercato per costruire organici competitivi.\nIn seguito al passaggio di Sacchi sulla panchina della nazionale italiana, il fu affidato al'esordiente Fabio Capello, una scommessa del presidente Silvio Berlusconi, e vide l'innesto di pochi rinforzi, tra cui spicc\u00f2 il rientro dal prestito patavino del promettente Albertini. I concittadini dell' puntarono invece sull'emergente Corrado Orrico, protagonista di una lunga gavetta nella serie cadetta.\nLa , rimasta scottata dalla breve e deludente gestione Montezemolo-Maifredi, riport\u00f2 Giampiero Boniperti in societ\u00e0 come amministratore delegato e Giovanni Trapattoni in panchina: tra i maggiori volti nuovi nello spogliatoio ci furono il portiere Peruzzi, i difensori Kohler e Carrera e, nel mercato autunnale, il centrocampista Conte. Il primo post-Maradona si affid\u00f2 in panchina a Claudio Ranieri, reduce da buone stagioni alla guida del Cagliari e, nel tentativo di mantenersi comunque ai vertici nonostante l'addio del fuoriclasse argentino, rinforz\u00f2 l'organico con vari mestieranti all'infuori del promettente libero francese Blanc.\nColpo di rilievo per la , che port\u00f2 in viola l'astro nascente argentino Batistuta. Interessanti anche i movimenti delle provinciali, con gli arrivi di Platt al e Bierhoff all'. Dest\u00f2 sorpresa il di Zden\u011bk Zeman, tornato in Serie A dopo tredici anni e con un gioco imperniato su uno spiccatamente offensivo 4-3-3.\nAvvenimenti.\nGirone di andata.\nDopo il ciclo \"sacchiano\" che aveva portato numerose vittorie internazionali, il di Berlusconi cominci\u00f2 a mietere successi in serie anche in Italia. Complice anche la squalifica annuale dalle competizioni confederali comminata ai rossoneri per i fatti di Marsiglia del marzo precedente, oltrech\u00e9 una che si concentrer\u00e0 pi\u00f9 che altro sull'avventura in Coppa dei Campioni che sulla difesa dello scudetto, la squadra di Capello diede avvio, da questa stagione, a un dominio nazionale che si protrarr\u00e0 pressoch\u00e9 per un lustro.\nIl torneo inizi\u00f2 il 1\u00ba settembre 1991 e dopo appena due settimane, in occasione della terza giornata, a Torino and\u00f2 subito in scena un importante scontro diretto tra e Milan, che si concluse sull'1-1. Le due squadre furono le protagoniste d'inizio stagione, con e leggermente staccate a inseguire. I bianconeri di Trapattoni, complice il rinvio di una gara dei rivali rossoneri, balzarono in testa alla quinta giornata, ma persero sette giorni dopo la vetta solitaria della classifica a favore del Napoli (vittorioso 4-1 ad Ascoli Piceno), a sua volta rimontato e superato successivamente dal Milan; la squadra, guidata dal bomber olandese Marco van Basten super\u00f2 a San Siro gli stessi azzurri per 5-0 il 5 gennaio 1992, escludendoli dalla lotta scudetto, che si ridusse poi a due sole squadre a causa del calo nerazzurro nel girone di ritorno.\nI rossoneri vinsero il titolo d'inverno il 12 gennaio e chiusero, la domenica dopo, il girone di andata con tre punti pi\u00f9 della Juventus, collezionando nella prima parte del torneo 29 punti su 34 disponibili, un record che sarebbe stato migliorato (31 punti su 34) ancora dal Milan l'anno seguente.\nGirone di ritorno.\nI rossoneri allungarono ulteriormente all'inizio del girone di ritorno fino a presentarsi allo scontro diretto, il 9 febbraio, con 5 punti di vantaggio. L'1-1 finale lasci\u00f2 il distacco invariato, permettendo loro di gestire tranquillamente il vantaggio alternando vittorie a San Siro e pareggi in trasferta. Le gi\u00e0 deboli speranze di rimonta dei bianconeri vennero stroncate alla ventisettesima giornata (il 5 aprile) con la sconfitta nel derby, mentre il Milan travolse per 5-1 la Sampdoria per un ideale passaggio di consegne. Lo scudetto ormai era solo questione di tempo e la matematica certezza arriv\u00f2 al San Paolo di Napoli con due giornate d'anticipo, il 10 maggio.\nIl Milan vinse il campionato rimanendo imbattuto, prima squadra a riuscirvi dall'istituzione della Serie A a \"girone unico\" nell'edizione 1929-1930: per ritrovare una vincitrice della massima serie italiana imbattuta bisogna infatti tornare indietro alla Prima Divisione 1922-1923 vinta dal Genoa. Soltanto il Perugia, nella stagione 1978-1979, era riuscito a chiudere un campionato da imbattuta nell'era del \"girone unico\" in Serie A, finendo per\u00f2 al secondo posto proprio dietro ai rossoneri. Per gli uomini di Capello fu il dodicesimo scudetto, primo di una lunga serie negli anni novanta.\nOltre alla conferma del , fece bene il neopromosso dell'allenatore Zden\u011bk Zeman, che chiuse al nono posto grazie a un gioco altamente spettacolare. In \"zona UEFA\" un calendario favorevole aiut\u00f2 la rincorsa della , mentre rimasero escluse la campione uscente e, dopo sedici anni, un' in crisi. Con diverse giornate di anticipo sulla fine del torneo retrocessero il dopo tre anni in massima serie, il , la e l', quest'ultimo dopo un solo anno di permanenza in Serie A.\nClassifica finale.\nLegenda:\nRegolamento:\nRisultati.\nCalendario.\nIl calendario fu sorteggiato il 3 agosto 1991. Furono previste cinque pause: il 13 ottobre, 10 novembre, 22 dicembre e 22 marzo per gli impegni della Nazionale. Il 29 dicembre, il campionato rimase invece fermo per la sosta natalizia.\nStatistiche.\nSquadre.\nPrimati stagionali.\nSquadre\nPartite\nMedia spettatori.\nMedia spettatori della Serie A 1991-92: 34.205"}
{"id": "74918", "revid": "227211", "url": "https://it.wikipedia.org/wiki?curid=74918", "title": "Ipotesi generalizzata di Riemann", "text": ""}
{"id": "74921", "revid": "1305772", "url": "https://it.wikipedia.org/wiki?curid=74921", "title": "Ferrovie Nord", "text": "In Italia vengono denominate Ferrovie Nord"}
{"id": "74922", "revid": "827882", "url": "https://it.wikipedia.org/wiki?curid=74922", "title": "Storia dei giardini", "text": "Sebbene la coltivazione delle piante per l'alimentazione umana e per gli animali risalga all'epoca preistorica e una prima idea di giardino possa farsi risalire ad un grafogramma sumero del 3000 a.C., raffigurante un triangolo con al centro disegnato un albero, le prime testimonianze dell'esistenza di giardini ornamentali realmente compiuti sono da considerarsi le pitture murali egiziane del 1500 a.C..\nI giardini pi\u00f9 rinomati del mondo occidentale antico furono i giardini di Tolomeo ad Alessandria d'Egitto e grande influenza ebbe la tradizione di giardinaggio importata a Roma da Lucullo. Le pitture murali di Pompei, insieme ai resti archeologici, sono testimonianze degli sviluppi elaborati che portarono anche alla costruzione di enormi giardini grazie alla grande ricchezza dei romani. I resti di alcuni di questi grandi giardini sono ancora oggi visibili, come ad esempio presso Villa Adriana a Tivoli. Purtroppo durante il XVI e il XVII secolo le antiche ville romane furono letteralmente spogliate dei loro marmi e delle loro statue, che furono portate in altri giardini patrizi, cardinalizi o papali. Da qui il detto \"Ci\u00f2 che non fecero i barbari, lo fecero i Barberini\".\nBisanzio e la Spagna moresca mantennero vive le tradizioni dopo il VI secolo. Nel frattempo una tradizione di giardinaggio si era autonomamente sviluppata in Cina, e poi in seguito da qui in Giappone, dove si tradusse nella creazione di giardini aristocratici che riproducevano paesaggi in miniatura centrati attorno a laghetti oppure dei severi giardini zen presso i templi.\nIn Europa, l'arte del giardino rinacque durante il XIII secolo in Languedoc e nell'\u00cele-de-France, e poi nei giardini delle ville italiane nel primo Rinascimento.\nI \"parterre\" francesi, la cui tradizione risale alla fine del XVI secolo ebbe il suo massimo fulgore nelle interpretazione che ne diede Andr\u00e9 Le N\u00f4tre nella progettazione dei principali giardini nobiliari di Francia (si veda a tal proposito il delizioso film \"Le regole del caos\" di Alan Rickman, del 2014).\nNel XVIII secolo il giardino di paesaggio inglese apr\u00ec nuove prospettive.\nIl XIX secolo vide il fiorire del revival dei giardini storici e la nascita dei giardini romantici di cui una delle espressioni pi\u00f9 note \u00e8 quella dei \"cottage garden\" inglesi.\nDal XX secolo l'architettura dei giardini si evolvette integrandosi e sovrapponendosi con le nuove discipline dell'urbanistica, con il design, con l'arte delle installazioni, delle performance e della Land Art.\nVicino Oriente antico e Antico Egitto.\nLa prima testimonianza di un giardino egizio \u00e8 un modellino di un edificio, noto come \"Casa delle Bambole\", in cui il giardino ha un ruolo predominante rispetto alla costruzione, ridotta ad un semplice portico con colonne. La \"Casa delle Bambole\" risale al 2000 a.C. e fu rinvenuta nella camera mortuaria di Mekere, cancelliere del faraone Monthuotpe II. Attualmente \u00e8 conservata al British Museum.\nTuttavia l'esempio pi\u00f9 prezioso di una testimonianza di giardino egizio proviene da un affresco tombale di un alto ufficiale del faraone Amenofi II, databile attorno al 1400 a.C., che raffigura un giardino a pianta quadrata, cinto da mura, in cui le coltivazioni sono scandite in aiuole geometriche, con piccole peschiere per le piante acquatiche, per l'allevamento dei pesci e degli uccelli acquatici, circondati da file di alberi di acacia e di palme oltre che di fichi, papiri, arbusti ornamentali e alberi di difficile identificazione. La perimetrazione con alti muri era necessaria per ombreggiare le piante, proteggerle dai venti e dalla sabbia, oltre che a scopo dissuasorio nei confronti di intrusi.\nIl giardino egizio, come quello persiano, tende ad isolarsi dal contesto esterno, plasma il deserto per rendere fertili terre sterili, irrigandole con l'acqua. Non \u00e8 infatti casuale che i giardini pi\u00f9 antichi si siano sviluppati nel bacino del Mediterraneo e che abbiano in comune il fatto di avere un forte carattere di riservatezza, anche perch\u00e9 all'epoca i giardini ornamentali erano destinati solo alla frazione di popolazione pi\u00f9 ricca e di posizione sociale elevata. Il giardino raffigurato nell'affresco tombale rappresenta un esempio di elevata simmetria e di composizione geometrica delle parti. In esso \u00e8 anche compiuto il senso estetico che pregna i giardini, cio\u00e8 quello del piacere della bellezza.\nAcqua e ombra sono caratteristiche fondamentali dei giardini egizi e del bacino del Mediterraneo, non solo scopo di protezione delle colture e dall'intensa irradiazione solare, ma anche perch\u00e9 la canalizzazione dell'acqua permetteva una ripartizione rigorosa secondo modelli matematici che gli egizi avevano gi\u00e0 concepito.\nPiante con certezza coltivate presso gli egizi sono le palme da dattero, i fichi, i papiri, il loto, il sicomoro, l'uva, mandorli, olivi, melograni, tamerici. Da queste piante si ottenevano anche frutti, oli, unguenti per cosmetici e medicinali.\nI fiori furono particolarmente cari agli egizi poich\u00e9 avevano funzione rituale nel culto dei morti. Con essi si facevano corone per la testa o per il petto, tanto che la botanica si affida spesso ai reperti delle tombe egizie per datare la presenza di un genere o una specie.\nCorti dei templi egizi.\nLe famiglie reali, in particolare in Antico Egitto, furono particolarmente importanti nello sviluppo dei giardini. Nei secoli l'importanza delle corti reali e delle classi privilegiate nel definire l'evoluzione negli stili di progettazione dei giardini e la funzionalit\u00e0 richiesta per gli spazi aderenti alle loro dimore \u00e8 rimasta fondamentale.\nParchi di caccia assiri e giardini del paradiso persiani.\nNella cultura del giardino dell'Asia orientale le descrizioni e le raffigurazioni dei giardini sono pi\u00f9 tarde. Se gli egizi furono ispirati alla creazione di giardini originali e artistici dalla conformazione geomorfica del loro territorio, i babilonesi meritano la fama di essere i creatori del parco. Tale forma di piantagione pu\u00f2 svilupparsi solo in un paese naturalmente ricco di alberi e boschi. Nell'epopea di \"Gilgame\u0161\" viene narrata una residenza boschiva di questo tipo. Non si riscontrano in questa descrizione i tratti caratteristici dei giardini babilonesi successivi. Per prima cosa manca un recinto che distingua il bosco dal parco e questo viene definito \"quistu\" (foresta), mentre il parco vero e proprio veniva chiamato \"kiru\", termine che indicava la disposizione geometrica in filari, quindi un bosco piantato dall'uomo.\nI parchi erano considerati il pi\u00f9 grande ornamento ed erano la prima cosa che veniva devastata in guerra. I boschi assiri erano delle enormi riserve di caccia con canali e vasche per l'allevamento dei pesci. Non ci sono incisioni o raffigurazioni di tali parchi, i bassorilievi mancano quasi del tutto di sfondi paesaggistici fino al IX secolo a.C. Solo a partire dall'VIII secolo a.C. i ricchi e potenti signori assiri iniziarono a far rappresentare le loro dimore e i parchi.\nLe prime immagini risalgono all'epoca di Sargon II che costru\u00ec a nord di Ninive la citt\u00e0 di Dur \u0160arrukin, in cui fece erigere un enorme palazzo e vi costru\u00ec uno sterminato parco che si diceva raccogliesse tutte le piante degli Ittiti e le erbe della montagna.\nGli assiri avevano una predilezioni per la costruzione a terrazze ed erigevano i loro palazzi su collinette formate da immensi riporti di terreno. Nei parchi costruivano cappelle e tempietti. Agli assiri si pu\u00f2 far risalire quella che viene chiamata \"collina a chiocciola\", cio\u00e8 una collina coronata da cipressi e pini, di cui la collina dei cipressi di Villa Medici costituisce l'esemplare pi\u00f9 citato.\nSennacherib, figlio e successore di Sargon, fece costruire una fitta rete di canali di irrigazione. Non diversamente da papi e cardinali del Rinascimento e del Barocco, questo re port\u00f2 l'acqua prima ai suoi giardini e successivamente alle citt\u00e0.\nDalle fonti letterarie sappiamo che gli Assiri e i babilonesi furono gli inventori dei giardini pensili.\nI famosi Giardini pensili di Babilonia erano considerati una delle sette meraviglie del mondo. Di essi si narra che furono costruiti da Nabucodonosor per omaggiare la moglie, nostalgica dei paesaggi fioriti della Media, la sua regione di nascita.\nDurante il regno di Assurbanipal prese piede la coltivazione della vite facendola arrampicare da un albero all'altro, come una sorta di catenaria. Questo tipo di coltivazione esiste ancor oggi, sia in Italia che in Oriente, e viene denominato \"vite maritata\". Il vino prodotto da questo tipo di coltivazione \u00e8 pi\u00f9 leggero rispetto a quello ottenuto con la coltivazione tradizionale.\nCi sono importanti testimonianze anche di una tradizione di giardinaggio presso i persiani e i medi, eredi della cultura assiro-babilonese: si trovano citazioni di un \"giardino del paradiso\" appartenuto a Dario il Grande. Il termine \"paradiso\" per i persiani indicava appunto il \"giardino cintato del principe\". Difatti, nel II sec. a.C. quando i settanta saggi ebrei dovettero tradurre la dicitura biblica \"gan'eden\" (giardino dell'Eden) in greco, usarono una parola di origine persiana: \"paraideza\", o \"pairadaeza\" (altrove \"pardes\"), \"recinto\", che in greco era stata trasformata da Senofonte in \"paraidesos\". Solitamente tali giardini erano dei boschi produttivi, piantati con tecniche molto elaborate.\nSenofonte \u00e8 una delle nostre fonti pi\u00f9 accreditate sui giardini persiani, sua \u00e8 infatti la descrizione del giardino di Ciro a Sardi, che avrebbe avuto molta fortuna nella letteratura greca, al punto che Socrate lo cit\u00f2 nel dialogo con Critobulo, e in quella latina.\nIl \"paradiso\" persiano \u00e8 basato su tre componenti principali: l'acqua, gli alberi e la regolarit\u00e0 dell'impianto. Il \"paradiso\" infatti era diviso in quattro quadranti da due canali che si incontravano al centro del giardino. \u00c8 evidente che tale struttura nasceva da una simbologia numerica legata alla concezione della quadripartitura del mondo. In epoca sassanide il giardino era solitamente diviso in quattro quadranti originati dall'incrocio di due canali ortogonali, segnati da filari di alberi. Alla confluenza dei canali c'era un tempio o una fontana.\nIl \"paradiso\" persiano avr\u00e0 una grande influenza sulla storia del giardino, sia per la sua diretta connessione con il mondo islamico, sia per le influenze attraverso la cultura alessandrina ed ellenistica.\nScipione l'Emiliano il Giovane parla dei \"paradisi\" di cui era venuto a conoscenza dopo la conquista della Macedonia (167 a.C.). Un secolo dopo i paradisi erano diventati un complemento indispensabile per qualsiasi dimora reale ellenistica. Gli edifici reali sparivano dentro l'estensione del parco.\nI persiani ereditarono dalla cultura assiro-babilonese l'amore per gli alberi, cui era rivolto un culto di primaria importanza. Non diversamente dai Celti, essi credevano che il mondo fosse originato da un albero con una fonte che sgorgava dalle radici. L'interesse per l'arboricoltura non era riservato solo a re e principi, ma anche a persone di basso rango. Nei boschi si tenevano delle ispezioni militari, ma anche feste popolari, come narrato nel libro di Ester. Durante la guerra con i fenici, questi ultimi, conoscendo l'amore persiano per gli alberi, distrussero il parco di Sidone.\nLa geometria dei parchi persiani funse da modello per l'ideazione del Giardino dell'Eden ebraico, che \u00e8 in tutto e per tutto una copia del \"paradiso\" quadripartito. All'incrocio dei fiumi vi era per\u00f2 posto l'Albero della conoscenza del Bene e del Male.\nI kepos greci.\nQuando i greci videro i parchi orientali ne rimasero colpiti ed affascinati, poich\u00e9 la loro cultura, sebbene avanzatissima in tutte le arti, non aveva mai prodotto nulla di eguale. Una delle ragioni per le quali si sostiene che l'Antica Grecia non abbia prodotto sfarzosi giardini \u00e8 riconducibile alla vita democratica delle polis, che avrebbe mal visto lo sviluppo di giardini privati come dichiarazione di ricchezza e benessere. Peraltro la cultura cretese-micenea fu amante dei fiori, difatti dai reperti possiamo dedurre una centralit\u00e0 del motivo floreale decorativo, come gi\u00e0 era stato per quella egizia.\nPer i greci occuparsi del giardino era un'attivit\u00e0 prevalentemente femminile o alla quale ci si poteva dedicare durante le pause tra una guerra e l'altra.\nLe influenze persiane si propagarono all'antica Grecia: attorno al 350 a.C. c'erano giardini presso l'Accademia di Atene e Teofrasto, considerato il padre della botanica, si suppone avesse ereditato il giardino di Aristotele. Anche Epicuro possedeva un giardino in cui amava camminare e insegnare, che lasci\u00f2 poi a Ermarco di Mitilene. Alcifrone fa menzione di giardini privati.\nIl giardino greco era spesso pubblico. Questo interesse inizi\u00f2 a svilupparsi all'epoca di Cimone, fu lui che fece piantare alberi nell'Agor\u00e0 di Atene. Fondamentale per i greci era l'attivit\u00e0 che si svolgeva al Ginnasio o nelle Accademie, spesso descritti nei dialoghi di Platone o nei testi di Senofonte.\nIn epoca romana Vitruvio descrive le palestre, costituite da una sala a colonne, detta \"xystos\", dove si potevano svolgere le attivit\u00e0 fisiche anche in caso di maltempo. Attigue a questa sala c'erano delle passeggiate all'aria aperta che i romani chiamavano \"xysta\". Si trattava di boschetti o piantagioni di platani disposti tra due portici, c'erano anche sedili e panchine. Usualmente, alla fine dello \"xysta\", si trovava lo stadio. Si pensa che nei prati delle passeggiate potesse crescere abbondante l'acanto.\nIn questi giardini si passeggiava e discuteva di filosofia (il termine \"filosofia peripatetica\" trae origine dal fatto che si percorreva un perimetro. I latini appresero la metodologia e coniarono il detto \"Solvitur ambulando\"). Nel giardino privato si prediligeva la coltura di piante officinali e di ortaggi. I giardini privati erano solitamente piccoli spazi chiusi posti su un lato o sul retro dell'edificio. Lo studio delle erbe officinali era molto avanzato, come testimonia l'opera di Dioscoride sulle piante usate a scopi medici.\nUn esempio di giardino greco \u00e8 quello che ci viene restituito dalle pagine dell'Odissea nel brano in cui viene descritto il giardino di Laerte, padre di Ulisse o in quello di Alcinoo. Si parla di coltivazioni che oggi verrebbero considerate agricole, come vite, fichi, alberi da frutto, ma disposte in maniera ornamentale e in grado di fornire ombra, profumi e diletto a chi vi si intratteneva, con un recinto di rose intrecciate (motivo che si riproporr\u00e0 pi\u00f9 avanti anche durante il Medioevo). \u00c8 tuttavia errato considerare gli antichi Greci un popolo che coltivava solo orti, come \u00e8 stato spesso detto. All'epoca infatti l'idea di giardino era gi\u00e0 compiuta e maturata ma la cultura greca prefer\u00ec adottare la coltura di piante utili piuttosto che unicamente ornamentali. I sistemi di irrigazione erano estremamente complessi ed elaborati. Si pu\u00f2 affermare con un certo margine di sicurezza che la coltura delle piante ornamentali si affermi attorno al VI sec. a.C. poich\u00e9 ci sono testimonianze dell'uso di coronarsi di fiori, prima di allora sconosciuto. Platone cita il termine \"perikepoi\" per indicare delle aiuole, anche se non viene specificata la distribuzione dei fiori. \u00c8 difficile capire anche se la coltivazione dei fiori fosse incentivata da motivi farmacopeici (come nel Medioevo), o per i riti funebri. Le tombe erano spesso interne ai giardini, e venivano chiamate \"kepotaphion\" (cenotafio).\nArtemide era considerata la protettrice degli orti e dei giardini, e il suo appellativo era \"coronata di violette\". Per la diffusione della coltivazione dei fiori e delle piante fu molto importante il culto di Adone, in onore del quale si costruivano i giardini di Adone, di cui esempi ottimamente conservati sono visibili presso il Museo di Locri. Si trattava di riempire vasi o contenitori con della terra e farvi germinare semi di legumi o cereali (ma anche lattuga, finocchio, insalata). Questo rituale \u00e8 sopravvissuto e viene diffusamente praticato in Italia e in altri paesi europei. Sembra che questo culto favor\u00ec la coltivazione in vaso delle piante.\nIl capitello corinzio, che rappresenta le foglie lobate e spinose dell'acanto, apparve attorno al V secolo a.C. e si pu\u00f2 considerare la prima forma pietrificata di vegetale a scopo esclusivamente ornamentale della storia europea.\nL'influenza persiana nell'antica Grecia si nota particolarmente nelle testimonianze sulla vegetazione circostante i luoghi di culto, con l'introduzione di specie arboree ornamentali alloctone e con il controllo dei boschi affinch\u00e9 non si inselvatichissero eccessivamente e che l'aspetto paesaggistico generale fosse gradevole senza risultare per\u00f2 artefatto o innaturale.\nUn elemento tipico dei giardini boschivi greci era il ninfeo, una fontana o un piccolo stagno, naturale o artificiale, coronato da alberi, presso cui si potevano fare sacrifici e omaggi alle ninfe. La tradizione del ninfeo fu ripresa nel tardo XVII sec. e soprattutto nel XVIII sec.\nIn tempi pi\u00f9 tardi i boschetti divennero anche frutteti.\nGiardini romani.\nI giardini romani presentano molte affinit\u00e0 col giardino greco, nei confronti del quale ci fu un consapevole \"ripescaggio\", specie nella raffinata cerchia di letterati e filosofi che circondava Cicerone. I romani utilizzarono il modello di giardino greco in un'epoca in cui la vita in campagna era la condizione dominante. Il nobile romano, difatti, aveva una sola vera professione, la \"res rustica\", cio\u00e8 l'agricoltura. Solo sporadicamente il nobile abitava la casa di citt\u00e0. Catone fu un convinto assertore dell'utilit\u00e0 dei giardini, tanto che sosteneva che chi trascurava il giardino dovesse essere punito. Le ville romane si svilupparono soprattutto nel periodo dell'ultima Repubblica. I romani avevano voglia di comprare e andare a vivere in campagna, come la vita di Cicerone stesso dimostra. \u00c8 di questo periodo la distinzione tra \"villa rustica\" e \"villa urbana\". La prima era pi\u00f9 di una fattoria, una vera e propria azienda agricola, la seconda era dimora cittadina signorile, paragonabile a ci\u00f2 che i francesi chiameranno \"maison de plaisance\". Esiste anche la locuzione \"villa suburbana\", che definiva probabilmente una dimora di campagna senza coltivazioni agricole, con giardino, e vicina alle comodit\u00e0 della citt\u00e0. Nella Roma repubblicana tuttavia questa distinzione non \u00e8 ancora pienamente delineata: le fattorie e i giardini continuavano ad essere chiamati \"hortus\" o \"heredium\", ovvero \"terreno recinto che fa parte della dimora, quota di terreno che segue l'erede\".\nCon le guerre puniche l'economia non pu\u00f2 limitarsi alla scala familiare, ma deve impegnarsi a sostenere la nazione. da qui l'importanza della produzione agricola in campagna che doveva sostenere la citt\u00e0.\nDella villa rustica abbiamo descrizioni di Varrone, Columella, Vitruvio. Riguardo ai giardini di utilit\u00e0 non si fa menzione della disposizione delle piante, ma solo delle recinzioni. Le ville rustiche si trovavano per necessit\u00e0 vicino a pozzi o corsi d'acqua. Sembra che la disposizione degli alberi in filari sfalsati (\"quincunx\" - quinconce) sia un'invenzione dei romani (anche se per errore venne attribuita da Cicerone ai persiani e agli assiri). Un'estensione della villa rustica era la \"villa fructuaria\", che comprendeva dei magazzini per lo stoccaggio di frutta e (presumibilmente) anche di ortaggi.\nDalla tarda Repubblica in poi si diffonde l'uso del giardino ornamentale, e anche in questo caso Cicerone \u00e8 un nome ricorrente. Le ville di piacere romane erano costituite da un parco in cui elementi architettonici (porticati, colonnati), si fondevano con la vegetazione. Questo insieme forn\u00ec pi\u00f9 tardi il modello a cui si ispirarono i parchi neoclassici nel secolo XVIII.\n\u00c8 con Lucullo (60 a.C.) che si afferma l'arte dei giardini e per tutta Roma si gareggia nel trasformare e abbellire le propriet\u00e0 familiari, la cultura del giardino era molto avanzata, tanto che esistevano delle regolamentazioni piuttosto articolate sulle servit\u00f9 urbane: ad esempio non era possibile togliere luce ai vicini piantando alberi sul tetto. Da questa normativa si pu\u00f2 facilmente dedurre che i moderni \"roof garden\" hanno origini antiche.\nEsistevano diversi livelli di giardini: gli abitanti delle \"insulae\" si accontentavano di fiori alle finestre, in periferia c'erano gli \"hortuli\" (giardini o piccoli parchi), e le \"tabernae\", luoghi per la sosta e il riposo.\nI giardini romani sono carichi di influenze della Grecia ellenistica e della civilt\u00e0 alessandrina. Basti pensare ai giochi d'acqua presenti in molti giardini privati e pubblici, la cui conoscenza era stata tramandata dai tempi di Erone di Alessandria che li invent\u00f2. Altre introduzioni provenienti dalla Grecia furono il portico e la passeggiata alberata.\nDopo il 60 a.C. anche le \"thermae\" si arricchiscono di giardini che si affiancano al grandioso complesso di edifici e strutture messo in opera dai romani per l\"'otium\".\nSuccessivamente al I secolo d.C. il sistema del giardino privato si modifica. In poco pi\u00f9 di due secoli passa dal semplice \"hortus\" posto su un fianco dell'abitazione a una posizione pi\u00f9 centrale e organica all'interno della struttura della casa, che si sviluppa attorno all\"'atrium\", secondo una tipologia di origine etrusca (che ritroviamo in molte civilt\u00e0 europee mediterranee, come quella spagnola), ed in questo contesto acquista maggiore importanza il peristilio.\nAl tempo di Virgilio, Marziale, di Plinio il Giovane e di Mecenate, la corsa alla residenza suburbana fu paragonabile alla urbanizzazione del XIX secolo, tanto che Marziale criticava severamente i patrizi che acquistavano piante al vivaio e dovevano farsele portare a casa con il carro, non diversamente da quanto si svolge oggi durante le fiere di giardinaggio.\nDei giardini romani imperiali sappiamo molto dagli affreschi pompeiani. Quello pi\u00f9 interessante \u00e8 comunemente chiamato \"casa di Livia\" e raffigura un giardino complesso, con vegetazione rigogliosa e fauna d'ogni tipo. Si ravvisano recinzioni a maglia romboidale, che saranno riprese nel Medioevo, cesti di frutta, vegetazione non originaria della penisola italiana (alloctona). \u00c8 evidente il desiderio di portare il giardino anche dentro la dimora, dove ci si poteva riparare dei caldi raggi del sole, eppur continuare a godere del giardino anche al chiuso. In tutta Pompei l'architettura delle dimore e la sistemazione dei giardini rimanda fortemente all'antichit\u00e0 ellenica. Molte delle decorazioni e delle strutture raffigurate a Pompei torneranno nel periodo Barocco e in quello Neoclassico.\nRoma, specie in epoca tarda, aveva gi\u00e0 iniziato una produzione semi-industriale di fiori da taglio (alcuni dipinti di Lawrence Alma-Tadema raffigurano feste romane con una gran profusione di fiori), tanto da non dipendere pi\u00f9 dall'Egitto per l'importazione delle rose in inverno. Anche i gigli erano forzati tramite calore. Le serre avevano finestre di mica e in campagna l'attivit\u00e0 vivaistica era consistente.\nAnche chi non aveva giardino desiderava fiori, perci\u00f2 si diffuse l'uso di piantare sulle terrazze e sui balconi. A Pompei, nella casa di Sallustio, \u00e8 possibile salire sul tetto del peristilio, adibito a terrazza per i fiori sui due lati. Balconi e terrazze erano cos\u00ec diffusi da diventare un comodo mezzo per raggiungere gli appartamenti e derubarli. In epoca tardo-imperiale dobbiamo immaginare Roma come una citt\u00e0 in cui i giardini fiorivano sui tetti.\nNelle ville romane era fondamentale l'acqua. Si pensa che numerosi fossero gli scherzi d'acqua presenti. Di certo c'erano canali, pluviali, vasche di raccolta e fontane.\nAlcune invenzioni peculiari dell'arte dei giardini romani furono l'Ars topiaria e l'Amaltheion. In epoca repubblicana non c'\u00e8 menzione della scultura dei sempreverdi in fogge di animali, e Plinio attribuisce tale invenzione ad un amico di Augusto, il cavaliere C. Matius, anche se non sappiamo con certezza se questa attribuzione corrisponda al vero. Prima la scultura verde era chiamata nemora tonsilia e \"topiario\" il giardiniere o colui che crea dei luoghi, dei paesaggi (topos). Fu di nuovo Cicerone a risolvere il caso, definendo la scultura verde \"opus topiarii\".\nL'\"Amaltheion\" era un luogo sacro alla capra Amaltea nutrice di Zeus, ed era costituito da un lago o un corso d'acqua, vicino al quale c'era un boschetto ed eventualmente un portico. Ne abbiamo un esempio in un affresco a Boscoreale che raffigura una grotta coronata da un portico, entro la quale si poteva prendere il fresco seduti sulle panchine. L\"'Amaltheion\" pi\u00f9 conosciuto fu quello di Attico che si trovava nell'Epiro, era ombreggiato da platani e vi erano state condotte le acque del Thyamis. Cicerone chiese all'amico Attico tutte le informazioni possibili e si fece costruire un \"Amaltheion\".\nGli amministratori dell'Impero romano (in una fascia temporale che va circa dal 100 a.C. al 500) diffusero attivamente le conoscenze nei settori di agricoltura, orticoltura, allevamento di bestiame, idraulica e botanica. Sementi e piante furono ampiamente condivise nelle diverse sedi dell'Impero. I giardini di Lucullo (Horti Lucullani) sul colle Pincio ai confini di Roma introdussero in Europa la tradizione del giardino persiano, attorno al 60 a.C.\nTra i giardini imperiali il pi\u00f9 celebre \u00e8 quello dell'Imperatore Adriano a Tivoli.\nCulti romani del giardino.\nIl giardino era per i romani, parte integrante della casa, del focolare domestico, ed era dedicato al culto dei Lari (\"Lares familiares\"), antenati, defunti, protettori della casa e della famiglia. Ai \"Lares familiares\" venivano affiancati i \"Lares agrestes\", delle divinit\u00e0 del giardino. I Lari erano collegati a Priapo, divinit\u00e0 della fecondit\u00e0. Nei periodi dei riti dionisiaci o dedicati ad altre divinit\u00e0 della fertilit\u00e0, nel giardino (\"viridarium\"), venivano disposte delle statuette di satiri. Priapo diventava il \"Ruber Custos\" (il Rosso Custode), molto simile ad uno spaventapasseri dipinto di rosso. Sembra anche che nel periodo del solis invictus, i \"Lares agrestes\" venissero spostati lungo il perimetro del giardino, usanza da cui sarebbe originato il presepe (da \"praesepere\", vicino alla siepe). Alcuni studiosi hanno ipotizzato che sia da quest'uso che derivino i moderni nani da giardino.\nAlla figura maschile di Priapo si affiancano diverse divinit\u00e0 femminili. Una Venere rustica protettrice dei produttori di vino, che diverr\u00e0 in seguito Venus Julia. Flora, di origine sabina, che presiedeva a tutto ci\u00f2 che fioriva, e Pomona, antica divinit\u00e0 italica, che presiedeva a tutto ci\u00f2 che fruttificava.\nGiardini islamici.\nGiardini bizantini e turchi.\nA partire dal giardino persiano, si svilupp\u00f2 il giardino Mogul in India.\nI giardini spagnoli sono di derivazione islamica.\nGiardini cinesi e giapponesi.\nGiardini 'collina-laghetto' di Cina e Giappone.\nGiardini zen del Giappone.\nGiardini medievali.\n\u00c8 sorprendente quanta parte dell'arte dei giardini sia stata perduta durante il periodo medievale in Occidente. \u00c8 chiaramente da imputarsi alle invasioni barbariche la perdita della ricchezza e delle conoscenze che fino all'acme dell'Impero romano avevano reso i giardini fonte di delizie e di stupore. La lingua latina teneva insieme il coacervo di popolazione scese in Europa, e veniva comunque considerata la lingua del sapere e della conoscenza. I libri sui giardini o sull'agricoltura sono sempre scritti in latino.\nDopo la Caduta dell'Impero d'Occidente (476 d.C.) la vita si fece rurale, basata su un'economia di sussistenza. La sicurezza era sempre pi\u00f9 legata alla possibilit\u00e0 di vivere in luoghi fortificati. \u00c8 soprattutto nei conventi monastici occidentali che si riallaccia il filo della storia dei giardini, sfilacciatosi durante le invasioni barbariche. In oriente si tendeva infatti all'eremitaggio, ed era difficile che si sviluppasse una regolare cura dei giardini. In Occidente, al contrario, i monaci si aggregano in fortilizi protetti, adibiti al culto, alla produzione di cibo e alla salvaguardia della cultura.\nNon avendo altri modelli a cui riferirsi, i monaci attingono per la costruzione di chiostri a quello romano o tardo-romano. Usando un colonnato a portici, desunto dai parchi persiani, e per tal motivo chiamato \"paradiso\" , chiudono uno spazio a pianta quadra o rettangolare, entro cui coltivare piante per uso medicinale ed erboristico. I quattro angoli ai lati erano separati tramite divisioni curve, e vi si coltivavano i fiori per l'altare, tra questi soprattutto gigli.\nMolto spesso, secondo il canone romano, l'intero giardino era perimetrato da basse siepi di bosso.\nAl centro del giardino vi era una fontana, simbolo di fertilit\u00e0 e omaggio alla purezza della Madonna, e l'intero giardino, o hortus conclusus era diviso in quattro quadranti da due assi perpendicolari, secondo il modello gi\u00e0 visto nei \"paradisi\" persiani. Questo schema fu indicativo per molto tempo a venire, tanto che Bacone lo esalt\u00f2 per la creazione dei giardini inglesi della sua epoca, alla fine dell'Et\u00e0 elisabettiana. Non solo, ma l'idea del giardino medievale, chiuso, fu ispiratrice dello stile dei giardini Arts&amp;Crafts, come ben si pu\u00f2 evincere dall'opera di pittori preraffaeliti come John William Waterhouse.\nLo sviluppo dei giardini medievali trova uno slancio con l'ordine dei Benedettini che stabilisce che entro le mura si debba trovare \"tutto quanto necessario alla vita dei monaci, prima fra tutti l'acqua e le sistemazioni a giardino\", anche se non si sa con certezza quanto questa regola possa essere stata rispettata e soddisfatta anche a Montecassino. Una fonte importante \u00e8 una pianta di un monastero benedettino, conservata presso la biblioteca di San Gallo. Oltre alla struttura principale delle chiesa, degli edifici annessi, di scuole, locande, ospedali, stalle, si pu\u00f2 notare come le celle dei monaci e e quasi tutti gli edifici si rivolgano verso uno spazio centrale: un cortile aperto circondato da portici.\nAnche qui il chiostro segue la regola dei quattro quadranti, con al centro degli assi un albero e delle erbe. Anche i riquadri sembrano essere piantati con prato, erbe e fiori.\nIl giardino claustrale era quello pi\u00f9 bello e in genere riservato ai soli monaci, ma esistevano anche giardini al di fuori del chiostro, solitamente ben esposti a sud e riparati da mura contro le intemperie. I giardini non claustrali, che servivano dunque all'uso dei monaci e di chi lavorava nei monasteri, erano solitamente ripartiti in \"parcelle\" rialzate (il che facilitava il lavoro e rendeva pi\u00f9 comoda la concimazione col letame). Di solito c'erano delle parcelle riservate alle erbe officinali e medicamentose, tra cui -sembra- si trovassero anche quelle destinate ai fiori ornamentali, e poi quelle destinate ad uso alimentare, spesso monocolturali. Il numero era solitamente pari e le parcelle erano delle stesse dimensioni e ripartite in maniera lineare, ortogonali le une alle altre, come in una scacchiera.\nUn'altra delle fonti pi\u00f9 importanti per comprendere che tipo di piante e fiori si coltivassero negli orti monastici \u00e8 il \"Capitulare de villis vel curtis imperii\", detto semplicemente Capitulare de villis (in italiano: \"Decreto sulle citt\u00e0\") emesso da Carlo Magno, circa nel 795, in cui vengono nominate 73 erbe e 16 alberi che Carlo Magno voleva fossero coltivate nelle sue terre. Nel \"Capitulare\" veniva anche richiesto un rapporto annuale, da presentare a Natale, sui raccolti ottenuti, non solo di piante eduli, ma anche ornamentali.\nUn altro testo importantissimo \u00e8 l\"'Hortulus\" di Walafrid Strabo. Il titolo latino completo dell'opera \u00e8: \"Liber de cultura horturm\". In questo importantissimo testo le tecniche di giardinaggio e orticoltura sono esposte in maniera semplice, pratica e moderna. vengono descritte sia specie utili che ornamentali.\nSi fa un ulteriore passo avanti con le regole dell'ordine dei cistercensi, per i quali doveva esistere non solo il giardino con erbe e fiori, ma anche il giardino per gli infermi e i convalescenti, in cui ci fosse una vasca per i pesci con bordi alti, in modo da potervisi sedere, recinti con alberi da frutto, passeggiate. In definitiva un luogo in cui il piacere dell'anima si fondeva in maniera spirituale alle necessit\u00e0 di ordine quotidiano. Al di l\u00e0 dell'aspetto religioso, in epoca moderna, molti terapisti consigliano l'ortoterapia come pratica coadiuvante negli stati di patologie, specie di ordine psicologico.\nIl rapporto tra i giardini e la sacralit\u00e0 cattolica sar\u00e0 molto stretto durante il Medioevo, e il giardino simbolo della purezza di Maria. Dopo il 1000, e ancora pi\u00f9 avanti, dal 1200 in poi, il giardino monastico migliora la qualit\u00e0 della tecnica, con parcelle ben divise e viali lastricati in cotto o pietra locale, l'esposizione sempre studiata per avere la migliore insolazione e al centro del giardino claustrale elementi simbolici ricorrenti, quali l'acqua, il ginepro, gigli, rose, iris.\nSpesso i monaci avevano dei giardini privati, come a Padula, poich\u00e9 era una caratteristica dell'ordine cartusiano che avr\u00e0 grande diffusione a partire dal XIV secolo.\nAl contrario poche sono le testimonianze di giardini all'interno di castelli, di cui sappiamo quasi esclusivamente dai romanzi cavallereschi.\nDa opere letterarie come \"Roman de Tristan\", \"Roman de Erec ed Enide\" o la \"Chanson de Roland\", si deduce una forma ricorrente di giardino nobile: un giardino recinto, diviso da graticci, alberi da frutto e la presenza di un ruscello o una fontana.\nDa numerose miniature medievali abbiamo una visione molto definita del giardino cortese medievale. Le miniature considerate maggiormente dalla storiografia dei giardini sono quella \"dell'unicorno\" (in realt\u00e0 un particolare di un arazzo francese del XV secolo conservato a New York), una miniatura di un codice redatto per Francesco I, una miniatura di Missel per Renaud de Montauban, una miniatura olandese della \"Cit\u00e9 des dames\", la splendida miniatura contenuta nel De Sphaera, alcune illustrazioni per la terza giornata del \"Decameron\", le miniature per il Roman de la Rose, e molte altre ricavate da Tacuinum sanitatis e altre. da tali illustrazioni si possono ricavare degli elementi ricorrenti nel giardino cortese: la ripartizione in \"stanze\" differenti, dove ci si potesse riunire ed amoreggiare, la presenza di muri e archi, di graticci, di tonneau, di fontane, a volte molto elaborate, di sedili ricavati da un basso terrapieno ricoperto di prato, circondato da un basso muretto a mo' di schienale. I fiori erano disposti sul perimetro delle mura, dispersi nei prati, o coltivati in parcelle rettangolari o quadrate allineate, spesso sopraelevate e circondate da un graticcio di legno morbido intrecciato (a questo scopo veniva di solito destinato il salice). Nel Medioevo il giardino fu anche un luogo di piaceri e delizie, nonch\u00e9 un luogo dove amoreggiare. Il giardino italiano gi\u00e0 acquistava la caratteristica di luogo di piacere e di \"locus amoenus\", mentre in area francofona, grazie soprattutto al \"Roman de la Rose\", il giardino acquistava significato misticheggiante.\nGiardini all'italiana.\nIl Rinascimento italiano ispir\u00f2 una rivoluzione anche nel giardinaggio. I giardini rinascimentali erano ricchi di scene tratte dalla mitologia e da allegorie. In particolare in questo periodo divenne importante l'uso dell'acqua, come simbolo di fertilit\u00e0 ed abbondanza della natura.\nI giardini italiani a terrazze del Rinascimento.\nA partire da XIV secolo l'economia europea raggiunge una fase mercantile piuttosto avanzata, in cui sono le dinamiche commerciali europee a prevalere e il mediterraneo perde la sua centralit\u00e0. L'Italia, grazie agli scambi culturali ed economici, si arricchisce non solo finanziariamente ma anche culturalmente ed artisticamente. L'Umanesimo e il Rinascimento sono infatti tipici ed esclusivi dell'Italia, al contrario di altri movimenti, come il Manierismo, il Barocco, il Neoclassicismo ecc. che coinvolgono in maniera pi\u00f9 o meno omogenea l'intera Europa.\nIl concetto di \"bellezza\" durante il periodo rinascimentale, non era pi\u00f9 legato alla particolarit\u00e0 dell'ornamento (caratteristica del Gotico ad esempio), ma dall'armonia delle parti fra loro e la relazione con il tutto. Si concepisce dunque un sistema che secoli dopo verr\u00e0 chiamato \"struttura\".\nIl giardino rinascimentale prende a modello filosofico il Neoplatonismo e il concetto vitruviano dell\"'Eurythmia\", alla cui base \u00e8 posto l'uomo che \u00e8 il sistema di riferimento d'ogni cosa.\nLe proporzioni fisiche del corpo umano contengono -secondo i rinascimentali- numeri e forme di riferimento validi per creare la bellezza.\nLa pi\u00f9 compiuta espressione di tali idee si ha nell'opera di Leon Battista Alberti, \"De re aedificatoria\", scritto nel 1452 e pubblicato nel 1485. Le indicazioni fornite da Alberti per la ricerca del sito appropriato per la costruzione di una villa con giardino, ci fanno capire quanto ricchi e potenti fossero i committenti. Non si ricercava pi\u00f9 un riparo per persone, armenti e orti, ma si collocavano le ville in posizione dominante rispetto al borgo e ai paesi: una chiara affermazione di potere. Anche l'acqua veniva deviata prima alle ville e poi alla citt\u00e0, che doveva essere sottomessa al potere dei signori. Si prediligono quindi luoghi soprelevati, aperti sulle colline o sul mare, con ai piedi la distesa dei borghi. La prospettiva necessariamente si estende al paesaggio circostante, nascono le cosiddette \"visuali a campo lungo\". Edifici, e tutti gli elementi architettonici in genere, devono fondersi con la vegetazione e con il paesaggio circostante. I confini del giardino, pur visibili, fungono da quinta scenica per il paesaggio circostante.\nDi grande importanza per l'ispirazione del modello formale fu un testo stampato nel 1499 da Aldo Manuzio, di incerta attribuzione, ma firmato da un non ben identificato frate domenicano di nome Francesco Colonna. Il testo \u00e8 l'\"Hypnerotomachia Poliphili\" e narra le vicende romantiche tra Polifilo e Polia. Nel testo compaiono 147 illustrazioni dedicate all'arte dei giardini che forniscono indicazioni generali, a partire dall'impianto fino ai pi\u00f9 minuti dettagli. Polifilo e Polia vengono trasportati su un'isola, Citera, dove vivono Venere e Amore, e che \u00e8 un meraviglioso giardino di delizie, cinto di mirto, di perfetta forma circolare.\nIl giardino di Villa Lante fu progettato avendo a modello l'isola di Citera. Alberti prescrive la proporzione delle linee, sentieri leggermente acclivi, portici per garantire ombra, pergole, boschi ombrosi, grotte rinfrescanti. \u00c8 interessante notare come Alberti non citi mai le terrazze che renderanno famoso il giardino rinascimentale, ma si riferisca solo a luoghi piani. Loda l'antica tradizione della coltivazione in vaso, cos\u00ec come quella di disegnare col bosso le iniziali del proprietario. Ruscelli e giochi d'acqua devono scorrere e sgorgare inaspettatamente per ogni dove, mentre le fonti devono scaturire dall'interno di grotte di tufo calcareo rivestite di conchiglie e ciottoli. Molta importanza viene data al cipresso, per la sua capacit\u00e0 di svettare dando verticalit\u00e0, e per la sua qualit\u00e0 di apparire quasi una scultura.\nIl giardino rinascimentale utilizzer\u00e0 molte statue, bassorilievi, decorazioni in marmo. Le sculture antiche erano ovunque si scavasse, per cui timidamente dapprima si inizi\u00f2 a farne uso per i giardini. Solo in seguito (1500) si comprese l'alto valore che tali statue potevano avere per i giardini, tale da tenderli dei musei a cielo aperto. Piante e elementi architettonici devono essere concepiti come un tutto unitario. L'architettura \u00e8 strettamente legata al progetto del giardino e il giardino stesso diventa una sorta di \"teatro\", o meglio di quinta scenica per l'edificio centrale, assumendone anche le caratteristiche strutturali, quindi uno spazio definito ripartito geometricamente, secondo una simmetria centrale solida e per cos\u00ec dire \"immutabile\". Una grande componente \u00e8 assorbita dalle descrizioni di e Vitruvio basata sull'armonia pitagorica delle parti.\nIn questo periodo si d\u00e0 gran risalto all'arte topiaria, di cui abbiamo delle descrizioni nell'opera di Giovanni Pontano \"De Hortis Esperidium\".. Non era raro che si creassero dei disegni o delle scritte con erbe odorose o con fiori, non differentemente da come si fa oggi nei parchi pubblici. Specialmente nel primo Rinascimento era abitudine tenere voliere e animali esotici e selvatici in gabbie o in giardino, ed era molto diffusa la passione per l'uccellagione e la caccia.\nUn errore comune \u00e8 il pensare che i giardini all'italiana fossero noiosi e privi di fiori. All'interno dei parterre delineati dalle siepi di bosso, c'erano infatti molti fiori, utilizzati sia come decorazione, sia come materiale officinale per le cucine e i medicamenti. Alcune piante erano molto costose, come i tulipani, altre erano spontanee o tipiche dell'Europa, come l\"'Alcea\".\nDurante il Cinquecento l'Italia si trova ad essere invasa da francesi e spagnoli che dopo la Pace di Noyon stabiliscono il loro potere rispettivamente al Nord e al Sud. L'Italia, che fino a quel momento era stata \"leader\" europea in quanto ad arte e filosofia, diventa instabile, dunque l'unico stato in grado di garantire una certa sicurezza politica ed economica \u00e8 quello pontificio, dove si svilupperanno alcune tra le forme pi\u00f9 elevate di giardini. In particolare \u00e8 dal pontificato di Giulio II che i papi e gli alti prelati vogliono dimostrare il loro potere, mettendo in cantiere non solo chiese e luoghi di culto, ma anche ville e palazzi sui colli di Roma. Le famiglie che avevano avuto un importante ruolo economico nel secolo precedente, come i Medici, potevano garantirsi una continuit\u00e0 di preminenza economica portando i loro rampolli a vescovati e finanche al soglio pontificio, preminenza che veniva espressa materialmente con architetture imponenti.\nLa villa sui colli diventa uno \"status symbol\" da affiancare alla villa cittadina. Il giardino, seppur recintato, non ha una dimensione introiettata come l'hortus conclusus medievale. La natura circostante non \u00e8 pi\u00f9 aggressiva o semplice sfondo, ma grazie alle tecniche agricole migliorate nel corso dei secoli, ha gi\u00e0 acquisito una dimensione di luogo ameno, idilliaco e riposante. Gli scenari si aprono e si richiudono secondo una studiata composizione degli spazi, che deve contrapporre la formalit\u00e0 del giardino alla morbidezza della campagna.\nL'impianto tipico \u00e8 monoassiale e geometrico, con ripartizioni quadrangolari degli spazi, perimetrate da siepi di bosso. All'interno dei parterre cos\u00ec ottenuti (dal francese \"partir\": suddividere) veniva lasciato un prato che poteva essere arricchito con fiori o con ciottoli colorati. I parterre potevano essere regolari o sagomati, e spesso venivano ulteriormente suddivisi secondo le diagonali. A Roma il giardino diventa spazio riservato a eventi collettivi volti alla celebrazione di un sovrano unico: il Papa, mentre a Firenze mantiene il suo originario spirito di \"locus amoenus\", luogo privato di riposo, a cui pu\u00f2 accedere una cerchia assai stretta di borghesi colti.\nDiventa importante dare respiro estetico ai dislivelli dei colli, usando scale e dei terrazzamenti, che vengono scanditi attraverso balaustre (famose sono le scale serliane).\nFondamentale \u00e8 l'uso dell'acqua, che serviva a rinfrescare e dare un senso di eterna giovinezza, oltre che di potere economico e dominio sulla natura. Rivoli d'acqua, piccoli ruscelli, grandi bacini, cascate, catenarie d'acqua, piscine, fontane, ninfei -assieme alla statuaria antica- caratterizzano il giardino all'italiana pi\u00f9 di ogni altra cosa.\nNel corso dei secoli, soprattutto nel Seicento, numerosissime furono le modifiche apportate ai giardini rinascimentali, tanto che ormai quasi nessuno ha conservato il suo assetto originario. Un esempio tipico \u00e8 quello di Villa d'Este che fu rimaneggiata pi\u00f9 e pi\u00f9 volte fino a diventare una sorta di sincretismo di stili.\nGiardini alla francese.\nI giardini francesi barocchi di Andr\u00e9 Le N\u00f4tre e dei suoi seguaci.\nGiardino all'inglese.\nIl paesaggismo (in inglese \"landscaping\") \u00e8 l'attivit\u00e0 del progettista legata al giardino paesaggistico, tipologia maturata dalla fine del XVI secolo in poi e che concentrava la propria speculazione attorno al giardino come imitazione della natura, stretto rapporto non solo con la pittura e l'architettura ma anche con il paesaggio circostante. Giardino e paesaggio, frutto della contaminazione tra la cultura britannica ed elementi orientali, sono uniti alla base del giardino all'inglese e trovano nel saggista Capability Brown il primo teorizzatore. La fortuna del giardino all'inglese e la variet\u00e0 della sua diffusione \u00e8 dovuta soprattutto all'opera di teorici come Brown e alla grande fortuna di pubblico e critica che questi saggi riscossero all'epoca. Tra gli autori pi\u00f9 importanti \u00e8 opportuno citare almeno Humphry Repton: nei suoi scritti, la figura del \"landscape gardener\" assume il ruolo di progettista completo, padroneggiante tutti gli aspetti del disporre e progettare lo spazio e le discipline ad esso correlate, non ultime l'architettura, l'idraulica, l'illuminotecnica, la botanica e la fisica. Questo insieme di discipline sarebbe poi stato chiamato \"jardinisme\" da Am\u00e8d\u00e8e de Viart nel suo \"Le jardiniste moderne\" (Parigi, 1819).\nNel panorama critico, al giardinaggio paesaggista si opponeva una corrente nata all'inizio del XIX secolo con Uvedale Price e Richard Payne Knight, sostenitori della \"pictoresque beauty\" che avrebbe poi portati alla nascita del giardino romantico cosiddetto pittoresco.\nGiardini romantici.\nSono giardini che sono \"suggestivi\" nel reale senso del termine, cio\u00e8 creati per suggerire emozioni pi\u00f9 che mostrare nettamente, sono l'equivalente ambientale della poesia e della pittura romantica; ricchi di spazi racchiusi ed ombrosi, pi\u00f9 che di spazi aperti luminosi e lineari, sono dedicati a suggerire alla fantasia ed alla sensualit\u00e0.\n\u00c8 quindi una sequenza di luoghi intimi tra alberi cespugli e fiori che apparentemente sono fatti crescere in modo naturale, ma che si avvalgono anche di altri tipi di arredi, opportunamente distribuiti, come pergole, vasi, statue, scalinate, sedili appartati, creando un complesso ambientale di fatto parecchio modificato, e ben poco \"naturale\", allo scopo appunto di suggerire sentimenti e sensazioni.\nGiardini illuministi.\nFenomeno tipicamente italiano, il giardino illuminista \u00e8 una sorta di compromesso tra il giardino paesaggistico britannico e il giardino formale, e costituisce una sorta di corrispondente architettonico di ci\u00f2 che in letteratura \u00e8 stato Ugo Foscolo, personaggio in bilico tra neoclassicismo e romanticismo. Il dibattito teorico attorno al giardino illuminista fu sostanzialmente portato avanti da letterati, i pi\u00f9 illustri dei quali furono Ippolito Pindemonte, Melchiorre Cesarotti e Luigi Mabil: i loro principi risiedono principalmente nella convinzione di una superiorit\u00e0 del paesaggio rispetto al giardino e della necessit\u00e0 di una \"preminenza della natura sul costruito\".\nSi assiste quindi alla natura che ingloba e sovrasta le opere, ma anche alla contaminazione successiva di \"cineserie\" e all'evidenziamento di specie esotiche, un esotismo che non era estraneo neppure al romanticismo.\nQuesta ultima accentuazione porter\u00e0, anche in Italia, al giardino pittoresco.\nGiardini in stile 'gardenesque'.\nLo stile di progettazione dei giardini detto 'gardenesque' per i giardini inglesi si svilupp\u00f2 a partire dagli anni '20 del XIX secolo a partire dallo stile \"pittoresco\" di Humphry Repton detto anche stile 'Mixed', in particolare grazie alla promozione che ne fece J. C. Loudon, inventore del termine.\nIn un progetto in stile 'gardenesque', ogni albero, ogni cespuglio ogni pianta \u00e8 posizionata e curata in modo da enfatizzarne ogni potenzialit\u00e0.\nCon l'espandersi della botanica come un'adeguata occupazione per gli intellettuali, il Gardenesque tende a enfatizzare le curiosit\u00e0 botaniche e l'approccio del collezionista. Nuove specie che sarebbero sembrate bizzarre e aliene nei primi giardini, vi trovano invece posto: l'erba della Pampa dall'Argentina e sentieri tortuosi punteggiati ai lati da cespugli scenografici sparsi.\nL'approccio Gardenesque porta alla creazione di paesaggi a piccola scala, ognuno accuratamente elaborato e presentato, per scorci e visioni specifiche. Questo permette di promuovere il concetto di bellezza nella stranezza, nella ricerca del singolo dettaglio, o nell'apprezzamento della variet\u00e0. Dossi artificiali permettono di esporre cespugli come monumenti, o gli avvallamenti come piccoli anfiteatri ad isolare qualche particolarit\u00e0 che altrimenti sfuggirebbe, anche se talvolta tale isolamento del particolare va a detrimento della coerenza.\nGiardini \"naturali\" e \"herbaceous borders\".\nI libri di William Robinson descrive il suo giardino \"naturale\" a Gravetye Manor nel Sussex, e l'immagine sentimentale di un \"cottage garden\" roseo, idealizzato come quello descritto da Kate Greenaway, che storicamente forse non \u00e8 mai esistito, entrambi influenzati dallo sviluppo dei \"mixed herbaceous borders\" di Gertrude Jekyll nel 1890. La sua costruzione, che unisce cespugli con piante annuali e perenni e bulbi in letti profondi tra strutture pi\u00f9 formali come terrazze e scalini disegnati da Edwin Lutyens, pone il modello del giardino di lusso fino alla seconda guerra mondiale.\nIl giardino di Vita Sackville-West al Castello di Sissinghurst, nel Kent, \u00e8 il giardino pi\u00f9 famoso e influente dell'ultimo sbocciare dello stile romantico, pubblicizzato dallo stesso giardiniere nella pagina del giardinaggio del \"The Observer\".\nNell'ultimo quarto del XX secolo, i giardini naturali, meno strutturati enfatizzano il disegno ecologico di tali giardini utilizzando piante autoctone.\nGiardini moderni.\nGiardini urbani.\nDurante il XIX secolo, giardino e urbanistica si legano strettamente con la nascita del parco pubblico urbano, elemento che nelle citt\u00e0 europee assume un'importanza sempre maggiore. I motivi che portano alla nascita del parco urbano in citt\u00e0 come Londra e Parigi sono molteplici: l'attenzione ai cosiddetti \"bisogni del popolo\", che richiede uno spazio vivibile all'interno della citt\u00e0, il miglioramento delle condizioni igieniche, l'attenzione alla progettazione e al \"decoro urbano\", il desiderio di spazi che accrescano il prestigio della citt\u00e0 stessa.\nIn Inghilterra il parco \u00e8 subito concepito come spazio semipubblico con precisi scopi didattici e pedagogici: l'immagine di un parco in cui per i bambini sia salubre giocare, presente in molta letteratura vittoriana, prende origine proprio da questi progetti, sviluppati avvalendosi di personalit\u00e0 specializzate in tutti i settori coinvolti. Personalit\u00e0 di spicco in questo senso fu John Claudius Loudon, botanico e fondatore della rivista \"The Gardener's Magazine\" dalle cui pagine egli divenne ben presto capofila di una scuola di pensiero che sosteneva la necessit\u00e0 di mantenere alta la percentuale di verde rispetto al costruito e alla densit\u00e0 abitativa. L'esperienza inglese \u00e8 in un certo senso considerabile frammentaria, perch\u00e9 non parte da un progetto unitario ma da singoli episodi risolti nella contingenza: il pi\u00f9 importante di questi \"episodi\" \u00e8 naturalmente il Regent's Park, progettato da John Nash nel 1812 e apripista del paesaggismo nel contesto urbano. Il primo strumento di governo infrastrutturale per quanto riguarda i parchi nasce nel 1855 con il nome di \"Metropolitan Board of Works\", poi rinominato in \"Greater London Council\".\nIn Francia, un ufficio con poteri simili al MBW britannico nasce nel 1854 con il nome di \"Service des Promenades et Plantations\" e con il compito di risolvere i problemi sorti nella gestione e nella progettazione delle aree verdi. Il piano di Parigi infatti prevedeva lo sventramento di intere zone urbane per realizzare parchi e zone verdi anche in centro. Il sistema di parchi venne concepito sin dal primo momento in modo unitario sia tra di loro che rispetto al costruito e alla maglia urbana. L'intento, da parte del progettista Georges-Eug\u00e8ne Haussmann e del committente Napoleone III \u00e8 manifestamente demagogico, puntando a soddisfare sia il ceto alto - salvaguardandone le rendite fondiarie - che il popolo, coinvolto nel rinnovamento della citt\u00e0 e nell'applicazione di un'urbanistica \"giovane\". Nella periferia la realizzazione di parchi urbani nasce con l'accorpamento di alcuni piccoli comuni suburbani.\nCottage garden.\nRomanticismo inglese idealizzato.\nPaesaggisti famosi.\n\"I seguenti nomi, strettamente in ordine cronologico, hanno fornito contributi importanti alla storia dei giardini, sia come botanici sperimentali, designer, giardinieri, o scrittori. Ulteriori informazioni su di loro si trovano nelle voci individuali.\""}
{"id": "74924", "revid": "47767", "url": "https://it.wikipedia.org/wiki?curid=74924", "title": "Marino (nome)", "text": "Origine e diffusione.\n\u00c8 derivato dal \"cognomen\" romano \"Marinus\"; viene generalmente fatto risalire all'aggettivo latino \"marinus\" (\"marino\", \"appartenente al mare\"), ma potrebbe anche derivare dal \"praenomen\" \"Marius\" (l'attuale Mario).\nOnomastico.\nL'onomastico si festeggia solitamente il 3 settembre in ricordo di san Marino, diacono, fondatore e patrono dell'omonima Repubblica. Altri santi comunque hanno portato questo nome, e sono venerati alle date seguenti:"}
{"id": "74925", "revid": "110157", "url": "https://it.wikipedia.org/wiki?curid=74925", "title": "Serie A 1992-1993", "text": "La Serie A 1992-1993 \u00e8 stata la 91\u00aa edizione della massima serie del campionato italiano di calcio (il 61\u00ba a girone unico), disputato tra il 6 settembre 1992 e il 6 giugno 1993 e concluso con la vittoria del , al suo tredicesimo titolo, il secondo consecutivo.\nCapocannoniere del torneo \u00e8 stato Giuseppe Signori () con 26 reti.\nStagione.\nA livello di organici, si registr\u00f2 il debutto assoluto dell'. Dal punto di vista regolamentare, \"a posteriori\" ben pi\u00f9 rilevante fu l'introduzione delle nuove regole riservate ai portieri, ai quali da questo momento venne fatto divieto di toccare con le mani il pallone ricevuto su retropassaggio da un compagno di squadra \u2014 a meno che non venisse effettuato di testa.\nCalciomercato.\nA vivacizzare il calciomercato nell'estate del 1992 fu l'aumento del numero di stranieri tesserabili, fermo restando il limite massimo di tre nella lista da consegnare all'arbitro il giorno della partita; ne vennero ingaggiati 73.\nIl , desideroso di un salto di qualit\u00e0 a livello internazionale, impieg\u00f2 considerevoli risorse per la costruzione di una rosa ampia acquistando giocatori di primo piano, quali Savi\u0107evi\u0107, il Pallone d'oro 1991 Papin e Lentini del \u2014 trattativa quest'ultima conclusasi, tra le proteste dei tifosi granata, per 18,5 miliardi di lire (una somma su cui venne inoltre istruito un processo, che non pot\u00e9 concludersi per intervenuta prescrizione, circa il presunto pagamento di altri 10 miliardi fuori bilancio) \u2014, da alternare nel confermato \"undici\" titolare. La rispose mettendo sotto contratto \"in primis\" Vialli, strappato alla Sampdoria per 40 miliardi \u2014 all'epoca la cifra pi\u00f9 alta mai spesa al mondo per un calciatore \u2014, oltrech\u00e9 Platt, M\u00f6ller, Dino Baggio e Ravanelli.\nParticolarmente movimentata fu l'estate del Napoli. Sebbene alle prese con una situazione economica gi\u00e0 traballante, la societ\u00e0 partenopea non bad\u00f2 a spese per tornare definitivamente ai vertici dopo il quarto posto della stagione precedente: prese dal Cagliari Fonseca, dal Benfica il mediano svedese Thern, dal Torino Bresciani e Policano, la \"bandiera\" doriana Pari e Angelo Carbone dal Bari. L'ambiente azzurro, tuttavia, sper\u00f2 fino alla fine nel clamoroso ritorno di Maradona: l'argentino rimaneva infatti ancora contrattualmente legato al Napoli, e la squalifica per doping terminava il 1\u00ba luglio di quell'anno. Nonostante le serrate trattative che coinvolsero, oltre all\"entourage\" del campione e al club di Ferlaino, la Federcalcio, l'AFA e la FIFA (quest'ultima interessata soprattutto al \"Pibe de Oro\" quale uomo-immagine dell'imminente mondiale statunitense), la vicenda si risolse in un nulla di fatto: Maradona non fece ritorno a Napoli e approd\u00f2 al Siviglia.\nDiverse societ\u00e0 investirono invece sui giocatori del cosiddetto \" dei miracoli\" che tanto aveva impressionato nella stagione precedente: Rambaudi e Codispoti passarono all', Matrecano al , Baiano alla (che, non nascondendo grandi ambizioni, prelev\u00f2 tra gli altri anche il tedesco Effenberg e il danese Brian Laudrup), Signori alla e Shalimov all' (che aggiunse alla rosa anche Schillaci, De Agostini, Sammer, Pan\u010dev, Rub\u00e9n Sosa e Manicone) del nuovo allenatore Bagnoli; la squadra pugliese rimedi\u00f2 con innesti provenienti dalle categorie inferiori e rappresentava perci\u00f2, anche per via dell'et\u00e0 media estremamente bassa per l'epoca (23 anni), una delle maggiori incognite del torneo.\nLa Lazio del nuovo presidente Sergio Cragnotti ingaggi\u00f2 l'inglese Gascoigne, prelev\u00f2 dall'Ajax Winter e punt\u00f2 sui giovani Luzardi, Bonomi, Favalli e Marcolin (questi ultimi tre presi in blocco dalla Cremonese neoretrocessa). Il Parma, sempre pi\u00f9 in crescita, scelse di rinforzarsi in attacco con il colombiano Asprilla e a centrocampo con l'esperto Pin, proveniente dalla Lazio.\nAvvenimenti.\nGirone di andata.\nGi\u00e0 dopo le prime giornate s'intu\u00ec che il campionato si sarebbe chiuso con la vittoria del favorito Milan, gi\u00e0 in fuga dopo la seconda giornata.\nDest\u00f2 inizialmente curiosit\u00e0 il neopromosso di Giovanni Galeone, che per\u00f2 rientr\u00f2 presto nei ranghi, mentre il campionato abbandonava gradualmente il classico catenaccio per votarsi a un gioco pi\u00f9 offensivo e spettacolare nonch\u00e9 a una non sempre impeccabile difesa a zona; le 48 reti segnate il 4 ottobre infransero un vecchio record (42) che perdurava dal 1930. Fu il Torino del pragmatico Emiliano Mondonico a tentare un inseguimento, bloccando per primo i rossoneri sul pareggio il 1\u00ba novembre 1992, ma andando poi a perdere il derby due settimane dopo.\nAlla tredicesima giornata il Milan vantava gi\u00e0 8 punti di vantaggio sui granata, sull'Inter e sulla Fiorentina, che malgrado la buona posizione di classifica esoner\u00f2 il 3 gennaio 1993 il tecnico Luigi Radice a causa di incomprensioni con la dirigenza; il trainer brianzolo venne sostituito da Agroppi. Alla fine del girone d'andata i rossoneri mantennero il +8 sui concittadini nerazzurri (malgrado la perdita di van Basten per problemi fisici), mentre la terza classificata, la sorprendente Atalanta di Marcello Lippi, era staccata di 11 lunghezze. Deludenti i risultati per Napoli e Roma. Gli azzurri precipitarono fino al terzultimo posto e ne pag\u00f2 le conseguenze il tecnico Ranieri, al posto del quale venne richiamato l'allenatore dei successi \"maradoniani\" Bianchi. Stessa onta tocc\u00f2 ai giallorossi, sulla cui panchina per\u00f2 rimase Boskov, giunto nella Capitale dopo i trionfi alla guida della Sampdoria.\nIl Milan chiuse il girone d'andata conquistando 31 dei 34 punti disponibili, grazie a quattordici vittorie e tre pareggi, migliorando il proprio record di 29 punti del torneo precedente.\nGirone di ritorno.\nIl dominio dei rossoneri sul torneo si fece sempre maggiore: il 7 marzo acu\u00ec i problemi della Fiorentina e allung\u00f2 a +11 sull'Inter. Solo nelle ultime dieci giornate i rossoneri, anche a causa degli impegni in Champions League, accusarono un brusco calo di rendimento; il 14 marzo si fecero rimontare dalla Lazio il doppio vantaggio, mentre sette giorni dopo subirono la prima sconfitta dopo 58 gare e quasi due anni d'imbattibilit\u00e0: fu il Parma a espugnare il Meazza grazie a un calcio di punizione di Asprilla. L'Inter sper\u00f2 in un riavvicinamento, ma non and\u00f2 oltre il pareggio nel derby della vigilia di Pasqua e, pur vedendo proseguire la crisi di risultati dei rossoneri, battuti in casa dalla Juventus per 3-1 la domenica successiva, riusc\u00ec solamente ad avvicinarsi gradualmente fino al -4.\nIl pareggio tra Milan e della penultima giornata consent\u00ec dunque ai rossoneri di festeggiare il loro 13\u00ba scudetto. All'Inter and\u00f2 la piazza d'onore, con conseguente qualificazione in Coppa UEFA, mentre il terzo posto and\u00f2 a un Parma definitivamente assestatosi ai vertici con la contemporanea vittoria della Coppa delle Coppe a Wembley; seguirono l'altalenante Juventus, la Lazio del giovane capocannoniere Signori e il , alla prima qualificazione europea dopo due decenni. Rimasero tagliate fuori dalla \"Zona Europa\" la deludente Sampdoria, un'Atalanta bruscamente calata nel finale e il Torino alle prese con una profonda crisi societaria che costrinse il presidente Borsano, artefice della rinascita granata d'inizio decennio, a vendere il club. In campionato il numero di gol complessivi pass\u00f2 dai 695 della stagione 1991-92 agli 858 di questo torneo: era dall'edizione 1958-59 che non si segnava cos\u00ec tanto in Serie A.\nIn zona retrocessione, Roma e Napoli si misero al sicuro anzitempo, ma dovettero fare i conti anche loro, a stagione ancora in corso, con problemi finanziari tali da generare storici cambiamenti dirigenziali. Si salv\u00f2 nuovamente il Foggia, mentre il strapp\u00f2 i punti vitali solo nelle ultime giornate. Il crollo verticale della Fiorentina nel girone di ritorno (che comport\u00f2 il licenziamento anche di Agroppi, sostituito da Chiarugi) non conobbe sosta e, a causa dei confronti diretti sfavorevoli con Brescia e , la squadra viola retrocesse a sorpresa in Serie B dopo oltre mezzo secolo, al termine di un'ultima giornata vibrante. Ai viola si aggregarono le rondinelle lombarde, sconfitte dai friulani nello spareggio di Bologna, mentre per Ancona e Pescara (cui rest\u00f2 la magra consolazione di uno storico 5-1 inflitto alla penultima giornata alla Juventus) la retrocessione era gi\u00e0 stata decretata da tempo. \nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 858 gol (di cui 39 su autorete e 73 su calcio di rigore) da 199 diversi giocatori, per una media di 2,80 gol a partita.\nDa segnalare due quadriplette messe a segno da Marco van Basten (in Napoli-Milan 1-5 della 9\u00aa giornata) e da Roberto Baggio (in Juventus-Udinese 5-1 sempre alla 9\u00aa giornata).&lt;br&gt; Di seguito, la classifica dei marcatori."}
{"id": "74929", "revid": "1718925", "url": "https://it.wikipedia.org/wiki?curid=74929", "title": "Araucaria", "text": "Araucaria \u00e8 un genere della famiglia Araucariaceae che comprende diverse specie di gimnosperme sempreverdi arboree originarie dell'emisfero meridionale. \nSono note venti specie distribuite in Nuova Caledonia (dove quattro di queste sono endemiche), Isola Norfolk, Australia orientale, Nuova Guinea, Argentina, Cile, Brasile e Paraguay. \nIl nome del genere deriva da \"Araucanos ovvero\" l'esonimo (=nome attribuito in una determinata lingua a un toponimo situato all'esterno dell'area dove tale lingua \u00e8 parlata e morfologicamente differente dal nome usato nella lingua ufficiale o nella lingua comunemente parlata nell'area dove il toponimo \u00e8 localizzato) dato dagli spagnoli alla trib\u00f9 Mapuche, trib\u00f9 indigena del Cile e dell'Argentina sud occidentale regioni in cui le araucarie sono molto diffuse. Il popolo Mapuche chiama l'albero dei Araucaria pehu\u00e9n e lo considera sacro. Alcuni Mapuche che vivono nelle Ande chiamano se stessi Pehuenches (\"popolo del pehu\u00e9n\") poich\u00e9 tradizionalmente raccoglievano i semi per cibarsene.\nDescrizione.\nLe araucaria sono di norma alberi di grandi dimensioni con un massiccio fusto eretto, che raggiungono un'altezza di 5-80 metri. \nLe araucarie hanno ramificazioni regolari e simmetriche, i rami orizzontali e sparsi sono disposti in verticilli e sono coperti da foglie coriacee o aghiformi. In alcune specie le foglie sono strette, a forma di punteruolo e lanceolate, a malapena sovrapposte; in altre sono ampie e piatte e si sovrappongono ampiamente. \nSono normalmente specie dioiche con coni maschili e femminili portati da piante diverse. \nI coni femminili, generalmente portati nella parte superiore dell'albero, sono globosi e di dimensioni variabili tra 7 e 25 centimetri di diametro. Contengono da 80 a 200 grandi semi commestibili, simili ai pinoli, sebbene pi\u00f9 grandi. I coni maschili sono pi\u00f9 piccoli, lunghi 4- e cilindrici da stretti a larghi, larghi 1,5- (0,6-2,0 pollici).\nI semi quasi sempre eduli non alati.\nTassonomia.\nIl genere comprende le seguenti specie:\nColtivazione.\nLa specie pi\u00f9 coltivata come piante ornamentali in Italia, per la sua rusticit\u00e0, nei parchi, giardini e viali \u00e8 senza dubbio l\"A. araucana\", chiamata anche \"Puzzle della scimmia\", un albero sempreverde proveniente dal Cile, che raggiunge altezze considerevoli (oltre i ), con foglie verde lucido, acuminate, spinose all'apice, la corteccia \u00e8 grigia, rugosa e spessa. Nelle piante giovani i rami sono disposti orizzontalmente dando alla pianta una forma conica; col passare del tempo la pianta assume la caratteristica forma arrotondata con i rami inferiori rivolti verso il basso. Esige terreni acidi e ben drenati.\nLe specie pi\u00f9 delicate e sensibili al freddo come \"A. heterophylla\", chiamata anche \"Pino di Norfolk\", con chioma conica, rami orizzontali e foglie aghiformi leggermente spinose, di colore verde lucido e la \"A. bidwillii\", semirustica, con foglie verde lucido, spinose all'apice, provenienti dall'Australia, ( in natura), si possono trovare solo nelle zone non soggette a gelo. Nelle altre zone vengono coltivate in serra o in vaso negli appartamenti per la caratteristica e piacevole disposizione simmetrica (a \"piani\") delle ramificazioni; esse possono raggiungere in vaso un'altezza di 2-.\nLe specie da appartamento richiedono un ambiente fresco e luce solare filtrata, terriccio di tipo \"universale\" ben drenato, concimazione liquida per piante acidofile contestualmente alle innaffiature regolari con acqua povera di calcio, d'inverno diradare le innaffiature e sospendere le concimazioni. Se possibile nella bella stagione esporre all'aperto la pianta in posizione ombreggiata, con abbondanti innaffiature e nebulizzazioni delle foglie nei giorni pi\u00f9 caldi. Ogni due anni occorre rinvasare nel periodo primaverile, tenendo conto del lento accrescimento delle piante. La moltiplicazione avviene esclusivamente per seme.\nUna particolarit\u00e0 di questa pianta \u00e8 che non ama l'inquinamento atmosferico.\nAvversit\u00e0.\nL'araucaria viene frequentemente attaccata sul tronco e sulle foglie pi\u00f9 giovani dalla cocciniglia cotonosa \"Pseudococcus citri\", riconoscibile dai caratteristici grossi ovisacchi cotonosi.\nIl marciume radicale favorito dal ristagno di umidit\u00e0 nei vasi per attacchi di \"Armillaria mellea\", provoca dapprima l'ingiallimento delle foglie, successivamente tutta la pianta dissecca e muore."}
{"id": "74932", "revid": "486946", "url": "https://it.wikipedia.org/wiki?curid=74932", "title": "Aeroporto Milano-Malpensa", "text": ""}
{"id": "74933", "revid": "123195071", "url": "https://it.wikipedia.org/wiki?curid=74933", "title": "Serie A 1993-1994", "text": "La Serie A 1993-1994 \u00e8 stata la 92\u00aa edizione della massima serie del campionato italiano di calcio (il 62\u00ba a girone unico), disputato tra il 29 agosto 1993 e il 1\u00ba maggio 1994 e concluso con la vittoria del , al suo quattordicesimo titolo, il terzo consecutivo.\nCapocannoniere del torneo, per il secondo anno consecutivo, \u00e8 stato Giuseppe Signori () con 23 reti.\nStagione.\nNovit\u00e0.\nSul piano regolamentare si tratt\u00f2 dell'ultimo campionato italiano ad assegnare 2 punti per la vittoria.\nCalciomercato.\nAccreditata in estate dagli addetti ai lavori quale principale favorita al titolo, l' effettu\u00f2 una sontuosa campagna acquisti: tra gli altri, per 25 miliardi di lire i nerazzurri si assicurarono dall' il giovane fuoriclasse olandese Bergkamp, affiancandogli il compagno di nazionale Jonk.\nIl campione in carica e la si contesero la coppia di terzini rivelazione del precedente campionato, Panucci e Fortunato del : il primo and\u00f2 a Milano per 11 miliardi, mentre il secondo intraprese per 10 la strada di Torino. Dopo l'infortunio occorso a Boban a stagione iniziata, nella sessione autunnale i rossoneri si rinforzarono ulteriormente prelevando per circa 10 miliardi Desailly dai campioni d'Europa in carica del , l'unico nome di rilievo in un mercato altrimenti limitatosi alle seconde linee. I bianconeri completarono invece la rosa con Porrini, acquistato per 11 miliardi dall', e pescando dalla Serie B due punti di forza del , l'esterno Di Livio e un promettente fantasista, il diciottenne Del Piero, strappato proprio alla concorrenza milanista per 5 miliardi.\nDietro alle tre \"big\", una dalle rinnovate ambizioni si rinforz\u00f2 con gli arrivi di Gullit dal Milan e Platt dalla Juventus. Nella capitale, la nel frattempo passata sotto la propriet\u00e0 di Franco Sensi acquist\u00f2 l'attaccante Balbo dall' per 18 miliardi, mentre Cragnotti ne sbors\u00f2 13 per portare Marchegiani dal alla \u2014 all'epoca un record per la valutazione di un portiere \u2014; insieme a lui, nel mercato di novembre arriv\u00f2 in biancoceleste anche la punta croata Bok\u0161i\u0107. Il dei Tanzi continu\u00f2 nella sua opera di consolidamento ai vertici del calcio italiano, prelevando da un in difficolt\u00e0 finanziarie Zola e Crippa per una spesa totale di 22 miliardi.\nAvvenimenti.\nGirone di andata.\nA proporsi inizialmente quali concorrenti del Milan risultarono le compagini torinesi, ben presto assistite in tal senso da Parma e Sampdoria. Gli stessi liguri, espugnando in rimonta il Meazza il 31 ottobre 1993, acquisirono temporaneamente il primato in compagnia della Juventus: mancando d'imporsi in trasferta contro un'Inter discontinua, risultati cui s'aggiunse il pari doriano nella stracittadina, ducali e bianconeri agevolarono il recupero di un \"Diavolo\" che il 5 dicembre si reimpossess\u00f2 del comando solitario. \nLa prima fase di torneo annover\u00f2 Cagliari e Cremonese tra le maggiori rivelazioni, con il Lecce a rivestire suo malgrado la posizione di coda; i bassifondi accolsero poi Udinese e Atalanta, con Piacenza e Foggia a vantare un lieve margine su Genoa e Reggiana. Col platonico titolo d'inverno appannaggio dei meneghini \u2014 dai quali sabaudi e blucerchiati lamentarono un ritardo di 3 punti \u2014 parmensi e granata furono chiamati a difendere le proprie posizioni dall'assalto delle romane e del Napoli.\nGirone di ritorno.\nA fronte di una condanna per i salentini apparsa gi\u00e0 ineluttabile, le nette involuzioni occorse a Cremonese e Inter finirono per sconvolgere gli obiettivi stagionali di entrambe le formazioni. Contraddittorio anche il cammino delle squadre capitoline, col laziale Signori laureatosi comunque, per la seconda volta consecutiva, migliore realizzatore del torneo. \nProtagonista di un crescente distacco sulle insegutrici, il Milan sembr\u00f2 ipotecare la vittoria finale gi\u00e0 in marzo; la porzione sinistra di classifica registr\u00f2 inoltre l'ascesa del Foggia, candidatosi a sorpresa per un posto in \"zona UEFA\". Complice l'anticipata resa dei giallorossi, piacentini e genoani tentarono di trarsi d'impaccio mentre maggiori preoccupazioni destava il quadro di friulani e orobici, con la Reggiana egualmente posta a rischio dall'aritmetica. \nCrollate le speranze bergamasche all'inizio del mese di aprile, un pareggio dell'Udinese a San Siro conferm\u00f2 sul trono nazionale la squadra di Capello: in seconda posizione giunse la \"Vecchia Signora\", col terzo posto condiviso da Sampdoria e Lazio. Crociati e partenopei riportarono a propria volta un biglietto per la UEFA, coi campani prevalsi allo sprint su Roma e Torino; discreti invece i piazzamenti di Cagliari e Cremonese, cui fece da contraltare la salvezza raggiunta \"in extremis\" da un'Inter che \u2014 tradendo clamorosamente i pronostici della vigilia \u2014 consegu\u00ec il suo peggiore piazzamento nella storia del \"girone unico\", partecipando comunque alla successiva Coppa UEFA in carica di detentrice.\nUna vibrante domenica conclusiva decret\u00f2 la caduta di Udinese e Piacenza, non senza strascichi polemici da parte degli emiliani: alle proteste dei biancorossi per i gol annullati contro Juventus e Parma nelle giornate finali si aggiunse l'anticipo della gara coi ducali, disposto per l'impegno della formazione di Scala in campo europeo. Il duplice nulla di fatto dei piacentini agevol\u00f2 la salvezza dei rivali reggiani, prevalsi su un Milan imbottito di seconde linee nel turno finale: l'esito della gara ingener\u00f2 sospetti di una possibile \"combine\", senza che le indagini appurassero tuttavia alcuna irregolarit\u00e0.\nClassifica finale.\nLegenda:\nRegolamento:\nRisultati.\nCalendario.\nIn programma dal 29 agosto 1993 al 1\u00ba maggio 1994, la stagione prevedeva un turno infrasettimanale (8 settembre 1993) e 3 soste: 10 ottobre, 14 novembre 1993 (per impegni della Nazionale) e 26 dicembre 1993 (quest'ultima per la pausa natalizia).\nIn accordo con la pay TV, la Lega dispose regolarmente un posticipo domenicale (alle 20:30) dalla 1\u00aa alla 28\u00aa giornata: il nuovo format fu inaugurato da Lazio-Foggia del 29 agosto 1993, con l'inizio delle gare pomeridiane ritardato tra l'altro di 15' per un'iniziativa di protesta della Associazione Italiana Calciatori.\nStatistiche.\nMedia spettatori.\nMedia spettatori della Serie A 1993-94: 29.883"}
{"id": "74935", "revid": "6923", "url": "https://it.wikipedia.org/wiki?curid=74935", "title": "Carrantuohill", "text": "Il Carrantuohill (in gaelico \"Corr\u00e1n Tuathail\") \u00e8 il monte pi\u00f9 alto d'Irlanda (1.039 metri), ed \u00e8 situato nella contea del Kerry, nell'Eire, al centro della catena dei Macgillicuddy's Reeks di cui fa parte. Accanto al Carrantuohill ci sono altri due monti che superano i 1.000 metri (cima assai considerevole nel territorio irlandese), il Monte Caher e il Beenkeragh, alti rispettivamente 1.001\u00a0m e 1.010\u00a0m.\nEtimologia.\nLa montagna ha vari nomi: quello ufficiale \u00e8 Carrantuohill come riportato nell'articolo, ma sono accettati e riconosciuti anche \"Carrauntoohil\" e \"Carrauntuohill\", oltre che chiaramente il gaelico \"Corr\u00e1n Tuathail\" da cui deriva il nome inglese.\nAccesso alla cima.\nLa scalata del monte pi\u00f9 alto d'Irlanda \u00e8 un'attivit\u00e0 abbastanza frequente tra i turisti e gli appassionati: la zona preferita \u00e8 la parte meridionale dall\"'Hag's Glen\", con la scalinata pietrosa naturale al termine, chiamata \"Devil's Ladder\" (\"scalinata del diavolo\"). Per scalare il Carrantuohill non serve un equipaggiamento particolare essendo abbastanza agevole il percorso, anche se ultimamente \u00e8 diventato non particolarmente sicuro per la cedibilit\u00e0 dei massi e il troppo affollamento che rende instabile il terreno. Dal Carrantuohill parte anche il sentiero percorribile a cavallo che percorre le altre due cime sopra i mille metri.\nLe condizioni meteorologiche del monte sono da sempre particolarmente variabili e destano spesso preoccupazione: a causa dei tanti scalatori non equipaggiati infatti, si sono registrati numerosi decessi. In cima alla vetta \u00e8 situata una grossa croce in metallo, di circa 5 metri."}
{"id": "74936", "revid": "4", "url": "https://it.wikipedia.org/wiki?curid=74936", "title": "Torino Caselle", "text": ""}
{"id": "74937", "revid": "198277", "url": "https://it.wikipedia.org/wiki?curid=74937", "title": "Serie A 1994-1995", "text": "La Serie A 1994-1995 \u00e8 stata la 93\u00aa edizione della massima serie del campionato italiano di calcio (il 63\u00ba a girone unico), disputato tra il 4 settembre 1994 e il 4 giugno 1995 e concluso con la vittoria della , al suo ventitreesimo titolo.\nCapocannoniere del torneo \u00e8 stato l'argentino Gabriel Batistuta () con 26 reti.\nStagione.\nNovit\u00e0.\n\u00c8 stato il primo torneo della massima serie italiana in cui la vittoria comportava l'assegnazione di tre punti in classifica.\nCalciomercato.\nGrandi cambiamenti alla Juventus che, chiusa definitivamente la ventennale epoca \"bonipertiana\", ufficializz\u00f2 un nuovo assetto dirigenziale con il passaggio di consegne fra Gianni Agnelli e il fratello Umberto, nonch\u00e9 il debutto della cosiddetta \"Triade\" composta da Luciano Moggi, Antonio Giraudo e l'ex \"bandiera\" Roberto Bettega. Fu rivoluzione anche nell\"undici\" titolare, che accanto ai confermati Carrera, Kohler, Conte e Di Livio vide nuovi arrivi quali Ferrara, gli stranieri Deschamps e Sousa, e l'acerbo Tacchinardi il quale si ritaglier\u00e0 un suo spazio. A completare l'opera di rinnovamento, i bianconeri accolsero in panchina l'emergente Marcello Lippi: deciso a sfruttare al meglio la novit\u00e0 dei tre punti a vittoria, il tecnico viareggino var\u00f2 un offensivo modulo a tre punte con Roberto Baggio, Vialli e Ravanelli, pi\u00f9 lo scalpitante Del Piero prima riserva, rendendo la squadra piemontese forte fisicamente e atleticamente.\nIn un'estate priva di \"colpi\" di mercato di rilievo, tra le pretendenti al titolo il Milan degli \"Invincibili\", dominatore dell'ultimo triennio nonch\u00e9 fresco vincitore della Champions League, lasci\u00f2 pressoch\u00e9 immutato l'organico a disposizione di Fabio Capello, eccezion fatta per il ritorno di Gullit dopo un anno alla Sampdoria. Proprio dai doriani l'Inter di Ottavio Bianchi prelev\u00f2 l'estremo difensore della nazionale italiana, Pagliuca, pagato quindici miliardi comprensivi dei cartellini di due \"bandiere\" nerazzurre, Zenga e Ferri, i quali si trasferirono in blucerchiato assieme all'ex giallorosso Mihajlovi\u0107.\nPer la sua lanciata Lazio il \"patron\" Cragnotti dirott\u00f2 Dino Zoff alla presidenza, sostituendolo in panchina con l'emergente Zden\u011bk Zeman: in una squadra rinforzatasi con gli innesti di Chamot, Rambaudi e Venturin, il tecnico boemo disegn\u00f2 un prolifico attacco composto dal tridente Bok\u0161i\u0107-Casiraghi-Signori. Sempre pi\u00f9 competitivo il rampante Parma di Nevio Scala, che non nascose ambizioni tricolori con gli ingaggi dell'ex juventino Dino Baggio e del portoghese Couto, mentre la Roma di Carlo Mazzone accolse lo svedese Thern, l'uruguaiano Fonseca e il promettente Moriero, dando inoltre maggiore spazio a un diciottenne Totti che gi\u00e0 lasciava intravedere sprazzi della sua classe.\nLa Fiorentina di Claudio Ranieri, appena risalita dalla Serie B, pot\u00e9 contare sul confermato Batistuta e su due nuovi acquisti, M\u00e1rcio Santos, fresco campione del mondo con la \"Sele\u00e7\u00e3o\", e il giovane lusitano Rui Costa. Il Torino si rinforz\u00f2 con Angloma e Pessotto nella retroguardia, e Rizzitelli e Abedi Pel\u00e9 in avanti, mentre il Napoli, che passer\u00e0 dopo poche giornate nelle mani della coppia Can\u00e9-Bo\u0161kov, una volta superato il rischio estivo di fallimento societario punt\u00f2 soprattutto su Carbone e sugli stranieri Andr\u00e9 Cruz, Boghossian e Rinc\u00f3n.\nIl neopromosso Bari affianc\u00f2 in attacco il colombiano Guerrero ai confermati Protti e Tovalieri, cos\u00ec come si concentrarono sul reparto offensivo anche il Cagliari di \u00d3scar Tab\u00e1rez, che prelev\u00f2 Muzzi dalla Roma, e la Cremonese, che ottenne dai doriani il prestito di Chiesa chiamato alla definitiva affermazione ad alti livelli. Da par suo la Reggiana, oltre al ritorno in granata di Padovano nella sessione autunnale, scommise sul ventenne Oliseh fattosi notare con la Nigeria alla rassegna iridata appena conclusasi in Nordamerica.\nIl calciomercato si color\u00f2, infine, di due esotiche novit\u00e0: il Genoa port\u00f2 in Liguria Miura, il primo giapponese a calcare i campi della Serie A, mentre il Padova di Mauro Sandreani, riapparso in massima serie dopo trentadue anni, diede una \"chance\" al \"difensore-chitarrista\" Lalas, anche lui messosi in mostra durante i recenti Mondiali nonch\u00e9 primo statunitense a venire tesserato da una societ\u00e0 italiana.\nAvvenimenti.\nGirone di andata.\nIl campionato successivo alla rassegna iridata d'oltreoceano part\u00ec il 4 settembre 1994. Le due protagoniste d'inizio stagione furono il di Zola e Asprilla, \"provinciale\" ormai divenuta solida realt\u00e0 del calcio anni 1990, e la del tandem sudamericano Fonseca-Balbo: le due squadre passarono in testa alla quinta giornata, alternandosi in vetta fino al 30 ottobre, quando la vittoria nello scontro diretto (1-0) permise agli emiliani di tentare la fuga.\nDietro di loro, nel mese di novembre guadagnarono terreno la nuova di Lippi, in costante crescita dopo l'iniziale rodaggio (e nonostante l'alluvione piemontese che contrinse i bianconeri a rinviare in gennaio il derby), accompagnata dalla di Signori e dalla neopromossa di Batistuta, quest'ultimo capocannoniere al termine della stagione.\nAppena sotto le zone di vertice, appariva invece in crisi d'identit\u00e0 il calcio meneghino: i campioni uscenti del , distratti dalla Champions League nonch\u00e9 da nervosismi interni che, tra gli altri, porteranno Gullit a un precoce ritorno a Genova, persero subito terreno; peggio and\u00f2 all', peraltro passata a torneo in corso dalla propriet\u00e0 Pellegrini a quella Moratti, che chiuder\u00e0 il girone d'andata pochi punti sopra la zona retrocessione. Sorprese invece il , che non sembr\u00f2 fin qui patire il dopo-Zeman, stazionando sotto la nuova guida di Catuzzi nei pressi della \"zona UEFA\".\nSul finire dell'anno solare emersero prepotentemente i bianconeri, i quali, pur privati dell'apporto del loro capitano Roberto Baggio, seriamente infortunatosi il 27 novembre a Padova e destinato a rimanere per cinque mesi lontano dai campi, trovarono nel ventenne Del Piero, esploso in poche settimane ai massimi livelli, nonch\u00e9 in un Vialli rigenerato dalla cura-Lippi, due delle pedine su cui puntare per la rincorsa al titolo, assieme alla definitiva affermazione del \"panzer\" Ravanelli e alla solidit\u00e0 del duo di centrocampo Sousa-Deschamps.\nIl 4 dicembre, in una delle gare spartiacque della stagione, la Juventus rimont\u00f2 i viola al Delle Alpi (da 0-2 a 3-2 negli ultimi 20') grazie a un'invenzione allo scadere proprio di Del Piero \u2014 un pallonetto al volo rimasto negli annali \u2014 mentre sette giorni dopo, con la vittoria nella trasferta capitolina sui biancocelesti (4-3), guadagn\u00f2 la vetta solitaria, con peraltro una gara in meno rispetto alle avversarie. Nonostante il passo falso della settimana seguente contro il , per un gol fantasma di Galante nel finale di partita, il successo al Tardini nello scontro diretto coi ducali (3-1), l'8 gennaio 1995, spinse la squadra torinese verso il simbolico titolo d'inverno.\nGirone di ritorno.\nCon l'inizio del girone di ritorno, il 29 gennaio, il torneo venne funestato dai fatti di Genova dove negli scontri tra tifosi genoani e milanisti, fuori dal Marassi venne accoltellato a morte il sostenitore rossobl\u00f9 Vincenzo Spagnolo: l'episodio provoc\u00f2 la sospensione della partita e una settimana di stop a tutti i campionati nazionali, decisione che tuttavia non risolver\u00e0 il problema della violenza ultras negli stadi italiani.\nTra febbraio e marzo una spregiudicata Juventus, interpretando meglio delle rivali la nuova regola dei tre punti a vittoria, con un gioco sempre votato all'attacco seppe accumulare un considerevole vantaggio; dunque, la squadra di Lippi non risent\u00ec troppo delle inattese sconfitte nelle due stracittadine nonch\u00e9 nella partita interna contro il Padova. La \"Vecchia Signora\", nelle domeniche successive, amministr\u00f2 il vantaggio conquistando matematicamente il tricolore il 21 maggio, con due turni di anticipo, battendo nettamente (4-0) nel \"big match\" di Torino un ormai sfiduciato Parma. Per la Juventus fu il ventitreesimo scudetto, affermazione che mancava ai piemontesi dalla stagione 1985-1986: un successo dedicato ad Andrea Fortunato, promettente terzino bianconero scomparso il precedente 25 aprile, non ancora ventiquattrenne, dopo aver lottato per quasi un anno contro la leucemia.\nI giallobl\u00f9 di Scala, comunque appagati dal trionfo di quattro giorni prima nella finale di Coppa UEFA contro gli stessi bianconeri, nelle giornate conclusive si lasciarono platonicamente superare dalla Lazio di Zeman, seconda in graduatoria per differenza reti. Conquistato il diritto a prendere parte alla successiva Champions League, a fine stagione la Juventus fece propria anche la Coppa Italia nell'ennesimo confronto col Parma \u2014 un dualismo che assurse a vero e proprio \"leitmotiv\" dell'annata calcistica continentale \u2014, lasciando ai ducali lo \"slot\" per la partecipazione alla Coppa delle Coppe.\nLa qualificazione alla Coppa UEFA fu cos\u00ec appannaggio delle due romane e delle due milanesi. L'ultima a ottenere il \"pass\" europeo fu l'Inter, in risalita e che, gi\u00e0 braccata dal , negli ultimi turni fatic\u00f2 a tenere a bada anche un partito in sordina ma ripresosi alla distanza; i nerazzurri riuscirono a prevalere sulle inseguitrici solo all'ultimo minuto dell'ultima giornata, con un gol di Delvecchio al Padova che and\u00f2 a escludere proprio i partenopei, cui rimase la magra soddisfazione di essere risultata la seconda migliore squadra del girone di ritorno.\nLa corsa per la salvezza premi\u00f2 la e il neopromosso , tuttavia calato alla distanza dopo un buon avvio, mentre, pur a fronte di un girone di andata di spessore, un crollo di rendimento nella tornata conclusiva sanc\u00ec il ritorno in Serie B del Foggia. Rimasero sul fondo della classifica la e soprattutto il fanalino di coda : le rondinelle andarono incontro a una stagione totalmente fallimentare, perdendo consecutivamente gli ultimi quindici incontri di campionato e mettendo assieme appena 12 punti, che uniti a vari altri primati negativi, affibbiarono ai lombardi la poco edificante nomea di peggiore squadra nella storia della Serie A. L'ultima formazione a scendere di categoria fu il Genoa, sconfitto ai rigori dal Padova nello spareggio salvezza di Firenze.\nClassifica finale.\nLegenda:\nRegolamento:\nNote:\nStatistiche.\nSquadre.\nClassifica in divenire.\nFonte\nIndividuali.\nClassifica dei marcatori.\nNel corso del campionato furono segnati complessivamente 733 gol (di cui 31 su autorete e 81 su calcio di rigore) da 192 diversi giocatori, per una media di 2,53 gol a partita.&lt;br&gt;Da segnalare le quadriplette messe a segno da Dejan Savi\u0107evi\u0107 in Bari-Milan 3-5 della 16\u00aa giornata e da Pierluigi Casiraghi in Lazio-Fiorentina 8-2 della 22\u00aa giornata.&lt;br&gt;Di seguito, la classifica dei marcatori.\nMedia-spettatori.\nLa media-spettatori di questo campionato fu di presenze a partita."}
{"id": "74938", "revid": "339392", "url": "https://it.wikipedia.org/wiki?curid=74938", "title": "Roma Ciampino", "text": ""}
{"id": "74939", "revid": "767487", "url": "https://it.wikipedia.org/wiki?curid=74939", "title": "Cupronichel", "text": "I cupronichel sono le leghe di rame in cui il nichel \u00e8 il principale elemento aggiunto.\nSono caratterizzate da un'ottima \"resistenza alla corrosione\" in ambienti marini (si usano in impianti di dissalazione e condensatori marini); notevole \u00e8 la \"resistenza meccanica\", in particolare all'erosione.\nSi noti che basta un tenore del 20% per sbiancare completamente il rame ed ottenere un colore grigio metallico; per questi motivi sono usate nella \"monetazione\": la parte \"bianca\" delle monete da 1 e 2 euro \u00e8 costituita da un cupronichel 75-25.\nIl \"diagramma di fase\" rame-nichel \u00e8 molto semplice: la fase solida presenta una struttura cristallina \u03b1 in tutto il range di composizioni.\nSpesso il nichel viene accompagnato da altri elementi, per migliorare alcune propriet\u00e0 della lega:\nil ferro aumenta la resistenza alla corrosione e la resistenza meccanica;\nil manganese viene usato per disossidare e desolforare; inoltre migliora la lavorabilit\u00e0;\nlo stagno aumenta l'elasticit\u00e0;\nil cromo pu\u00f2 sostituire parzialmente il ferro, aumentando ulteriormente le caratteristiche meccaniche;\nil niobio aumenta la durezza nei getti, di cui migliora anche la saldabilit\u00e0.\nApplicazioni.\nI cupronichel vengono usati soprattutto nei \"condensatori\", \"raffreddatori\" e altri \"scambiatori di calore\" a contatto con l'acqua di mare, negli impianti di desalinizzazione, nel trasporto di acqua e di olio combustibile. \nAvendo eccellente resistenza alla corrosione marina e al biofouling, sono utilizzate anche per le chiglie delle navi; poich\u00e9 molluschi o alghe non colonizzano la superficie della chiglia, vi sono meno resistenze al moto della nave e minori costi per lo \"scrostamento\" e manutenzione della stessa. \nLe leghe Cu-Ni sono impiegate anche nelle piattaforme off-shore (come, ad esempio, quelle petrolifere) nella splash-zone, dove la corrosione \u00e8 particolarmente aggressiva. I montanti e le strutture di sostegno sono protetti con piastre.\nNelle centrali di produzione di energia (di origine fossile o nucleare) c'\u00e8 bisogno di molta acqua per il sistema di raffreddamento: pertanto si utilizza acqua di mare, di lago o di fiume, che ha spesso elementi estranei come particelle di sabbia. Per evitare la erosione dovuta al trasporto di queste, si impiegano preferibilmente leghe con alta percentuale di nichel (30%).\nEcco un breve elenco delle leghe pi\u00f9 comuni:\nIl cupronichel \u00e8 usato anche come lega per la forgiatura degli strumenti musicali a fiato in metallo, come ad esempio i sassofoni Lien Cheng."}
{"id": "74941", "revid": "642594", "url": "https://it.wikipedia.org/wiki?curid=74941", "title": "Demodecidi", "text": ""}
{"id": "74942", "revid": "17351", "url": "https://it.wikipedia.org/wiki?curid=74942", "title": "Catania Fontanarossa", "text": ""}
{"id": "74943", "revid": "110157", "url": "https://it.wikipedia.org/wiki?curid=74943", "title": "Serie A 1995-1996", "text": "La Serie A 1995-1996 \u00e8 stata la 94\u00aa edizione della massima serie del campionato italiano di calcio (il 64\u00ba a girone unico), disputato tra il 27 agosto 1995 e il 12 maggio 1996 e concluso con la vittoria del , al suo quindicesimo titolo.\nCapocannonieri del torneo sono stati Igor Protti () e Giuseppe Signori () con 24 reti a testa.\nStagione.\nNovit\u00e0.\nLe principali novit\u00e0 sotto il profilo regolamentare riguardarono la possibilit\u00e0 di compiere fino a tre sostituzioni \u2014 senza discriminanti tra portiere e giocatore di movimento \u2014 e la numerazione fissa sulle maglie da gioco, con numeri da 1 a 99 e il cognome sul retro della divisa.\nCalciomercato.\nA mettersi in luce sul fronte del mercato fu il Milan, alle cui fila si aggiunse l'ex juventino Roberto Baggio: a vestirsi di rossonero fu poi il liberiano George Weah, ingaggiato dal Paris Saint-Germain. I bianconeri puntarono invece su Pessotto e Vierchowod per la difesa, rinfoltendo poi la mediana con Lombardo e Jugovi\u0107. L'Inter del nuovo presidente Massimo Moratti \u2014 insediatosi a capo della societ\u00e0 nel febbraio 1995 \u2014 acquist\u00f2 i difensori Roberto Carlos e Javier Zanetti, il centrocampista Ince e l'attaccante Ganz.\nLa Sampdoria tesser\u00f2 Seedorf e Karembeu, col Parma che ingaggi\u00f2 infine Cannavaro e Stoi\u010dkov (detentore del Pallone d'oro).\nAvvenimenti.\nGirone di andata.\nA caratterizzare le prime battute del torneo fu una corsa alla pari tra Juventus e Milan, con le formazioni appaiate sino al terzo turno: il primato solitario divenne appannaggio dei meneghini alla quarta giornata, complice il pari dei torinesi sul campo di un Cagliari che mosse nella circostanza la propria classifica. Impostasi nel confronto diretto, la squadra di Capello consolid\u00f2 in autunno la posizione di testa: brevemente contrastati da un Parma nel quale si segnal\u00f2 l'esordio del portiere minorenne Buffon, i lombardi contennero successivamente l'assalto della Fiorentina laureandosi campioni d'inverno con una lunghezza di margine sui toscani.\nPartite con ben altre ambizioni, Inter e Sampdoria costituirono \u2014 loro malgrado \u2014 una delusione accumulando ritardo in chiave europea dall'Udinese e dalle romane. Un discreto girone d'andata pose Cagliari e Vicenza al riparo da assilli di classifica, a fronte di maggiori pericoli incombenti su Piacenza e Torino: col ruolo di coda toccato alla Cremonese, Padova e Bari denunciarono a propria volta una situazione deficitaria.\nGirone di ritorno.\nCol primato rossonero mai posto in discussione, la piazza d'onore registr\u00f2 il riaffacciarsi della Juventus: il solo passo falso compiuto dal \"Diavolo\" corrispose alla stracittadina del 10 marzo 1996, persa di misura contro un'Inter in risalita. Da segnalare inoltre un fatto fin l\u00ec senza precedenti, ovvero la mancata disputa di un turno di campionato \u2014 nella fattispecie calendarizzato alla 26\u00aa giornata \u2014 per uno sciopero indetto dai calciatori quale gesto di protesta verso le condizioni contrattuali inerenti l'attivit\u00e0 professionistica. \nSul versante sportivo la Juventus manc\u00f2 un ultimo appello cadendo a domicilio per mano della Sampdoria, con la matematica che forn\u00ec un primo responso tramite l'anticipata retrocessione dei patavini: a condannare questi ultimi concorse, tra l'altro, un filotto negativo di 11 sconfitte consecutive. Ai suddetti biancorossi si unirono, nel turno successivo, Torino e Cremonese dopo uno scontro diretto risoltosi con l'effimera vittoria granata; evento principale della domenica risult\u00f2 la sfida tra Milan e Fiorentina, col successo dei rossoneri che assicur\u00f2 loro il titolo nazionale. \nIn chiave-salvezza l'ultima compagine ad arrendersi fu il Bari, la cui relegazione venne certificata dalla sconfitta con l'Inter a 90' dal termine: la caduta dei pugliesi \u2014 che pure annoveravano in organico il capocannoniere Protti \u2014 assicur\u00f2 la permanenza a Napoli, Piacenza e Atalanta.\nLa finale persa dagli orobici in coppa nazionale contro i gigliati comport\u00f2 il ripescaggio interista nelle manifestazioni continentali, fatto peraltro ascrivibile al contestuale successo bianconero in Champions League: ammessi alla UEFA, i milanesi tennero compagnia al Parma (che grazie ai ripescaggi riusc\u00ec a evitare lo spareggio per l'Europa con la Roma) nonch\u00e9 alle formazioni della capitale, col traguardo europeo fallito da Udinese \u2014 a scapito di un buon avvio \u2014 e dai doriani cui non risult\u00f2 sufficiente un miglioramento nella tornata conclusiva.\nClassifica finale.\n\"Fonte\":\nLegenda:\nRegolamento:\nRisultati.\nCalendario.\nIl sorteggio del calendario avvenne il 1\u00ba agosto 1995, con le prime cinque classificate del campionato precedente impossibilitate a incontrarsi nell'esordio in quanto \u00abteste di serie\u00bb; gli impegni della Nazionale azzurra (in corsa per la qualificazione all'Europeo 1996) causarono le soste del 3 settembre, 8 ottobre e 12 novembre 1995, mentre il 31 dicembre 1995 non si gioc\u00f2 per la pausa di Capodanno. \nCoi turni di Natale e Pasqua anticipati al sabato, la 26\u00aa giornata \u2014 originariamente in programma al 16 e 17 marzo 1996 \u2014 fu rinviata per uno sciopero proclamato dall'AIC: il recupero avvenne, in forma di infrasettimanale, il 10 aprile 1996. \nStatistiche.\nMedia spettatori.\nMedia spettatori della Serie A 1995-96: 29.447"}
{"id": "74944", "revid": "764447", "url": "https://it.wikipedia.org/wiki?curid=74944", "title": "Aeroporto di Milano-Linate", "text": "L'Aeroporto di Milano-Linate , intitolato a Enrico Forlanini, \u00e8 un aeroporto italiano gestito dalla SEA. \u00c8 il settimo aeroporto italiano e il terzo aeroporto della Lombardia per traffico di passeggeri. Accoglie il traffico nazionale e quello europeo di breve raggio. \nL'aeroporto dispone di un unico terminal e di due piste, una per il traffico commerciale e una per l'aviazione generale.\nNonostante il nome ufficiale sia Aeroporto Enrico Forlanini, dal nome del pioniere dell'aviazione e inventore, lo scalo milanese \u00e8 maggiormente conosciuto con il nome della localit\u00e0 vicino a cui sorge (Linate, nel comune di Peschiera Borromeo). Parte del sedime aeroportuale ricade anche nel territorio del comune di Segrate e Milano.\nStoria.\nNei primi anni trenta si sent\u00ec il bisogno di dotare la citt\u00e0 di uno scalo aereo pi\u00f9 attrezzato dell'ormai inadeguato campo di aviazione di Taliedo (costruito nel 1910 e situato in un'area delimitata dalle attuali via Mecenate, viale Ungheria e via Salomone).\nNel 1932 il podest\u00e0 Marcello Visconti di Modrone propose al ministro dell'aviazione Italo Balbo di costruire un nuovo aeroporto e chiudere lo scalo di Taliedo, tra le diverse proposte prevalse quella di realizzare l'aeroporto a ovest dell'idroscalo in modo da creare un polo integrato fra velivoli di tipo diverso.\nSu una superficie di circa 3\u00a0000\u00a0000 di metri quadrati, la gran parte dei quali appartenenti al comune di Linate al Lambro (che in seguito alla perdita di cos\u00ec tanto territorio venne annesso al comune di Peschiera Borromeo) e occupati da sette cascine che furono demolite, si progett\u00f2 quindi di costruire uno degli aeroporti pi\u00f9 grandi d'Europa. I lavori di realizzazione iniziarono nel giugno del 1933 e comportarono il drenaggio del terreno che pur essendo pianeggiante era ricco di canali. I lavori di sistemazione del terreno e di costruzione dell'hangar furono a carico dell'Aeronautica Militare mentre l'amministrazione comunale si incaric\u00f2 della costruzione dell'aerostazione.\nIl concorso per la progettazione dell'aerostazione fu vinto da un architetto bolognese, Gianluigi Giordani. Progett\u00f2 un moderno edificio a due piani concepito per servire sia l'idroscalo sia l'aeroporto e in grado di fare fronte all'aumento di traffico previsto negli anni a venire. Nel 1936 iniziarono i lavori per la costruzione dell'imponente hangar principale, una costruzione a campata unica larga 235 metri e profonda 64.\nFu inaugurato il 21 ottobre 1937, e fu completato con destinazione esclusivamente civile nel 1938.\nNel 1960 l'aeroporto venne notevolmente rinnovato e la pista venne prolungata fino al limite del fiume Lambro, causando l'interruzione della strada Paullese e l'isolamento della localit\u00e0 di Linate da Peschiera Borromeo.\nNel 2001 \u00e8 teatro dell'omonimo disastro aereo.\nDa met\u00e0 del 2007 le piste hanno cambiato i nomi per ragioni legate alla declinazione magnetica; di conseguenza la 36R \u00e8 diventata la 36 e la 18L \u00e8 diventata 18. La 36L \u00e8 cambiata in 35 e la 18R in 17.\nCi\u00f2 ha evitato che alcuni piloti di aeromobili leggeri scambiassero la via di rullaggio T per la 36R atterrandoci.\nIl 27 luglio 2019 l'aeroporto \u00e8 stato chiuso al pubblico e al traffico aereo per lavori di manutenzione e ristrutturazione riguardanti la pista principale e il terminal, della durata stimata di tre mesi, con riapertura prevista per il successivo 27 ottobre. Durante il periodo di chiusura, tutti i voli previsti in arrivo e in partenza dallo scalo di Linate sono stati deviati e distribuiti sugli aeroporti di Malpensa e Orio al Serio.\nLa sera del 26 ottobre 2019, come previsto, l'aeroporto ritorna operativo per quanto riguarda gli atterraggi, e nelle ore successive riprendono anche i decolli. Nel maggio 2020 \u00e8 stato presentato il progetto riguardante i lavori nell'edificio che ospita i gate ed i negozi, che si sono protratti fino a marzo 2021, questa volta senza alcuna interruzione del traffico aereo. I lavori hanno riguardato non solo il restyling della facciata e degli interni, ma sono stati pensati per fare di Linate un aeroporto all'avanguardia anche sotto il profilo tecnologico.\nCaratteristiche.\nGeneralmente, per gli atterraggi, viene utilizzata la pista 36. La procedura di avvicinamento ILS RWY 36 prevede un orientamento del sentiero di 355\u00b0 e frequenza NAV 109.550.\nDal 5 giugno 2008 l'avvicinamento ILS \u00e8 stato modificato: sono state apportate le seguenti modifiche: la frequenza non \u00e8 pi\u00f9 l'allora 110.300, ma \u00e8 diventata 109.550; il nominativo \u00e8 diventato da LNT a I-LNT ed \u00e8 stato installato anche il DME. Questi cambiamenti sono riportati nell'Aeronautical Information Publication (AIP).\nIncidenti.\nEnrico Mattei.\nNel 1962 precipita, nel territorio del Comune di Bascap\u00e8, in seguito a un attentato, sulla rotta di avvicinamento alla pista 36, il Morane-Saulnier MS.760 Paris con a bordo, oltre al pilota e a un giornalista inglese, il fondatore e presidente dell'Eni Enrico Mattei. L'esito dell'attentato \u00e8 fatale per tutti e tre i passeggeri.\nIl disastro di Linate.\nLo scalo milanese \u00e8 stato il luogo del pi\u00f9 grave disastro aereo mai avvenuto in Italia. L'8 ottobre 2001 il volo 686 della Scandinavian Airlines System operato con un MD87, diretto a Copenaghen, collise con un jet d'affari (un Cessna Citation CJ2) che, a causa della fitta nebbia, invase improvvisamente la pista durante il suo decollo. La tragedia fu immane, nel disastro morirono 118 persone tra passeggeri dei due aerei e lavoratori aeroportuali.\nIl 7 luglio del 2006 il direttore dell'aeroporto di Linate, Vincenzo Fusco, ed il responsabile del sistema aeroportuale di Linate-Malpensa, Francesco Federico, accusati di disastro colposo e omicidio colposo plurimo, furono assolti.\nTrasporti e collegamenti.\nL'aeroporto \u00e8 raggiungibile dalla A35 (Brebemi), dalla A51 (Tangenziale Est) tramite Viale Enrico Forlanini, e dalla A58 (Tangenziale Est Esterna), tramite Via Rivoltana.\nPer quanto riguarda il trasporto pubblico l'aeroporto \u00e8 raggiungibile tramite le linee urbane ed extraurbane dell'ATM. In particolare le linee che servono l'aeroporto sono il bus 73 per Duomo e il bus 923 per l'ospedale San Raffaele MeLA e per San Felice (73/).\n\u00c8 prevista l'apertura, entro il 2022, della nuova linea metropolitana (M4) che avr\u00e0 come capolinea l'aeroporto di Linate e collegher\u00e0 la parte meridionale della citt\u00e0 di Milano passando per il centro storico. Il capolinea si trover\u00e0 alla stazione di Milano San Cristoforo."}
{"id": "74945", "revid": "2", "url": "https://it.wikipedia.org/wiki?curid=74945", "title": "Aeroporto di Linate", "text": ""}
