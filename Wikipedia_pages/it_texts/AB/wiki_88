{"id": "80385", "revid": "466539", "url": "https://it.wikipedia.org/wiki?curid=80385", "title": "Jeanne Moreau", "text": "Interprete tanto incisiva quanto versatile di pi\u00f9 di centotrenta film, lavor\u00f2 con alcuni tra i maggiori registi del XX secolo, come Luis Bu\u00f1uel, Orson Welles, Michelangelo Antonioni, Fran\u00e7ois Truffaut, Louis Malle, Wim Wenders, Elia Kazan, diventando fin dagli esordi una delle pi\u00f9 celebri attrici francesi.\nBiografia.\nJeanne Moreau nacque a Parigi il 23 gennaio del 1928, figlia di Anatole-D\u00e9sir\u00e9 Moreau, un ristoratore francese, gestore di una \"brasserie\", e di Katherine Buckley, una ballerina inglese, nativa del Lancashire e di origini in parte irlandesi. Dopo l'infanzia trascorsa a Vichy, torn\u00f2 nella capitale dove, all'insaputa dei genitori, inizi\u00f2 a frequentare corsi di teatro per poi entrare al Conservatorio di Parigi. Le piccole parti iniziali si trasformarono presto in ruoli pi\u00f9 significativi.\nIl primo matrimonio con il regista Jean-Louis Richard si celebr\u00f2 nel 1949. Si tratt\u00f2 di un'unione riparatrice, dato che il figlio J\u00e9r\u00f4me Duvon nacque subito dopo, ma nel 1951 la coppia divorzi\u00f2. Nel 1950 fece il vero esordio alla Com\u00e9die-Fran\u00e7aise con lo spettacolo \"les Caves du Vatican\", scritto da Andr\u00e9 Gide e, grazie al personaggio della prostituta da lei interpretato, ottenne la copertina di Paris Match. Seguirono altri ruoli e il ritorno ogni anno al celebre Festival d'Avignone. Incominci\u00f2 in questo periodo una lunghissima e proficua amicizia con Orson Welles, con il quale divider\u00e0 il set in seguito.\nContemporaneamente al successo teatrale, giunsero per Moreau anche i primi ruoli cinematografici, dove spicc\u00f2 come protagonista del film \"La regina Margot\" (1954) diretto da Jean Dr\u00e9ville. Nel 1956, durante la stagione in cui interpret\u00f2 sul palcoscenico \"La gatta sul tetto che scotta\", venne notata dal regista Louis Malle che le propose il ruolo da protagonista in \"Ascensore per il patibolo\" (1958) e in \"Gli amanti\" (1958), due film nei quali l'attrice diede vita a un'eroina moderna e fuori dagli schemi. Nello stesso anno, durante il festival di Cannes, incontr\u00f2 un altro regista fondamentale per la sua carriera, Fran\u00e7ois Truffaut. Tra i due nacque una forte amicizia che porter\u00e0 a diverse collaborazioni fortunate in futuro.\nIn questo stesso periodo l'attrice attravers\u00f2 l'Atlantico per partecipare ad alcuni film di produzione hollywoodiana. Di questo periodo americano ricord\u00f2 con piacere la frequentazione di diversi scrittori come Henry Miller e Tennessee Williams. Un primo riconoscimento ufficiale arriv\u00f2 dal Festival di Cannes che nel 1960 la consacr\u00f2 migliore attrice per il film \"Moderato cantabile\" di Peter Brook. Altri titoli internazionali come \"La notte\" (1961) di Michelangelo Antonioni o \"Eva\" (1962) di Joseph Losey confermarono le sue qualit\u00e0 di attrice rigorosa ed esigente, ma anche disponibile a mettersi nelle mani del regista.\nNel 1962 arriv\u00f2 il film forse fondamentale per la sua carriera, \"Jules e Jim\" di Fran\u00e7ois Truffaut. Il produttore fece uscire la canzone \"Le Tourbillon\" come singolo e il successo fu immediato, tanto che l'attrice, in pochi anni, incise ben due album. I pi\u00f9 grandi registi, fra i quali Orson Welles e Luis Bu\u00f1uel, Rainer Werner Fassbinder e Wim Wenders, la chiamarono per offrirle ruoli fatti apposta per lei. Nella seconda met\u00e0 degli anni sessanta ebbe una lunga relazione con il regista inglese Tony Richardson, marito di Vanessa Redgrave, e fu sposata dal 1977 al 1979 con il regista statunitense William Friedkin. Riusc\u00ec anche a realizzare un paio di film come regista: \"Lumi\u00e8re\" e \"L'adolescente\" (1979).\nAnche se con minore frequenza, continu\u00f2 la carriera teatrale, dove ottenne sempre grandi trionfi e, negli anni ottanta, inizi\u00f2 anche a girare per la televisione, in particolare in numerosi lavori diretti dalla sua amica Jos\u00e9e Dayan. Grazie a lei ebbe modo di tornare al cinema per interpretare un'altra sua grande amica, la scrittrice Marguerite Duras. Nel 1992 ricevette il Leone d'Oro alla carriera dalla Mostra Internazionale d'Arte Cinematografica di Venezia, mentre nel 1995 le venne attribuito il Premio C\u00e9sar onorario.\nNel 1998 l'Academy statunitense organizz\u00f2 per lei un omaggio, presentato da Sharon Stone. In patria \u00e8 l'unica attrice ad aver presieduto per ben due volte la giuria del Festival di Cannes, nel 1975 e nel 1995. Dal 1986 al 1988 fu presidente dell'Acad\u00e9mie des C\u00e9sars, mentre dal 2003 \u00e8 stata presidente di giuria del festival Premiers Plans dedicato ai giovani registi. Nel 2005 cre\u00f2 inoltre la scuola di cinema \"Les Ateliers d'Angers\". \nMor\u00ec il 31 luglio 2017 nella sua casa parigina di rue du Faubourg-Saint-Honor\u00e9."}
{"id": "80387", "revid": "125117756", "url": "https://it.wikipedia.org/wiki?curid=80387", "title": "Consiglio Nazionale delle Ricerche", "text": "Il Consiglio Nazionale delle Ricerche (in sigla CNR) \u00e8 il principale ente pubblico di ricerca italiano.\nSottoposto alla vigilanza del Ministero dell'universit\u00e0 e della ricerca, ha il compito di svolgere, promuovere, diffondere, trasferire e valorizzare attivit\u00e0 di ricerca scientifica e tecnologica nei principali settori di sviluppo delle conoscenze e delle loro applicazioni, favorendo il progresso scientifico, tecnologico, economico e sociale.\nSecondo la rivista scientifica \"Nature\", nel 2018 il CNR si \u00e8 classificato al decimo posto tra gli enti pubblici di ricerca pi\u00f9 innovativi al mondo per numero di articoli scientifici pubblicati su una ottantina di riviste monitorate dalla stessa rivista.\nStoria.\nCostituito il 18 novembre del 1923 e trasformato nel 1945 in organo dello Stato ha svolto prevalentemente attivit\u00e0 di formazione, di promozione e di coordinamento della ricerca in tutti i settori scientifici e tecnologici.\nSubito dopo lo scoppio della guerra in molti paesi europei gli scienziati cercarono di dar vita ad organismi in grado di aggregare tutte le attivit\u00e0 relative alle invenzioni e alla ricerca. Nel 1916 venne costituito il Comitato nazionale scientifico tecnico per lo sviluppo e l'incremento dell'industria italiana (CNST) con il compito di \"stringere maggiormente i legami fra la Scienza e le sue applicazioni\"; mentre nel 1917 venne autorizzata, con decreto del 25 novembre, una spesa straordinaria di 3 milioni di lire per \"gli impianti e gli arredamenti degli Istituti Superiori di fisica, chimica e le loro applicazioni tecniche\"; sempre nel 1917 venne costituito l'Ufficio invenzioni e ricerche.\nAttraverso queste iniziative cominciava a farsi avanti una maggiore sensibilit\u00e0 verso il tema della scienza, confermata dalla costituzione nel novembre del 1918 di un Consiglio internazionale delle ricerche (CIR), al quale l'Italia prese parte con Vito Volterra assieme a rappresentanti di Francia, Inghilterra, Stati Uniti e Belgio. Ma soprattutto da un decreto presidenziale del 17 febbraio 1919, che istituiva una commissione \"con l'incarico di preparare un progetto di costituzione del Consiglio Nazionale delle Ricerche\", il quale in un articolo precisava che \"il Consiglio Nazionale delle Ricerche deve avere per fine di organizzare e promuovere ricerche a scopo scientifico industriale e per la difesa nazionale\". Con questo atto veniva sancito il punto d'inizio ufficiale del processo di costituzione del CNR, che si sarebbe concluso con l'emanazione del decreto del 18 novembre 1923.\nIl 23 dicembre 1987 il CNR registra il primo dominio internet italiano: cnr.it \nNel 1999, a seguito del decreto legislativo 30/01/1999 n. 19 (\"Riordino del Consiglio nazionale delle ricerche\") il CNR \u00e8 divenuto \"ente nazionale di ricerca con competenza scientifica generale e istituti scientifici distribuiti sul territorio, che svolge attivit\u00e0 di prioritario interesse per l'avanzamento della scienza e per il progresso del paese\".\nNegli ultimi anni il CNR \u00e8 stato oggetto di critiche per la preponderanza dell'apparato amministrativo di gestione rispetto all'attivit\u00e0 di ricerca: infatti, secondo una relazione della Corte dei Conti, nel 2010 il 70% delle risorse di bilancio sono state destinate ad affitti, manutenzione della sede romana e retribuzioni del personale. Una valutazione periodica dei risultati conseguiti, decisa nel 2011, \u00e8 entrata per\u00f2 in vigore solo dal 2017.\nNel 2021, con l'insediatura di Maria Chiara Carrozza, per la prima volta una donna ottiene l'incarico di presidente del CNR, ruolo fino ad allora esercitato solamente da uomini.\nDescrizione.\nFinalit\u00e0.\nSvolgere attivit\u00e0 di ricerca nei propri laboratori, sia promuovendo l'innovazione e la competitivit\u00e0 del sistema industriale, sia fornendo tecnologie e soluzioni capaci di dare risposte ai bisogni emergenti, individuali e collettivi. Promuovere l'internazionalizzazione del sistema della ricerca; fornire attivit\u00e0 di consulenza al Governo e ad altre istituzioni su temi strategici per il Paese e la collettivit\u00e0; contribuire alla qualificazione delle risorse umane. La cooperazione con le Universit\u00e0 e il mondo industriale \u00e8 la scelta sistematica che ha lo scopo di \"creare valore per il paese attraverso le competenze della ricerca scientifica\" dell'Ente.\nLe strutture.\nLa rete scientifica del Consiglio Nazionale delle Ricerche \u00e8 strutturata attualmente in sette Dipartimenti, con funzioni essenzialmente di programmazione, ai quali afferiscono gli Istituti; \u00e8 in questi ultimi che si svolgono le attivit\u00e0 di ricerca vere e proprie.\nGli istituti.\nGli istituti del CNR sono oltre cento, di seguito elencati in ordine alfabetico secondo la sigla con la quale sono conosciuti.\nLe aree della ricerca.\nLe aree della ricerca sono aree territoriali che si caratterizzano come poli di aggregazione di Istituti dove alcuni servizi sono gestiti in maniera accentrata. Concepite nel 1979, la fase attuativa part\u00ec nella seconda met\u00e0 degli anni ottanta con la realizzazione delle prime quattro aree di Montelibretti, Milano, Genova e Potenza.\nRisorse digitali.\nDal 2012, la biblioteca del CNR-IRCrES e la funzione IT hanno sviluppato e gestito una serie di repository contenenti testi, immagini, file audio e video. Byterfly \u00e8 il maggiore di questi archivi digitali. Lanciato nel 2017 con architettura, contenuti e dati completamente open access, ha oltre un milione di file anche archivistici ad alta risoluzione, che sono consultabili e scaricabili liberamente in formato aperto."}
{"id": "80391", "revid": "104485", "url": "https://it.wikipedia.org/wiki?curid=80391", "title": "Gymnophiona", "text": "I Gimnofioni o Apodi (Gymnophiona ) sono un ordine della classe degli Anfibi composto da forme prive di zampe; si tratta, perlopi\u00f9, di forme sotterranee, spesso prive di occhi.\nTassonomia.\nL'ordine Gymnophiona comprende 213 specie, raggruppate in 10 famiglie:"}
{"id": "80392", "revid": "125814920", "url": "https://it.wikipedia.org/wiki?curid=80392", "title": "Anura", "text": "Gli anuri (Anura ) sono un ordine di anfibi cui appartengono oltre 7.300 specie, comunemente definite rane, rospi e raganelle.\nTalvolta questo taxon \u00e8 anche indicato come Salienti (Salientia []), dal participio presente del verbo latino \"salire\", che significa \"saltare\".\nDescrizione.\nLa lunghezza media degli Anuri si attesta dai 35 ai 75 millimetri, ma ne esistono di molto pi\u00f9 piccoli come di molto pi\u00f9 grandi. Tra gli esemplari di misura pi\u00f9 ridotta troviamo la \"Psyllophryne didactyla\" e la \"Eleutherodactylus iberia\", rispettivamente della misura di circa 10mm e 10mm e mezzo. Mentre tra le specie pi\u00f9 grandi di questo ordine troviamo senza dubbio il \"Conraua goliath\", una enorme rana lunga 32\u00a0cm che pu\u00f2 arrivare, con le gambe distese, fino a 70 \u2013 80\u00a0cm.\nSono anfibi che hanno zampe posteriori molto lunghe e adattate al salto grazie alla presenza di un segmento osseo in pi\u00f9; si tratta infatti di un prolungamento delle due ossa (l'astragalo ed il calcagno) costituenti la \"caviglia\" di questi animali. Hanno un corpo tozzo e compatto, una testa larga e ampia e di solito arti anteriori pi\u00f9 piccoli rispetto a quelli posteriori. La maggior parte delle specie possiede occhi grandi e sporgenti e un grande timpano su ciascun lato della testa. La bocca \u00e8 ampia e molte specie hanno una lingua appiccicosa che viene protesa velocemente per catturare le prede. La colonna vertebrale risulta corta e composta di solito da otto vertebre presacrali; queste ultime sono fissate saldamente tra di loro per concedere solo delle leggere flessioni in senso laterale e dorsoventrale, mentre quelle post - sacrali sono fuse a formare l'urostilo (il coccige).\nLa femmina \u00e8 di solito pi\u00f9 grande del maschio, ma il maschio a volte presenta arti posteriori pi\u00f9 grossi e robusti. Spesso emettono segnali vocali importanti comprimendo i polmoni. Sono privi di coda, da cui il nome scientifico di \"Anura\".\nMolte specie di rane tropicali sono tossiche o velenose. Queste specie spesso esibiscono sulla pelle dei colori molto evidenti e dal forte contrasto (rosso, giallo, blu, accompagnato da varie macchiettature nere) allo scopo di avvertire i potenziali predatori della pericolosit\u00e0 della loro preda (fenomeno dell'aposematismo).\nBiologia.\nAlimentazione.\nTutti i rospi e le rane sono carnivori e si nutrono di prede vive (insetti e altri invertebrati acquatici e terricoli). Si cibano di prede vive, perch\u00e9 la loro vista \u00e8 sensibile al movimento; una preda immobile non \u00e8 appetibile.\nIncapaci di masticare o frantumare il cibo in bocca, ingoiano le prede intere.\nSi nutrono talvolta anche di girini.\nRiproduzione.\nDepongono le uova in acqua e hanno un accoppiamento con fecondazione esterna. Dall'uovo esce il girino (in genere sono tra i 100 e 200, ma pochi ne sopravvivono), che compie il proprio ciclo vitale in tempi variabili tra 1,5 e 3 mesi. Alla fine della metamorfosi il girino sviluppa le zampe atte a saltare, polmoni per respirare fuori dall'acqua, perde la coda e cambia regime alimentare, passando da detritivoro a carnivoro. Dopodich\u00e9 la rana adulta continua la sua vita nel ciclo vitale. I maschi della rana per attirare le femmine \"gracidano\", emettono cio\u00e8 un verso gonfiando dei sacchetti d'aria nelle guance. In genere le femmine cercano il maschio che produce il gracidio pi\u00f9 potente per accoppiarsi e deporre le uova.\nComunicazione.\nLe rane utilizzano una strategia comunicativa simile a quella delle emittenti radio, dato che ognuna trasmette suoni in una banda di frequenze diversa, per evitare sovrapposizioni e per riconoscersi pi\u00f9 facilmente. Inoltre vi \u00e8 una differenziazione a seconda delle dimensioni, infatti le rane pi\u00f9 grandi emettono grida dai suoni bassi, profondi e pi\u00f9 diradati, mentre quelle piccole effettuano richiami pi\u00f9 acuti e pi\u00f9 ravvicinati.\nAltre specie di rane, non adatte alla competizione dal punto di vista sonoro, hanno elaborato strategie diverse atte alla comunicazione: ad esempio i maschi di \"L. albilabris\", quando gridano, immergono una parte di essi nel fango e quindi generano un'onda che fa vibrare il terreno, oppure le femmine della raganella malaysiana per richiamare i maschi tamburellano con le zampe posteriori su una canna.\nTassonomia.\nIn passato l'ordine degli Anura veniva suddiviso, in base a caratteristiche morfologiche, in 6 sottordini: Amphicoela, Aglossa, Opisthocoela, Amonocoela, Dispasiocoela e Procoela. Pi\u00f9 recentemente \u00e8 stata proposta una suddivisione, basata su criteri morfologico-evolutivi, in tre sottordini, Archaeobatrachia, Mesobatrachia e Neobatrachia. Tali raggruppamenti tuttavia non hanno retto al vaglio dell'analisi filogenetica, risultando polifiletici.\nL'ordine Anura comprende 7394 specie, raggruppate in 56 famiglie:"}
{"id": "80393", "revid": "316716", "url": "https://it.wikipedia.org/wiki?curid=80393", "title": "Caudata", "text": "I Caudati o Urodeli (Caudata ) sono un ordine degli anfibi.\nLe specie appartenenti a quest'ordine sono conosciute con il nome comune di tritoni e salamandre\nDescrizione.\nSono animali anfibi, in genere caratterizzati da un aspetto superficialmente simile a quello delle lucertole, corpi sottili, il naso corto, la coda lunga e con zampe corte adatte sia per nuotare che per muoversi sulla terra ferma.\nAnche se i Caudati sono anfibi, alcune specie vivono solamente in un ambiente acquatico, mentre alcune, da adulte, vivono solamente sulla terra ferma. Si conoscono casi di Caudati che mantengono le branchie anche da adulti in particolari casi di neotenia o pedomorfismo.\nCaratteristica unica tra i vertebrati \u00e8 quella di essere in grado di rigenerare gli arti perduti, e anche altre parti del corpo.\nDistribuzione e habitat.\nLe specie dell'ordine sono presenti in gran parte del territorio mondiale eccezion fatta per le estreme latitudini settentrionali, l'Antartide, e le isole oceaniche. \u00c8 fortemente presente nel Nord e Centro America, in Europa e in Asia. Minore \u00e8 la presenza nei territori del Sud America, nel Nordafrica e Medio Oriente.\nEvoluzione.\nLe origini e le relazioni evolutive tra i tre principali gruppi di anfibi (gimnofioni, urodeli e anuri) sono materia di dibattito scientifico. Uno studio molecolare del 2005, basato sull'analisi del DNA, ha suggerito che la prima divergenza tra questi tre gruppi inizi\u00f2 poco dopo la diversificazione dai sarcotterigi (pesci dalle pinne lobate) nel Devoniano (circa 360 milioni di anni fa) e prima della frantumazione del supercontinente Pangea. La brevit\u00e0 di questo periodo e la velocit\u00e0 di questa radiazione evolutiva potrebbero essere tra le cause della scarist\u00e0 di fossili di anfibi vicini all'origine di questi gruppi (tutti inclusi nel gruppo dei Lissamphibia) (San Mauro et al., 2005). Tuttavia, altri studi hanno generalmente indicato un periodo pi\u00f9 recente (Carbonifero superiore o Permiano) per la diversificazione dei lissanfibi (San Mauro, 2010; Marjanovic e Laurin, 2007).\nLe pi\u00f9 antiche salamandre fossili (oltre al dubbio fossile \"Triassurus\", del Triassico) sono \"Kokartus honorarius\" del Giurassico medio del Kirghizistan e \"Marmorerpeton \"dell'Inghilterra. Questi animali assomigliavano superficialmente a salamandre dal corpo robusto, ma erano sprovviste di alcune caratteristiche anatomiche che si sarebbero sviluppate solo in seguito. \"Karaurus sharovi\", simile a \"Kokartus\", del Giurassico superiore, assomigliava agli attuali rappresentanti del genere \"Ambystoma\" e, come questi, probabilmente aveva uno stile di vita fossorio.\nI criptobrancoidi (Cryptobranchoidea) e i salamandroidi (Salamandroidea) sono ritenuti essere \"sister groups\". Entrambi questi gruppi sembrerebbero essere apparsi entro la fine del Giurassico, i primi rappresentati da varie forme come \"Chunerpeton, Pangerpeton, Jeholotriton, Regalerpeton, Liaoxitriton\" e \"Iridotriton\", i secondi da \"Beiyanerpeton\". Entro la fine del Cretaceo, quasi tutte le attuali famiglie di salamandre erano probabilmente gi\u00e0 apparse.\nTutte le salamandre fossili sono considerate parte dell'ordine Caudata, anche se a volte le specie viventi sono raggruppate negli Urodela (salamandre pi\u00f9 evolute). Di seguito \u00e8 mostrato un cladogramma da Naish (2013):\nTassonomia.\nL'ordine Caudata comprende 766 specie, raggruppate in 9 famiglie:\nMitologia e cultura di massa.\nNumerose leggende si sono sviluppate intorno alla salamandra nel corso dei secoli, molte delle quali legate al fuoco. Questa connessione trae origine probabilmente dalla tendenza che hanno molti esemplari di salamandre a dimorare dentro tronchi marcescenti. La leggenda vuole che le salamandre siano state create dalle fiamme, convinzione che ha portato a dare il nome comune \"salamandra di fuoco\" alla specie \"Salamandra salamandra\"."}
{"id": "80395", "revid": "78273", "url": "https://it.wikipedia.org/wiki?curid=80395", "title": "Carlo di Portogallo", "text": ""}
{"id": "80397", "revid": "599013", "url": "https://it.wikipedia.org/wiki?curid=80397", "title": "Iac", "text": ""}
{"id": "80399", "revid": "2166030", "url": "https://it.wikipedia.org/wiki?curid=80399", "title": "Moschea", "text": "La moschea, chiamata anticamente anche meschita, \u00e8 il luogo di preghiera per i fedeli dell'islam. La parola italiana deriva direttamente dallo spagnolo \"mezquita\", a sua volta originata dalla parola araba \"masjid\" () che indica il luogo in cui si compiono le \"suj\u016bd\", le prosternazioni che fanno parte dei movimenti obbligatori che deve compiere il fedele orante. \u00c8 la tipologia di edificio principale dell'architettura islamica.\nDescrizione.\nUn tipo di \"masjid\" particolare \u00e8 la \"masjid j\u0101mi\u02bf\", una moschea pi\u00f9 ampia, che si traduce spesso come \"congregazionale\" o \"cattedrale\". In essa si auspica per l'Islam che si radunino collettivamente i fedeli al fine di adempiere insieme all'obbligo della preghiera obbligatoria (\"\u1e63al\u0101t\") del mezzogiorno (\"\u1e93uhr\") del venerd\u00ec, o eventualmente per studiarvi materie di carattere religioso, in luoghi a ci\u00f2 deputati (\"iwan\").\nIn quanto luogo di preghiera la moschea non ha elementi indispensabili ma solo utili al suo scopo. \u00c8 infatti possibile pregare anche all'aperto, o dentro una casa qualsiasi, purch\u00e9 il terreno riservato alla \"\u1e63al\u0101t\", ovvero sia delimitato da qualche oggetto (tappeto, stuoia, mantello, telo, sassi) e sia il pi\u00f9 possibile esente da sozzure. Questo perch\u00e9 - come d'altronde per tutti gli atti previsti dalla Legge islamica (\"shar\u012b\u02bfa\") - \u00e8 richiesto lo stato di purit\u00e0 legale (\"\u1e6dah\u0101ra\"), ottenibile con lavacri parziali o totali del corpo, mentre il luogo della preghiera deve essere esente da evidenti sporcizie che potrebbero contaminare chi col terreno debba entrare in contatto, come accade nella \"\u1e63al\u0101t\".\nLa moschea ha un \"mi\u1e25r\u0101b\" (sorta di abside o nicchia che, nelle moschee pi\u00f9 umili, pu\u00f2 essere semplicemente disegnata su una parete o indicata da qualche oggetto nella preghiera all'aperto) che indica la direzione della Mecca (\"qibla\") e della Ka\u02bfba, considerata il primo santuario musulmano dedicato al culto dell'unico vero Dio (Allah).\nPur non essenziale, una moschea pu\u00f2 spesso avere anche un pulpito (\"minbar\") dall'alto del quale un particolare Im\u0101m che si chiama \"kha\u1e6d\u012bb\", pronuncia la \"khu\u1e6dba\", un'allocuzione cio\u00e8 che non necessariamente propone l'esegesi di brani del Corano.\nPerch\u00e9 la preghiera sia valida essa deve essere compiuta all'interno di precisi momenti (\"awq\u0101t\") della giornata, scanditi dall'andamento apparente del sole. Per questo uno speciale incaricato (\"muezzin\", dall'arabo \"mu\u02beadhdhin\") ricorda dall'alto di una costruzione a torre (minareto, dall'arabo \"man\u0101r\", \"faro\"), mediante un suo richiamo rituale salmodiato (\"adh\u0101n\"), che da quel momento in poi \u00e8 obbligatorio pregare (in casa, all'aperto, in moschea). Per chi si trovi lontano dal minareto e non possa per qualsiasi motivo udire la voce del muezz\u00ecn - oggi aiutata per lo pi\u00f9 da altoparlanti - si sciorinano talora ampi panni bianchi, ben visibili anche da lontano.\nPer le necessit\u00e0 della purificazione, sia all'interno sia nelle immediate adiacenze della moschea \u00e8 spesso presente una fontana.&lt;br&gt;\nImportante \u00e8 infine l'area della preghiera (\"mu\u1e63alla\"), tendenzialmente rettangolare per consentire agli oranti di ordinarsi in file e ranghi, al cui interno pu\u00f2 esservi un orologio che in molte occasioni \u00e8 di antica fattura, utile a segnalare il tempo rimanente perch\u00e9 sia valida la preghiera.\nCaratteristica di ogni moschea, che nasca come tale, \u00e8 la mancanza di raffigurazioni umane o animali, in quanto osteggiate dall'Islam. Le decorazioni sono perci\u00f2 tutt'al pi\u00f9 di tipo fitoforme (legate cio\u00e8 al mondo vegetale) ma, quasi sempre, sono presenti mosaici o scritte che riportano versetti del Corano tracciati con calligrafie considerate particolarmente \"artistiche\" che hanno dato modo all'Occidente di parlare di arabeschi.\nCon ogni evidenza questo pu\u00f2 non valere in caso di trasformazione di un precedente luogo sacro ad altri credo. In tal caso i dipinti possono sopravvivere, alla sola condizione che affreschi o dipinti non cozzino con alcuni dei principi fondamentali del credo islamico (non raffigurabilit\u00e0 di Dio; assenza di idoli, antropomorfi o meno; mancanza di qualsiasi riferimento trinitario). Tipico \u00e8 il caso della moschea Hagia Sophia (\"Divina Sapienza\") a Istanbul, eretta come basilica cristiana a Costantinopoli, che ha mantenuto tutti i suoi mosaici originari per volont\u00e0 dei conquistatori ottomani.\nIl termine italiano.\nCome detto, il termine italiano proviene dallo spagnolo \"mezquita\", che normalmente viene direttamente connesso alla parola araba \"masjid\". Lo spagnolo per\u00f2 non ha preso la parola direttamente dall'arabo, ma dalla lingua delle popolazioni musulmane della Penisola iberica, che in gran parte erano berbere. Infatti, il termine arabo \"masjid\" \u00e8 maschile, mentre \"mezquita\" (e \"moschea\") \u00e8 femminile, proprio come il termine berbero \"(ta) mezgida\". Questo cambiamento di genere \u00e8 evidente anche in altri termini arabi relativi alla religione passati al berbero, per esempio \"\u02bf\u012bd\" \"festa\" (berb. \"l\u00e2id\" ): in berbero \"l\u00e2id tameqqrant\", corrisponde all'arabo \"al-\u02bf\u012bd al-kab\u012br\". Ci\u00f2 sembra dovuto al fatto che i termini arabi si sarebbero \"sovrapposti\" a preesistenti parole femminili (ancora attestate in qualche dialetto), come \"ta\u0263lisya\" \"luogo di culto\", dal latino \"ecclesia\" e \"tafaska\" \"festa religiosa\" (dal lat. \"Pascha\").\nInfluenza saudita.\nSebbene il coinvolgimento saudita nell'edificazione di nuove moschee risalga agli anni sessanta, il contributo \u00e8 diventato realmente importante solo verso la fine del XX secolo. A partire dagli anni ottanta, infatti, il governo saudita ha cominciato a finanziare la costruzione di moschee, scuole e centri islamici in numerosi paesi di tutto il mondo, per una spesa stimata in 45 miliardi di dollari statunitensi. \"Ayn al-Yaqin\" un quotidiano saudita, nel 2002 ha pubblicato la notizia che questi finanziamenti hanno contribuito alla costruzione di 1500 moschee e 2000 centri islamici. A questo occorre ancora aggiungere le iniziative personale di numerosi facoltosi cittadini sauditi, specialmente in paesi dove i musulmani sono poveri o discriminati. Ad esempio, a seguito della caduta dell'Unione Sovietica (1992), molti fondi privati giunsero a questo scopo in Afghanistan. La moschea King Fahd di Culver City (California) e la stessa moschea di Roma rappresentano due dei maggiori investimenti dell'ex sovrano Faysal dell'Arabia Saudita, con 8 e 50 milioni di dollari statunitensi, rispettivamente."}
{"id": "80401", "revid": "1160255", "url": "https://it.wikipedia.org/wiki?curid=80401", "title": "Francesco Casanova", "text": "Biografia.\nFratello minore del pi\u00f9 celebre Giacomo Casanova, nacque a Londra dove la madre, Zanetta Farussi, calcava per la prima volta le scene come attrice.\nCome il fratello minore Giovanni Battista, divenne un pittore e fu molto noto, tanto che il fratello Giacomo era spesso ricordato per la sua parentela \"con il famoso pittore\". Era specializzato in scene di battaglia. La fama, tanto faticosamente conquistata, svan\u00ec subito dopo la sua morte, avvenuta in miseria nonostante avesse guadagnato nella sua vita somme elevate, avendo avuto committenti molto importanti come il principe di Cond\u00e9 e Caterina II di Russia. Ma ebbe sempre uno stile di vita assai disordinato che lo condusse a sperperare i pur ingenti guadagni.\nInizi\u00f2 la sua carriera di pittore nella bottega di Gianantonio Guardi e la durezza delle condizioni di quel periodo sono ricordate nella biografia del fratello Giacomo. Successivamente pass\u00f2 alla bottega di Antonio Joli, rinomato pittore-scenografo che lavorava assiduamente nei due teatri di propriet\u00e0 della famiglia Grimani, i patrizi che alla morte prematura del padre di Francesco si erano assunti la tutela di tutti i suoi figli.\nIn seguito decise di cambiare genere ed entr\u00f2 nella bottega di un pittore \"battaglista\": Francesco Simonini. Compiuto l'ulteriore apprendistato, si trasfer\u00ec nel 1758 a Parigi nella bottega del famoso Charles Parrocel.\nIl successo non fu immediato, in quanto la prima mostra ebbe un esito disastroso. Nell'agosto del 1761 fu nominato membro soprannumerario dell'Accademia reale di pittura, divenendone membro effettivo nel maggio 1763 con la sua opera \"Combat de cavalerie\". In seguito alle favorevoli critiche ricevute, tra gli altri, da Denis Diderot, inizi\u00f2 a ricevere commesse da vari monarchi europei.\nPer altro, lo stesso Diderot, giudicando la sua tela \"Un combat de cavalerie\", presentata al \"Salon\" del 1763, ne criticava la mancanza di vigore e di calore: \u00abAh, signor Casanova, cos'\u00e8 diventato il vostro talento? Il vostro tocco non \u00e8 pi\u00f9 fiero come un tempo, il vostro colorire \u00e8 meno vigoroso, il vostro disegno \u00e8 divenuto del tutto scorretto [...] il calore del pennello \u00e8 svanito\u00bb.\nPresso la sua bottega si consum\u00f2 l'apprendistato di numerosi pittori, anche stranieri, come il francese Jean-Baptiste Le Paon, anch'egli poi qualificato \"pittore di battaglie\".\nIl 26 giugno 1762 spos\u00f2 una ballerina di secondo piano, comparsa alla \"Com\u00e9die Italienne\" dal 1759, Marie-Jeanne Jolivet (1734-1773) chiamata Mademoiselle d'Alancour e, grazie alle amicizie della moglie, ampli\u00f2 notevolmente la clientela.\nLa fama si rafforz\u00f2 e nel 1771 espose due tele dedicate alla Guerra dei trent'anni: \"Battaglia di Freiburg\" e \"Battaglia di Lens\"; Diderot comment\u00f2 \"...ces deux grands ouvrages, quelque chose que la critique y puisse trouver, seront toujours un monument solide \u00e0 la gloire de M. Casanova...\"\nMorta la moglie, convol\u00f2 a nuove nozze, nel 1775, con Jeanne Catherine Delachaud (1748-1818). Il secondo matrimonio fu disastroso come il primo e Francesco abbandon\u00f2 il tetto coniugale, con l'aiuto di Giacomo, nel 1783.\nRifugiatosi a Vienna, grazie all'amicizia del principe de Ligne, conobbe il primo ministro, principe di Kaunitz, e giunse al vertice del suo successo. Pare che De Ligne ne apprezzasse, oltre che l'abilit\u00e0 di pittore, anche la conversazione particolarmente brillante e il carattere estroverso, del tutto simile a quello del fratello Giacomo, di cui il principe era e rimase uno degli amici pi\u00f9 assidui.\nNegli anni seguenti continu\u00f2 sempre a servire una committenza istituzionale. Molti suoi quadri furono acquistati o commissionati da Caterina II di Russia e furono esposti all'Ermitage di San Pietroburgo dove si trovano tuttora.\nEbbe anche grande successo come autore di cartoni utilizzati per produrre tappezzerie e rivestimenti, solitamente raffiguranti panorami campestri. L'attivit\u00e0, pur collaterale rispetto a quella principale di pittore, gli frutt\u00f2 ingenti guadagni. Collabor\u00f2 in questo ambito dal 1770 al 1787 con la Manifattura Reale di Beauvais producendo una settantina di soggetti.\nMor\u00ec a Vorderbr\u00fchl, villaggio presso M\u00f6dling, nell'Austria meridionale.\nOpere nei musei.\nAustria\nFrancia\nGermania\nItalia \nLiechtenstein\nPolonia\nRegno Unito\nRussia\nUSA"}
{"id": "80406", "revid": "574302", "url": "https://it.wikipedia.org/wiki?curid=80406", "title": "Colon (disambigua)", "text": ""}
{"id": "80407", "revid": "1934238", "url": "https://it.wikipedia.org/wiki?curid=80407", "title": "International Biathlon Union", "text": "L'International Biathlon Union (\"Unione internazionale di biathlon\", IBU) \u00e8 un'organizzazione fondata nel 1993 per promuovere la pratica del biathlon e coordinarne l'attivit\u00e0 agonistica internazionale.\nL'IBU \u00e8 un'associazione di federazioni nazionali, con 56 membri nel 2019. Fino al 2020 aveva sede a Salisburgo, in Austria, quando la sede \u00e8 stata trasferita ad Anif, nell'hinterland della stessa citt\u00e0 austriaca. \u00c8 l'ente organizzatore ufficiale dei Campionati Mondiali e della Coppa del Mondo di biathlon ed \u00e8 affiliata al Comitato Olimpico Internazionale.\nStoria.\nL\"'International Biathlon Union\" fu fondata il 2 luglio 1993 a Londra (Regno Unito). In precedenza l'attivit\u00e0 agonistica del biathlon, sport inserito nel programma olimpico invernale a partire da Squaw Valley 1960, era stata gestita dall'Unione Internazionale del Pentathlon Moderno e Biathlon (UIMPB). Nel 1993 l'IBU venne creata come organizzazione separata dedicata solo al biathlon. La separazione ufficiale dall'UIMPB avvenne nel 1998, con la ratifica del CIO.\nDiscipline.\nL'International Biathlon Union si occupa dello sviluppo e della promozione globale del biathlon, ossia lo sport che combina lo sci di fondo con il tiro a segno. Altre discipline del biathlon sono la sua variante estiva (\"summer biathlon\") in cui si utilizzano gli skiroll, il \"cross biathlon\" (corsa e tiro), \"bike biathlon\" (mountain biking e tiro) e \"snowshoe biathlon\" (camminata con le ciaspole e tiro). Nel periodo 2001 al 2006 rientrava sotto l'egida dell'IBU anche lo ski archery (sci di fondo e tiro con l'arco al posto del tiro a segno), ritornato poi in carico alla FITA ."}
{"id": "80411", "revid": "984922", "url": "https://it.wikipedia.org/wiki?curid=80411", "title": "Dipartimento di Col\u00f3n (Honduras)", "text": "Il dipartimento di Col\u00f3n \u00e8 un dipartimento dell'Honduras nord-orientale avente come capoluogo Trujillo.\nL'economia del dipartimento si basa sull'agricoltura: banane, noci di cocco, caff\u00e8, tabacco, canna da zucchero.\nIl dipartimento di Col\u00f3n comprende 16 comuni:"}
{"id": "80412", "revid": "125946665", "url": "https://it.wikipedia.org/wiki?curid=80412", "title": "Gaia", "text": ""}
{"id": "80413", "revid": "599013", "url": "https://it.wikipedia.org/wiki?curid=80413", "title": "Ibu", "text": ""}
{"id": "80415", "revid": "18379", "url": "https://it.wikipedia.org/wiki?curid=80415", "title": "Chiese cristiane", "text": ""}
{"id": "80419", "revid": "116744863", "url": "https://it.wikipedia.org/wiki?curid=80419", "title": "Irene Khan", "text": "In precedenza ha lavorato nell'Alto Commissariato per i Rifugiati delle Nazioni Unite (UNHCR).\nIl 17 novembre 2011, \u00e8 stata eletta nuovo Direttore Generale dell'Organizzazione per lo Sviluppo Internazionale della Legge (IDLO).\nPrimi Anni.\nOriginaria del Bangladesh, crebbe in una famiglia relativamente ricca, tra la povert\u00e0 e la guerra civile, all'epoca in cui il Bangladesh ottenne l'indipendenza dal Pakistan. La guerra civile e gli abusi dei diritti umani che si verificarono, aiutarono a formare il punto di vista attivista dell'adolescente Irene, che fugg\u00ec come rifugiata in una scuola dell'Irlanda del Nord.\nInteressata all'argomento fin da giovane et\u00e0, la Khan ha studiato legge all'Universit\u00e0 di Manchester. Trasferitasi negli USA per proseguire gli studi alla Scuola di Legge di Harvard, si \u00e8 specializzata in diritto pubblico internazionale e diritti umani. Interessata a lavorare a stretto contatto con la gente per cambiare le loro vite, ha aiutato a fondare l'organizzazione per lo sviluppo \"Concern Universal\" nel 1977 e ha iniziato il suo lavoro come attivista per i diritti umani con la Commissione Internazionale dei Giuristi nel 1979.\nCarriera alle Nazioni Unite.\nLa Khan entr\u00f2 nell'Alto Commissariato delle Nazioni Unite per i Rifugiati (UNHCR) nel 1980, e lavor\u00f2 ricoprendo diverse mansioni nella sede centrale e in operazioni sul campo, per promuovere la protezione internazionale dei rifugiati. Nel periodo 1991-95 fu \"Senior Executive Officer\" di Sadako Ogata, l'allora Alto Commissario dell'ONU per i rifugiati. Fu nominata capo missione dell'UNHCR in India nel 1995, pi\u00f9 giovane rappresentante nazionale dell'UNHCR all'epoca, e nel 1998 guid\u00f2 il Centro per la ricerca e la Documentazione dell'UNHCR. Guid\u00f2 la squadra dell'UNHCR in Macedonia del Nord (all'epoca Repubblica di Macedonia) durante la crisi del Kosovo nel 1999, e venne nominata Vice Direttore della Protezione Internazionale pi\u00f9 tardi nello stesso anno.\nCarriera ad Amnesty International.\nIrene Khan entr\u00f2 in Amnesty International nell'agosto 2001 come Segretario Generale.\nSal\u00ec alla guida di AI nel quarantesimo anniversario dell'organizzazione, che iniziava un processo di cambiamento e rinnovamento per rispondere alla natura complessa delle violazioni contemporanee dei diritti umani, e confrontarsi come gli sviluppi sorti a seguito degli attacchi terroristici dell'11 settembre 2001.\nNel suo primo anno di incarico, Irene rivide la risposta di Amnesty International alle situazioni di crisi, guidando personalmente missioni di alto livello in Pakistan durante i bombardamenti dell'Afghanistan, in Israele, in Cisgiordania, e nella Striscia di Gaza, poco dopo l'occupazione israeliana di Jenin, e in Colombia prima delle elezioni presidenziali del maggio 2003. Profondamente preoccupata della violenza contro le donne, richiese una migliore protezione dei diritti umani delle donne in incontri con il presidente pakistano Musharraf, col presidente libanese \u00c9mile Lahoud e col primo ministro del bangladesh Khaleda Zia. Ha iniziato un processo di consultazioni con delle attiviste per progettare una campagna globale di Amnesty International contro la violenza sulle donne.\nCome Segretario generale la Khan si \u00e8 impegnata nell'attirare l'attenzione sulle violazioni del diritti umani nascoste. In Australia ha portato all'attenzione la piaga dei cercatori di asilo in detenzione. In Burundi ha incontrato le vittime dei massacri e fatto pressione sul presidente Pierre Buyoya e sulle altre parti in conflitto perch\u00e9 pongano fine al ciclo di abusi dei diritti umani. In Bulgaria ha guidato una campagna per porre fine alla discriminazione delle persone afflitte da malattie mentali.\nIrene Khan \u00e8 la prima donna, la prima asiatica e la prima musulmana a reggere l'incarico Segretario Generale di Amnesty International.\nNel febbraio del 2011 si \u00e8 saputo tramite la stampa che Irene Khan ha ricevuto una buonauscita di 533.103 sterline pari a 4 volte il suo stipendio annuale.\nAltre iniziative umanitarie.\nNel 2009 aderisce al progetto per la realizzazione del film \"Soldiers of Peace\" che coinvolge 14 Paesi nel Mondo nella realizzazione di una pace globale.\nRiconoscimenti.\nIrene Khan ha ricevuto diversi riconoscimenti, tra cui la Ford Foundation Fellowship, e il Pilkington Woman of the Year Award 2002."}
{"id": "80422", "revid": "1442080", "url": "https://it.wikipedia.org/wiki?curid=80422", "title": "Jean Baptiste Le Rond d'Alembert", "text": "\u00c8 famoso per aver dato notevoli contributi in matematica e in fisica, tra cui la formulazione di un principio sull'equilibrio meccanico che porta il suo nome (che Condorcet menziona nel suo opuscolo \"Elogio di d'Alembert\") e per un notevole teorema, ora noto come \"teorema di d'Alembert\", in cui prova l'esistenza di \"n\" radici per qualsiasi equazione algebrica di grado \"n\" nel campo dei numeri complessi. Nel 1744, fu tra i fondatori di una nuova branca della matematica, il calcolo alle derivate parziali. Nel 1749, a seguito degli importanti risultati conseguiti nell'ambito delle equazioni differenziali alle derivate parziali, fu chiamato a dirigere l\"'Encyclop\u00e9die\" con Denis Diderot.\nBiografia.\nInfanzia.\nFrutto di un amore illegittimo tra la marchesa Claudine Gu\u00e9rin de Tencin, scrittrice, e il cavaliere Louis-Camus Destouches, generale d'artiglieria, d'Alembert nacque il 16 novembre 1717 a Parigi. Destouches era all'estero al momento della nascita di d'Alembert che, un paio di giorni pi\u00f9 tardi, fu abbandonato dalla madre sui gradini della cappella di Saint-Jean-le-Rond di Parigi, attinente alla torre nord della cattedrale di Notre-Dame. Come voleva la tradizione, venne chiamato con il nome del santo protettore della cappella e divenne Jean le Rond.\nMesso dapprima in orfanotrofio, trov\u00f2 presto una famiglia di adozione: venne preso in affidamento dalla moglie di un vetraio. Il cavaliere Destouches, anche se non ne riconobbe ufficialmente la paternit\u00e0, vegli\u00f2 segretamente sulla sua educazione e gli accord\u00f2 una rendita.\nStudi.\nAll'inizio, d'Alembert frequent\u00f2 una scuola privata. Il cavaliere Destouches, alla sua morte avvenuta nel 1726, gli lasci\u00f2 un'annualit\u00e0 di 1200 lire. Sotto l'influenza della famiglia Destouches, all'et\u00e0 di dodici anni d'Alembert entr\u00f2 nel collegio giansenista delle Quattro Nazioni (detto anche collegio Mazarino) dove studi\u00f2 filosofia, diritto e belle arti, conseguendo il \"baccalaur\u00e9at\" nel 1735.\nNegli anni successivi, d'Alembert derise i princ\u00ecpi cartesiani che gli erano stati impartiti dai giansenisti: \u00abpremozione fisica, idee innate e i vortici\u00bb. I giansenisti orientarono d'Alembert verso una carriera ecclesiastica, cercando di dissuaderlo dal perseguire la poesia e la matematica. Tuttavia, la teologia era per lui \u00abforaggio piuttosto inconsistente\u00bb. Frequent\u00f2 la scuola di legge per due anni, diventando avvocato nel 1738.\nIn seguito si interess\u00f2 alla medicina e alla matematica. All'inizio si iscrisse a questi corsi con il nome di Daremberg, poi lo cambi\u00f2 in d'Alembert, nome che conserv\u00f2 per il resto della sua vita.\nCarriera.\nNel luglio 1739 present\u00f2 il suo primo contributo nel campo della matematica, evidenziando gli errori che aveva riscontrato ne \"L'analyse d\u00e9montr\u00e9e\" di Charles Ren\u00e9 Reynaud, libro pubblicato nel 1708, in una comunicazione indirizzata all'Acad\u00e9mie des Sciences. All'epoca \"L'analyse d\u00e9montr\u00e9e\" era un'opera classica, sulla quale d'Alembert stesso aveva studiato le basi della matematica.\nNel 1740 propose il suo secondo lavoro scientifico nel campo della meccanica dei fluidi: \"M\u00e9moire sur le refraction des corps solides\", che venne riconosciuto da Clairaut. In quest'opera d'Alembert spieg\u00f2 teoricamente la rifrazione. Inoltre, espose quello che oggi viene chiamato il paradosso di d'Alembert: la resistenza al moto esercitata su di un corpo immerso in un fluido non viscoso e incomprimibile \u00e8 uguale a zero.\nLa celebrit\u00e0 ottenuta con il suo lavoro sul calcolo integrale gli permise di entrare all'Acad\u00e9mie des Sciences nel maggio del 1741 all'et\u00e0 di 24 anni, e ne divenne \"adjoint\", ricevendo poi il titolo di associ\u00e9 g\u00e9ometre nel 1746. Entr\u00f2 anche all'Accademia di Berlino a 28 anni, per un lavoro sulla causa dei venti. Federico II gli offr\u00ec per ben due volte la presidenza dell'Accademia di Berlino, ma d'Alembert, per il suo carattere schivo e riservato, rifiut\u00f2 sempre, preferendo la tranquillit\u00e0 dei suoi studi.\nNel 1743 pubblic\u00f2 il \"Trait\u00e9 de dynamique\" nel quale espose il risultato delle sue ricerche sulla quantit\u00e0 di movimento.\nFu assiduo frequentatore di vari salotti parigini, come quello della marchesa Th\u00e9r\u00e8se Rodet Geoffrin, quello della marchesa du Deffand e, soprattutto, quello di Mademoiselle de Lespinasse. Fu qui che incontr\u00f2 Denis Diderot nel 1746, il quale lo reclut\u00f2 per il progetto dell'Encyclop\u00e9die; l'anno seguente intrapresero insieme la direzione del progetto. D'Alembert si prese carico delle sezioni riguardanti la matematica e le scienze.\nNel 1751, dopo cinque anni di lavoro da parte di oltre duecento collaboratori, apparve il primo tomo dell'Encyclop\u00e9die. Il progetto prosegu\u00ec finch\u00e9 una serie di problemi lo interruppero temporaneamente nel 1757. D'Alembert scrisse oltre un migliaio di articoli, oltre al famosissimo \"Discorso preliminare\" (1751), compendio dell'enciclopedismo illuministico; in esso si ravvisano anche quegli elementi di empirismo sensistico, derivanti da Francesco Bacone e da John Locke, che d'Alembert avrebbe poi divulgato negli \"\u00c9l\u00e9ments de philosophie\" (1759). L'articolo dell'Encyclop\u00e9die su Ginevra provoc\u00f2 la reazione polemica di Rousseau (\"Lettre \u00e0 d'Alembert sur les Spectacles\", 1758), alla quale d'Alembert rispose con un suo scritto. Nel 1759, per divergenze con Diderot, d'Alembert abbandon\u00f2 il progetto.\nA fianco dell'attivit\u00e0 scientifica, svilupp\u00f2 anche una ricca attivit\u00e0 di filosofo e di letterato: \"M\u00e9langes de litt\u00e9rature, de philosophie et d'histoire\", 1753; \"R\u00e9flexions sur la po\u00e9sie et sur l'histoire\", 1760; \"\u00c9loges\", 1787.\nNel 1754 d'Alembert venne eletto membro dell'Acad\u00e9mie fran\u00e7aise e ne divenne Segretario Perpetuo il 9 aprile 1772.\nLasci\u00f2 la famiglia adottiva nel 1765 per vivere un amore platonico con Julie de Lespinasse, la scrittrice e \"salonni\u00e8re\" parigina con la quale convisse in un appartamento.\nFu grande amico di Joseph-Louis Lagrange che lo propose nel 1766 quale successore di Eulero all'Accademia di Berlino.\nRivalit\u00e0 accademiche.\nSuo grande rivale in matematica e in fisica all'Acad\u00e9mie des Sciences fu Alexis Claude Clairaut. Nel 1743 D'Alembert infatti, dopo aver lavorato su vari problemi di meccanica razionale, aveva pubblicato il suo famoso \"Trait\u00e9 de dynamique\". Egli lo aveva scritto piuttosto frettolosamente al fine di impedire la perdita di priorit\u00e0 scientifica; questo perch\u00e9 il collega Clairaut lavorava su problemi simili. La sua rivalit\u00e0 con Clairaut, che continu\u00f2 fino alla morte di Clairaut, per\u00f2 fu solo una delle tante in cui fu coinvolto nel corso degli anni.\nUn altro rivale accademico fu infatti l'insigne naturalista Georges-Louis Leclerc de Buffon. Di sicuro tesi furono i rapporti anche con il celebre astronomo Jean Sylvain Bailly. D'Alembert, infatti, fin dal 1763, aveva incoraggiato Bailly ad esercitarsi in uno stile di composizione letteraria molto apprezzato all'epoca, quello degli \u00e9loges, nella prospettiva, un giorno, che questi potesse avere valide referenze letterarie per poter diventare Segretario Perpetuo dell'Accademia delle Scienze. Sei anni dopo, per\u00f2 D'Alembert aveva dato lo stesso suggerimento, e forse aveva teso le stesse speranze, ad un giovane e promettente matematico, il marchese Nicolas de Condorcet. Condorcet, seguendo il consiglio del suo protettore D'Alembert, rapidamente scrisse e pubblic\u00f2 degli \u00e9loges sui primi fondatori dell'Accademia: Huyghens, Mariotte e R\u00f8mer.\nAll'inizio del 1773, l'allora Segretario Perpetuo, Grandjean de Fouchy, chiese che Condorcet venisse nominato suo successore alla sua morte a condizione, ovviamente, che gli sopravvivesse. D'Alembert sostenne con forza questa candidatura. L'insigne naturalista Buffon sostenne invece, con uguale energia, Bailly; Arago riferisce che l'Accademia \u00abper alcune settimane present\u00f2 l'aspetto di due campi nemici\u00bb. Ci fu infine una battaglia elettorale fortemente contestata: il risultato fu la nomina di Condorcet a successore di de Fouchy.\nLa rabbia di Bailly e dei suoi sostenitori trov\u00f2 sfogo con accuse e termini \u00abdi asprezza imperdonabile\u00bb. Si disse che D'Alembert aveva \u00abbassamente tradito i valori dell'amicizia, dell'onore, e i principali principi di probit\u00e0\u00bb alludendo alla promessa di protezione, sostegno, e cooperazione fatta con Bailly che risaliva a dieci anni prima.\nIn realt\u00e0 era pi\u00f9 che naturale che D'Alembert nel dover pronunciare il suo sostegno ad uno tra Bailly e Condorcet, diede la sua preferenza al candidato che pi\u00f9 dell'altro si occupava di alta matematica, e dunque a Condorcet.\nD'Alembert critic\u00f2 anche gli scritti di Bailly e la sua concezione della storia, arrivando a scrivere in una lettera a Voltaire: \u00abil sogno di Bailly circa un antico popolo che ci avrebbe insegnato tutto tranne il proprio nome e la propria esistenza, mi sembra una delle cose pi\u00f9 vuote che l'uomo abbia mai sognato\u00bb.\nAnche per quanto riguarda l'ammissione all'Acad\u00e9mie fran\u00e7aise di Bailly, essa fu alquanto problematica. Bailly non vi riusc\u00ec per tre volte, prima di essere finalmente ammesso. Egli sapeva per certo che questi risultati a lui sfavorevoli erano effetto dell'aperta ostilit\u00e0 da parte di D'Alembert, molto influente in quanto Segretario Perpetuo. In una delle votazioni per l'ammissione all'accademia Bailly ottenne 15 voti contro, ancora una volta, il protetto di D'Alembert, Condorcet che fu eletto con 16 voti grazie ad una manovra con cui D'Alembert gli fece avere il voto del conte de Tressan, fisico e scienziato. L'opposizione verso Bailly di D'Alembert fin\u00ec solamente con la morte di quest'ultimo.\nUltime opere.\nD'Alembert era anche un esperto di latino degno di nota; nell'ultima parte della sua vita lavor\u00f2 a una superba traduzione di Tacito, che gli valse ampi elogi tra cui quello di Diderot.\nNonostante i suoi enormi contributi nei campi della matematica e della fisica, d'Alembert \u00e8 famoso anche per aver ipotizzato erroneamente, in \"Croix ou Pile\", che la probabilit\u00e0 che il lancio di una moneta dia testa aumenta per ciascuna volta che il lancio d\u00e0 come risultato croce. Nel gioco d'azzardo, la strategia di diminuire la puntata all'aumento delle vincite e di aumentare la puntata all'aumento delle perdite \u00e8 perci\u00f2 chiamata \u00absistema d'Alembert\u00bb, un tipo di martingala.\nIn Francia, il teorema fondamentale dell'algebra \u00e8 chiamato \u00abteorema di d'Alembert-Gauss\u00bb.\nCre\u00f2 inoltre un suo criterio per verificare se una serie numerica converge.\nIntrattenne una corrispondenza di rilevanza scientifica, in particolare con Eulero e con Joseph-Louis Lagrange, ma solo parte di essa \u00e8 stata preservata.\nCome molti altri illuministi ed enciclopedisti, D'Alembert fu massone, membro della Loggia delle \"Nove Sorelle\" di Parigi, del Grande Oriente di Francia, nella quale fu iniziato anche Voltaire.\nVenne eletto membro estero dell'Accademia di Scienze, Lettere ed Arti il 15 giugno 1781.\nSoffr\u00ec di cattiva salute per molti anni e mor\u00ec per una malattia alla vescica. Essendo un noto miscredente, d'Alembert venne seppellito in una tomba comune priva di lapide.\nFino alla sua morte, avvenuta nel 1783 a 66 anni, continu\u00f2 i suoi lavori scientifici scomparendo al culmine della sua fama, prendendosi cos\u00ec una clamorosa rivincita sulla sua sfortunata nascita. In base alle sue ultime volont\u00e0, fu sepolto senza funerali religiosi in una tomba anonima del vecchio Cimitero dei Porcherons; con la chiusura del cimitero nel 1847, le ossa vennero prima spostate nell'ossario dell'Ovest ed infine, nel 1859, nelle catacombe all'altezza di \"rue Faubourg-Montmartre\".\nL'attivit\u00e0.\nL'\"Encyclop\u00e9die\".\nNel 1745 d'Alembert, che all'epoca era membro dell'Acad\u00e9mie des sciences, fu incaricato da Andr\u00e9 Le Breton di tradurre in francese la \"Cyclopaedia\" dell'inglese Ephraim Chambers.\nDa una semplice traduzione, il progetto si trasform\u00f2 nella redazione di un'opera originale e unica nel suo genere: l\"'Encyclop\u00e9die ou dictionnaire raisonn\u00e9 des sciences, des arts et des m\u00e9tiers\". D'Alembert avrebbe poi scritto il famoso \"Discorso preliminare\", cos\u00ec come la maggior parte degli articoli riguardanti la matematica e le scienze.\n\u00abPenser d'apr\u00e8s soi\u00bb e \u00abpenser par soi-m\u00eame\u00bb, formule divenute celebri, sono di d'Alembert; si trovano nel \"Discorso preliminare\", \"Encyclop\u00e9die\", tomo 1, 1751. Queste formulazioni sono una ripresa di massime antiche (Esiodo, Orazio).\nMatematica.\nIl teorema di d'Alembert.\nNel \"Trait\u00e9 de dynamique\" egli enunci\u00f2 il teorema di d'Alembert (noto anche come \"Teorema di Gauss-d'Alembert\") che dice che qualsiasi polinomio di grado \"n\" a coefficienti complessi possiede esattamente \"n\" radici in formula_1 (non necessariamente distinte, occorre tenere conto del numero di volte che una radice \u00e8 ripetuta). Questo teorema venne dimostrato soltanto nel XIX secolo da Carl Friedrich Gauss.\nCriterio di d'Alembert per la convergenza delle serie numeriche.\nSia formula_2 una serie dai termini strettamente positivi per la quale il rapporto formula_3 tende verso un limite formula_4 . Allora:\nMartingala di d'Alembert.\nIn un gioco in cui si vince il doppio della posta con una probabilit\u00e0 del 50% (per esempio alla roulette, giocando pair / impair, passe / manque, a patto di tralasciare lo zero, che in realt\u00e0 crea un vantaggio per il banco), egli propone la strategia seguente:\nCon questo procedimento, il gioco non \u00e8 per forza vincente, ma si aumentano le possibilit\u00e0 di vincere (un po') al prezzo di un aumento della perdita possibile (ma pi\u00f9 rara). Per esempio, se per sfortuna si vince solo alla decima volta dopo aver perso 9 volte, occorre aver puntato e perdere 1+2+4+8+16+32+64+128+256+512 = 210-1 unit\u00e0 per vincerne 1024, con un saldo finale solo di 1. Occorre anche essere pronti a sopportare eventualmente una perdita di 1023, con una probabilit\u00e0 debole (1/1024), ma non nulla. Anche con una ricchezza di partenza infinita e una durata di gioco illimitata, occorre inoltre far fronte all'eventualit\u00e0 che il gioco non finisca mai.\nInfine, occorre astenersi dal giocare nuovamente dopo una vincita, giacch\u00e9 ci\u00f2 ha l'effetto inverso a quello della martingala: aumentare la probabilit\u00e0 della perdita.\nEsistono altri tipi di martingale famose, che alimentano tutte la falsa speranza di una vincita sicura.\n\u00c8 opportuno notare che l'attribuzione di questa martingala a d'Alembert \u00e8 soggetta a riserva; alcuni infatti sostengono che essa sia in realt\u00e0 la martingala, altrettanto famosa, praticata al Casin\u00f2 di San Pietroburgo e che diede origine al famoso paradosso di San Pietroburgo, inventato da Nicolas Bernoulli e presentato per la prima volta da suo cugino Daniel. Lo stesso Casin\u00f2, che ammetteva puntate in perdita senza limite al rosso e nero, diede poi il nome a un'altra tragica e mortale sfida: la roulette russa. La montante suggerita da d'Alembert, invece, concretizzava, con lauto guadagno (50%) il ritorno all'equilibrio di una chance che avesse la probabilit\u00e0 del 50%. Essa consiste nell'osservazione di un colpo, dopodich\u00e9 si effettua la puntata 1 all'evento contrario. In caso di vincita si riparte da capo, e in caso di perdita si aumenta di 1 unit\u00e0 la puntata. Tutte le volte che si incappa in un successo si diminuisce, invece, di 1 unit\u00e0. Aumentando di 1 quando si perde e diminuendo di 1 quando si vince, succede che quando per esempio, dopo 100 colpi quelli indovinati saranno 50, 50 saranno i pezzi vinti, proprio il 50% di utile, come per 1 su 2, 5 su 10 o 500 su 1.000. Esistono tante soluzioni intermedie; tuttavia, alla roulette, che comporta una tassa dell'1,35%, questa tecnica soccombe alla simmetria degli scarti che per effetto della tassa rendono irraggiungibile, anche teoricamente, l'equilibrio.\nAstronomia.\nStudi\u00f2 gli equinozi e il problema dei tre corpi, al quale applic\u00f2 il suo principio di dinamica, riuscendo cos\u00ec a spiegare la precessione degli equinozi e la nutazione dell'asse di rotazione.\nFisica.\nNel \"Trait\u00e9 de dynamique\" (1743) enunci\u00f2 il principio della quantit\u00e0 di movimento, che \u00e8 talvolta chiamato \u00abPrincipio di D'Alembert\u00bb:\n\u00abSe si considera un sistema di punti materiali legati tra loro in modo che le loro masse acquisiscano velocit\u00e0 rispettive differenti a seconda se esse si muovano liberamente o solidalmente, le quantit\u00e0 di movimenti acquisite o perse nel sistema sono uguali.\u00bb\nStudi\u00f2 anche le equazioni differenziali e le equazioni a derivate parziali. Inoltre, stabil\u00ec le equazioni cardinali dell'equilibrio di un sistema rigido.\nFu tra i primi, assieme a Eulero e a Daniel Bernoulli, a studiare il moto dei fluidi, analizzando la resistenza incontrata dai solidi nei fluidi e formulando il cosiddetto paradosso di d'Alembert. Studi\u00f2 il moto dei gravi e la legge della resistenza del mezzo.\nNel 1747 trov\u00f2 l'equazione alle derivate parziali del secondo ordine delle onde (equazione di d'Alembert o delle corde vibranti).\nFilosofia.\nD'Alembert scopr\u00ec la filosofia al collegio delle Quattro Nazioni (oggi Acad\u00e9mie fran\u00e7aise), fondato da Mazarino e retto da religiosi giansenisti e cartesiani. Oltre alla filosofia, si interess\u00f2 alle lingue antiche e alla teologia (scrisse sulla Lettera di san Paolo ai Romani). Uscito dal collegio, mise definitivamente da parte teologia e si lanci\u00f2 negli studi di diritto, medicina e matematica. Dei suoi primi anni di studio conserv\u00f2 una tradizione cartesiana che, integrata ai concetti newtoniani, avrebbe in seguito aperto la strada al razionalismo scientifico moderno.\nFu \"l'Encyclop\u00e9die,\" alla quale collabor\u00f2 con Diderot e altri pensatori del suo tempo, che gli diede l'occasione di formalizzare il suo pensiero filosofico. Il \"Discorso preliminare\" dell'\"Encyclop\u00e9die,\" ispirato dalla filosofia empirista di John Locke e pubblicato all'inizio del primo volume (1751), \u00e8 spesso considerato, a ragione, un autentico manifesto della filosofia dell'Illuminismo. Egli vi afferma l'esistenza di un legame tra il progresso della conoscenza e il progresso sociale.\nContemporaneo del secolo dei Lumi, determinista e ateo (per lo meno deista), d'Alembert attribuiva alla religione un valore puramente pratico: essa non ha lo scopo di illuminare le menti del popolo, ma piuttosto quello di regolarne i costumi. Il \u00abcatechismo laico\u00bb di d'Alembert si prefiggeva di insegnare una morale che permettesse di riconoscere il male come nocumento della societ\u00e0, e di assumersi le responsabilit\u00e0; castighi e premi sono quindi distribuiti in funzione del danno o del vantaggio sociale. Il principio che regola la vita dell'uomo \u00e8 quello dell'utilit\u00e0; di conseguenza, \u00e8 preferibile rivolgersi alle scienze piuttosto che alla religione, in quanto le prime hanno un'utilit\u00e0 pratica pi\u00f9 immediata.\nD'Alembert fu uno dei protagonisti, assieme al suo amico Voltaire, della lotta contro l'assolutismo religioso e politico che venne da lui denunciato nei numerosi articoli filosofici scritti per l'\"Encyclop\u00e9die\". La raccolta delle sue analisi spirituali di ciascun dominio della conoscenza umana trattato dall'\"Encyclop\u00e9die\" costituisce una vera filosofia delle scienze.\nNella \"Philosophie exp\u00e9rimentale\", d'Alembert defin\u00ec cos\u00ec la filosofia: \u00abLa filosofia non \u00e8 altro che l'applicazione della ragione ai differenti oggetti sui quali essa pu\u00f2 essere esercitata\u00bb.\nMusica.\nD'Alembert, come altri enciclopedisti (in particolare Rousseau) fu anche un teorico della musica; il suo testo \"\u00c9l\u00e9ments de musique\" del 1754 illustra la teoria dell'armonia e detta le regole principali della composizione e dell'esecuzione del basso continuo. Nonostante nel titolo dell'opera dichiari di seguire i principi armonici enunciati da Jean-Philippe Rameau, insieme agli altri enciclopedisti (in particolare Rousseau) ebbe un atteggiamento polemico verso il grande compositore francese, attraverso un fitto scambio di pamphlets polemici.\nIntitolazioni.\nUn cratere lunare porta il suo nome."}
{"id": "80432", "revid": "125675785", "url": "https://it.wikipedia.org/wiki?curid=80432", "title": "Festival di Sanremo 1951", "text": "Il primo Festival di Sanremo si svolse al Salone delle feste del Casin\u00f2 di Sanremo dal 29 al 31 gennaio 1951 alle ore 22 e fu condotto da Nunzio Filogamo.\nFurono in gara 20 canzoni, mentre a concorrere furono solamente tre interpreti: Nilla Pizzi, Achille Togliani e il Duo Fasano.\nVinse \"Grazie dei fiori\", interpretata da Nilla Pizzi: la canzone era stata composta dal maestro Saverio Seracini poco tempo dopo essere divenuto improvvisamente cieco.\nNotizie e dettagli.\nL'idea di una gara di canzoni da svolgersi al Casin\u00f2 di Sanremo venne all'allora gestore di quest'ultimo Pier Busseti, dietro suggerimento di Amilcare Rambaldi, fioraio e consulente del Comune di Sanremo, che aveva proposto anche di organizzare la rassegna su una nave.\nL'organizzazione della manifestazione e il suo svolgimento non avevano niente a che fare con il grande evento che sarebbe diventato negli anni successivi: i cantanti si esibivano sul palco mentre il pubblico era sistemato su tavolini tra i quali giravano i camerieri occupati a portare le consumazioni, in stile caf\u00e9-chantant.\nLe votazioni si svolgevano in sala: le hostess passavano di tavolino in tavolino con delle urne, nelle quali ognuno poteva infilare la sua scheda di preferenza.\nTutte le canzoni vennero pubblicate su dischi a 78 giri da un'unica casa discografica, la Cetra, che aveva sotto contratto i tre partecipanti alla gara.\nLa prima polemica del Festival si ebbe a causa dell'esclusione della canzone \"Ho pianto una volta sola\" di Olivieri-Pinchi.\nL'edizione non ebbe particolare risonanza mediatica, tanto che i quotidiani dell'epoca dedicarono poche righe all'evento nelle pagine di cronaca, commentando in alcuni casi in maniera sprezzante il modesto valore dei premi in palio. In occasione della seconda serata fu necessario trovare delle persone interessate a occupare alcuni dei tavolini rimasti vuoti nonostante il prezzo non eccessivo del biglietto d'ingresso, 500 lire.\nL'evento fu comunque trasmesso in radio, sulla Rete rossa (attuale Rai Radio 2), dalle 22 alle 22.45 durante le prime due serate, e dalle 22 alle 24 in occasione della serata finale.\nRegolamento.\nVengono presentate 10 canzoni per sera, per i primi due giorni. Al termine di ogni serata il pubblico vota e decide quali sono le cinque canzoni che hanno accesso alla finale e quali vengono eliminate. Durante la terza sera ha luogo la finale, in cui il pubblico vota per decidere la canzone vincitrice. Vengono rese note le prime tre posizioni della classifica finale.\nOrchestra.\nOrchestra \"Della canzone\" diretta dal maestro Cinico Angelini, e composta da:"}
{"id": "80434", "revid": "2225", "url": "https://it.wikipedia.org/wiki?curid=80434", "title": "Jean le Rond d'Alembert", "text": ""}
{"id": "80437", "revid": "436907", "url": "https://it.wikipedia.org/wiki?curid=80437", "title": "Jordan Rudess", "text": "Biografia.\nEsperienze giovanili.\nIl giovane Rudess entr\u00f2 all'et\u00e0 di 9 anni nella prestigiosa Juilliard School di New York, iniziando gli studi di pianoforte classico. Crebbe tuttavia in lui un continuo interesse per i sintetizzatori e la musica progressive. Tale passione lo port\u00f2 a lasciare la musica classica per tentare la strada solista come tastierista di musica progressive. La prima pubblicazione da solista \u00e8 stato il demo \"Arrival\", pubblicato nel 1988.\nLa notoriet\u00e0.\nQuando nel 1994 la rivista \"Keyboard Magazine\" vot\u00f2 Rudess come \"Best New Talent\" in seguito alla pubblicazione del suo album di debutto \"Listen\", diversi gruppi si interessarono e cominciarono a prendere contatti con lui. Due di questi erano i Dixie Dregs e i Dream Theater. Rudess decise di entrare nelle file dei primi come membro part-time, rimandando cos\u00ec il suo sodalizio con i Dream Theater. Le loro strade si incrociarono nuovamente in occasione di uno dei tour nord-americani di questi ultimi, nel quale i Dixie Dregs fecero da gruppo di supporto.\nIn occasione della creazione del supergruppo Liquid Tension Experiment per conto della Magna Carta Records, Rudess fu scelto da Mike Portnoy come tastierista del gruppo, che vedeva tra l'altro la presenza di John Petrucci come chitarrista. Ci\u00f2 che scatur\u00ec ufficialmente dalla collaborazione furono i due album \"Liquid Tension Experiment\" (1998) e \"Liquid Tension Experiment 2\" (1999); successivamente Portnoy e Petrucci proposero nuovamente a Rudess di entrare nel gruppo e stavolta il tastierista accett\u00f2, sostituendo quindi il precedente Derek Sherinian. La prima pubblicazione con il gruppo fu il concept album \"\", uscito il 25 ottobre 1999.\nIn parallelo agli impegni con i Dream Theater, Rudess ha proseguito la sua attivit\u00e0 come artista solista, collaborando anche con svariati musicisti. Rudess \u00e8 inoltre fondatore e presidente della Wizdom Music, societ\u00e0 impegnata nella creazione di applicazioni per sintetizzatori digitali.\nStrumentazione.\nNel corso degli anni Jordan Rudess ha utilizzato una grande quantit\u00e0 di tastiere e sintetizzatori. Possessore di un minimoog fin dalla tenera et\u00e0, ha strutturato nel corso degli anni un personale modo di intendere il ruolo del tastierista. Negli anni novanta la sua strumentazione era costituita da un unico grande e potente controller centrale in grado di pilotare una vasta gamma di moduli rack secondari; inizialmente si serviva di un Kurzweil K2000, spostandosi successivamente sul K2500 durante il periodo con i Liquid Tension Experiment. Dal suo ingresso nei Dream Theater fino al 2004 Rudess impieg\u00f2 un K2600 integrato con due K2600r, due Korg Triton Rack e un Korg Karma. Dal 2005 \u00e8 endorser Korg e Roland e il suo setup live si \u00e8 notevolmente espanso: il Kurzweil venne rimpiazzato dall'Oasys della Korg. Per il tour del cd Octavarium, utilizza anche un Muse Research Receptor collegato via MIDI alla Korg OASYS.\nNotevole \u00e8 anche la quantit\u00e0 di controlli MIDI di cui le sue tastiere si sono sempre servite. In un primo momento fece uso del Ribbon di serie sia sul K2500 sia sul K2600 e a partire dal 2005 impieg\u00f2 un continuum della Haken Audio che \u00e8 utilizzato in combinazione con un modulo Roland V-Synth GT; nello stesso periodo Rudess ha fatto anche uso di un sintetizzatore modulare a parete, di una steel guitar (strumenti impiegati esclusivamente durante le esecuzioni del brano \"Octavarium,\" canzone di chiusura dell'omonimo album del 2005 dei Dream Theater) e di un memotron (parente digitale del mellotron). Dal 2007, in concomitanza con la tourn\u00e9e dei Dream Theater \"Chaos in Motion\", il musicista fa uso anche di una particolare keytar denominata \"Zen Riffer\" collegata ad un secondo modulo Roland V-Synth GT.\nNella reunion avvenuta con i Liquid Tension Experiment, in cui hanno suonato a Los Angeles e a New York, Rudess si \u00e8 servito di una Roland Fantom G8, mentre in occasione del Progressive Nation 2009 ha inglobato nella propria strumentazione l'iPad e l'iPhone della Apple, impiegando applicazioni come Morphwiz e Samplewiz, da lui sviluppate in collaborazione con il programmatore Kevin Chartier. In occasione del tour in promozione a \"A Dramatic Turn of Events\", Rudess ha sostituito la Korg Oasys con la nuova ammiraglia di Korg, Korg Kronos, introducendo nel suo setup uno stand inclinabile lateralmente, oltre che girevole. Dal 2013 fa anche uso della seabord, strumento sviluppato dalla Roli ed utilizzato sia durante i concerti con i Dream Theater sia per l'album \"LMR\", da lui realizzato insieme a Tony Levin e Marco Minnemann. Dal tour promozionale dell'album \"Distance over Time\", Rudess abbandona il classico Continuum utilizzato dal 2015 per utilizzare la versione mini, denominata Continuum Mini, e posta direttamente sopra la Korg Kronos. Inoltre, sempre dal 2019, Rudess utilizza sul palco un Hammond XK-5, collegato via midi a KORG Kronos e, nel suo rack, vengono inglobati il multieffetto per chitarra \"Line6 Helix\", il simulatore di overdrive valvolare \"Space Heater\" e il simulatore di leslie \"Neo Ventilator\" che Rudess controlla sia da Korg Kronos che da un pedale dedicato."}
{"id": "80438", "revid": "729019", "url": "https://it.wikipedia.org/wiki?curid=80438", "title": "Campionati europei di atletica leggera indoor 2005 - Pentathlon", "text": "In questa pagina sono riportati i risultati di ogni prova del pentathlon femminile dei Campionati europei di atletica leggera indoor 2005.\n60 metri ostacoli.\nSerie 1 \"(partenza ore 10:00)\"\nSerie 2 \"(partenza ore 10:06)\"\nSalto in alto.\nGruppo A \"(inizio ore 10:55)\"\nGruppo B \"(inizio ore 10:55)\"\nGetto del peso.\nGruppo unico \"(inizio ore 12:55)\"\nSalto in lungo.\nGruppo A\nGruppo B\n800 metri piani.\nSerie 1 \"(partenza ore 10:00)\"\nSerie 2 \"(partenza ore 10:06)\""}
{"id": "80439", "revid": "1498232", "url": "https://it.wikipedia.org/wiki?curid=80439", "title": "Festival di Sanremo 1952", "text": "Il secondo Festival di Sanremo si svolse al Salone delle feste del Casin\u00f2 di Sanremo dal 28 al 30 gennaio 1952 alle ore 22 e fu condotto per la seconda volta consecutiva, da Nunzio Filogamo.\nLe canzoni classificatesi ai primi tre posti, \"Vola colomba\", \"Papaveri e papere\" e \"Una donna prega\", furono interpretate tutte da Nilla Pizzi: anche in seguito a successive modifiche regolamentari, fu la prima e unica volta nella storia della competizione che un singolo interprete occupasse tutto il podio del Festival. Appartiene a questa edizione il primo \"scandalo\" della storia del Festival: il Salone delle feste del Casin\u00f2, infatti, fu teatro di una zuffa tra Gino Latilla e il maestro Cinico Angelini, scaturita dalla rivalit\u00e0 amorosa tra i due per Nilla Pizzi.\nNotizie e dettagli.\nIl bando del concorso (che scadeva il 31 ottobre 1951) vide la partecipazione di pi\u00f9 di 300 canzoni inviate dalle varie case editrici, selezionate dalla commissione selezionatrice (di cui facevano parte il maestro Giulio Razzi, direttore della Radio, Riccardo Morbelli, Angelo Nizza e Pier Bussetti, direttore del Casin\u00f2 di Sanremo) e ridotte a venti.\nI primi cinque giornalisti della prima sera raggiunsero la ragguardevole cifra di quindici nella seconda. Vennero introdotte anche le giurie esterne, raggruppate nelle sedi Rai sparse per l'Italia.\nLa canzone vincente, \"Vola colomba\" interpretata da Nilla Pizzi, \u00e8 un brano dedicato al ritorno di Trieste all'Italia, ma la canzone di maggior successo sar\u00e0 la seconda classificata, \"Papaveri e papere\", scritta da Mario Panzeri che, raccontando dei \"papaveri alti alti alti\" delinea una metafora dei potenti di fronte a cui i poveri, nati paperini, non possono fare nulla. Questa canzone, anch'essa eseguita dalla Pizzi (con Mario Bosi a imitare la voce di Paperino), sar\u00e0 poi incisa anche da Bing Crosby, Eddie Costantine, Yves Montand e Beniamino Gigli, diventando cos\u00ec il primo successo internazionale di una canzone sanremese.\nNel 2007 \u00e8 stata pubblicata in due CD dalla Twilight Music su licenza della Rai nella collana \"Via Asiago 10\" (TWI CD AS 07 33) tutta la trasmissione radiofonica del festival.\nRegolamento.\nVengono presentate 10 canzoni per sera, per i primi due giorni. Al termine di ogni serata il pubblico vota e decide quali sono le cinque canzoni che hanno accesso alla finale e quali vengono eliminate. Durante la terza sera ha luogo la finale, in cui il pubblico vota per decidere la canzone vincitrice.\nOrchestra.\nOrchestra \"Della canzone\" diretta dal maestro Cinico Angelini, e composta da:"}
{"id": "80440", "revid": "436907", "url": "https://it.wikipedia.org/wiki?curid=80440", "title": "Neal Morse", "text": "Biografia.\nPrimi anni e Spock's Beard.\nMorse \u00e8 cresciuto nella San Fernando Valley, a sud di Los Angeles. Suo padre era direttore di un coro, e lui inizi\u00f2 a suonare il pianoforte a 5 anni e poco dopo anche la chitarra. Tra i 20 ed i 30 anni, Neal scrisse due musical, ebbe qualche esperienza come session man e prov\u00f2 a procurarsi un contratto come cantante e cantautore a Los Angeles.\nDopo circa dieci anni passati a suonare in piccoli club californiani con vari gruppi, tra cui i Burlesque, Morse fond\u00f2 gli Spock's Beard insieme al fratello Alan, al fine di dare corpo alla sua grande passione per il rock progressivo. Il loro primo album, \"The Light\" (1995), ebbe un discreto successo. Dopo aver pubblicato i primi due album degli Spock's Beard con buoni risultati artistici, Morse si ritrov\u00f2 comunque senza alcun riscontro economico. Su consiglio del fratello Richard, Neal si rec\u00f2 in Germania per suonare brani statunitensi di successo come one man band nei pub, accompagnandosi con il piano o la chitarra, cosa che gli avrebbe garantito una fonte di reddito. Morse inizi\u00f2 quindi a viaggiare periodicamente tra la California e la Germania, dove di tanto in tanto rimase per diverse settimane a lavorare come musicista nei pub. Durante i suoi viaggi in Germania, Morse continu\u00f2 ad alternare il lavoro di intrattenitore con il lavoro per gli Spock's Beard e ad esibirsi con loro. A quel tempo Morse fece anche parte della band di Eric Burdon con cui and\u00f2 in tour.\nNel 2000, Morse si un\u00ec a Mike Portnoy, all'epoca batterista dei Dream Theater, per formare il supergruppo Transatlantic, con il quale ha realizzato altri due album. Nello stesso periodo apparve nel terzo album in studio di Ayreon \"\".\nCarriera solista.\nPochi mesi dopo la pubblicazione di \"Snow\" degli Spock's Beard, il 10 ottobre 2002 Morse abbandon\u00f2 il gruppo, perch\u00e9 sent\u00ec che Dio lo stava chiamando ed aveva altri piani con lui. In questo periodo Morse diede una svolta alla propria carriera dovuta alla sua conversione al cristianesimo che influenzer\u00e0 profondamente i lavori successivi. Il grande cambiamento di vita generato da una nuova e vera relazione con Dio \u00e8 descritto nell'album solista \"Testimony\" (2003), il quale vide la partecipazione di Kerry Livgren dei Kansas e l'ormai inseparabile Portnoy; insieme a quest'ultimo Morse prese parte anche alla cover band dei The Beatles, Yellow Matter Custard, gruppo che si esib\u00ec soltanto in due occasioni. Nel 2004 Morse pubblic\u00f2 l'album \"One\", nel quale lui suon\u00f2 la tastiera e la chitarra, Mike Portnoy la batteria, e Randy George il basso. L'album, che ottenne un ottimo riscontro nella critica, riflette la svolta di fede di Morse e parla del rapporto tra Dio e l'uomo.\nNel 2005 \u00e8 uscito \"?\", ispirato dal percorso di fede intrapreso da Morse, che sin dalla prima traccia, \"The Temple of the Living God\", parla principalmente del tabernacolo. I musicisti che hanno suonato in questo album sono nuovamente Portnoy e George, ma hanno fatto la propria apparizione anche alcuni nomi storici del rock progressivo come Jordan Rudess (Dream Theater) alla tastiera, Mark Leniger al sassofono e i chitarristi Roine Stolt (The Flower Kings), Steve Hackett (ex-Genesis) e Alan Morse (Spock's Beard). Il 6 marzo 2007 esce \"Sola scriptura\", seguito l'anno successivo da \"Lifeline\".\nNel 2009 ha riformato i Transatlantic, con i quali verso la fine dell'anno ha pubblicato il terzo album in studio \"The Whirlwind\", comprendente un'unica suite della durata di 77 minuti suddivisa in 12 atti che nel 2010 \u00e8 stata eseguita nella sua interezza all'apertura dei concerti del Whirl Tour 2010. Da quest'ultimo tour sono stati realizzati gli album dal vivo \"Whirld Tour 2010 - Live from Shepherd's Bush Empire, London\" e \"More Never Is Enough - Live @ Manchester and Tilburg 2010\", pubblicati rispettivamente nel 2010 e nel 2011.\nNel 2011 Morse ha pubblicato il quindicesimo album \"Testimony Two\", il quale altro non \u00e8 che un'autobiografia di avvenimenti successi all'artista tra l'uscita di \"Testimony\" e l'uscita di questo album. Nel corso dell'anno successivo, l'artista ha formato insieme a Portnoy, Steve Morse, Casey McPherson e David LaRue il supergruppo Flying Colors, pubblicando l'album omonimo; sempre nel 2012 \u00e8 stato pubblicato il sedicesimo album \"Momentum\", a cui hanno preso parte Portnoy e George.\nNel 2013 Morse ritorna insieme ai Transatlantic per la registrazione del quarto album \"Kaleidoscope\", uscito il 27 gennaio 2014. L'album \u00e8 stato promosso da un tour mondiale, culminato con la pubblicazione dell'album dal vivo \"Kaliveoscope\" nell'ottobre 2014. Nel corso del 2014 Morse si \u00e8 riunito ai Flying Colors per la realizzazione del secondo album del gruppo, intitolato \"Second Nature\" e pubblicato il 29 settembre dello stesso anno.\nThe Neal Morse Band.\nNel 2012 Morse, insieme agli storici collaboratori Mike Portnoy e Randy George, ha tenuto alcune audizioni volte a trovare musicisti fissi necessari per la composizione di materiale inedito; ci\u00f2 ha portato all'inclusione del chitarrista Eric Gillette e del polistrumentista Bill Hubauer e alla nascita della Neal Morse Band.\nAl termine del 2014 \u00e8 stato annunciato \"The Grand Experiment\", prima pubblicazione del gruppo che ha visto per la prima volta nella carriera da solista di Morse del materiale composto insieme al proprio gruppo spalla. Il disco, pubblicato il 13 febbraio 2015, \u00e8 stato promosso dal tour \"Alive Again\", che ha visto il gruppo impegnato per tutto l'anno; da esso \u00e8 stato tratto l'album \"Alive Again\", contenente l'intera esibizione avvenuta nei Paesi Bassi a marzo e pubblicato il 5 agosto 2016.\nIl 10 settembre 2016 il gruppo ha annunciato il secondo album in studio, il concept album \"The Similitude of a Dream\", pubblicato l'11 novembre dello stesso anno."}
{"id": "80442", "revid": "110157", "url": "https://it.wikipedia.org/wiki?curid=80442", "title": "Internet Assigned Numbers Authority", "text": "Lo IANA (Internet Assigned Numbers Authority) \u00e8 un organismo che ha responsabilit\u00e0 nell'assegnazione degli indirizzi IP.\nInformazioni generali.\nLo IANA delega la gestione di blocchi di indirizzi IP ad enti locali denominati Regional Internet Registries (RIR). Ogni RIR assegna gli indirizzi per una specifica zona del mondo. I RIR a loro volta formano un ente chiamato Number Resource Organization il cui scopo \u00e8 rappresentarne gli interessi nella definizione delle policy di assegnazione e gestione degli indirizzi.\nLo IANA delega la gestione degli indirizzi IPv4 ai RIR assegnando loro blocchi molto estesi di indirizzi (tipicamente una o pi\u00f9 classi A). A loro volta i RIR, ognuno secondo le proprie politiche di assegnamento, attribuiscono blocchi pi\u00f9 piccoli.\nSolitamente ai Provider vengono assegnati interi blocchi di classe C per gestire le connessioni dei loro clienti, mentre all'utenza finale (piccole e medie imprese) vengono assegnati blocchi di IP molto pi\u00f9 limitati.\nSolo in casi eccezionali vengono assegnati intere classi B.\nAl momento, esistono processi di delega anche per quel che riguarda l'assegnazione di blocchi IPv6, ma la richiesta non \u00e8 ancora molto stringente considerando l'ampiezza dello spazio di indirizzamento IPv6.\nLo IANA \u00e8 un'emanazione dell'ICANN (Internet Corporation for Assigned Names and Numbers). L'ICANN, nonostante le aperture degli ultimi anni, rimane un ente sotto il diretto controllo del Ministero del commercio degli Stati Uniti.\nIl 28 gennaio del 2003 Il Dipartimento del Commercio degli Stati Uniti, attraverso l'acquisizione del National Oceanic and Atmospheric Administration ha garantito il controllo di ICANN su IANA fino al 2006.\nSebbene ci sia stato, da parte del Dipartimento del Commercio, un invito a presentare candidature alla gestione dello IANA da parte di enti esterni, la decisione sul futuro di questo punto chiave di Internet rimane nelle mani del Governo degli Stati Uniti.\nLe relazioni che intercorrono tra l'ICANN e i ccTLD ed i RIR sono di tipo politico. Esistono, comunque, proposte per disaccoppiare le funzioni di IANA e ICANN con o senza il benestare del Governo degli Stati Uniti."}
{"id": "80443", "revid": "1498232", "url": "https://it.wikipedia.org/wiki?curid=80443", "title": "Festival di Sanremo 1953", "text": "Il terzo Festival di Sanremo si svolse al Salone delle feste del Casin\u00f2 di Sanremo dal 29 al 31 gennaio 1953 alle ore 22 e fu condotto, per la terza volta consecutiva, da Nunzio Filogamo.\nA partire da questa edizione viene introdotta l'esibizione doppia delle canzoni, con ogni brano che viene presentato da due artisti diversi; l'esibizione doppia delle canzoni verr\u00e0 mantenuta fino all'edizione del 1971 (con l'eccezione di quella del 1956) e ripresa in quelle del 1990 e 1991 (anche se in questi ultimi due casi si trattava solo di cover di ospiti stranieri fuori concorso, abbinati agli artisti italiani in gara).\nLa favorita Nilla Pizzi, accompagnata dal Doppio Quintetto Vocale (abbinata a Teddy Reno, accompagnato dal Quartetto Stars) non riusc\u00ec a sorpresa ad aggiudicarsi la terza vittoria di fila con la canzone \"Campanaro\" (classificatasi seconda) in quanto fu battuta dall'accoppiata Carla Boni-Flo Sandon's, che si aggiudicarono la kermesse con il brano \"Viale d'autunno\".\nMa il brano di questa edizione rimasto maggiormente impresso nell'immaginario popolare fu \"Vecchio scarpone\", cantato da Gino Latilla (accompagnato dal Doppio Quintetto Vocale) e da Giorgio Consolini, divenuta una canzone simbolo dello sciovinismo patriottico italiano a tal punto che fu accusato dalla sinistra dell'epoca di operare una malcelata apologia malinconico-nostalgica del regime fascista. Fu questo il primo caso di polemica per presunto plagio nella storia del Festival; il brano si classific\u00f2 terzo a pari merito con \"Lasciami cantare una canzone\", cantata da Achille Togliani e Teddy Reno.\nNotizie e dettagli.\nNel 1953 vennero introdotte una serie di innovazioni che allontanarono per sempre l'atmosfera bonaria e familiare delle prime due edizioni. Le canzoni vennero presentate in una doppia esecuzione con l'accompagnamento di due orchestre: quella tradizionale, diretta dall'ormai veterano Cinico Angelini, e quella pi\u00f9 moderna di Armando Trovajoli, appassionato di jazz; le cronache dell'epoca non si lasciarono sfuggire l'occasione per dare ampio risalto alla rivalit\u00e0, vera o presunta, tra i due maestri. Ma anche la rosa dei partecipanti fu allargata, dato che ai tradizionali Nilla Pizzi e Achille Togliani si aggiunsero i pi\u00f9 moderni, per quei tempi, Gino Latilla, Teddy Reno e Flo Sandon's. A questo festival appartiene il record storico di 3 minuti e 5 secondi di applausi per la canzone \"Acque amare\" nella versione di Carla Boni: malgrado ci\u00f2, la canzone tuttavia non si qualific\u00f2 alla finale.\nRegolamento.\nVengono presentate 10 canzoni per sera, per i primi due giorni. Al termine di ogni serata i giurati votano e decidono quali sono le 5 canzoni che hanno accesso alla finale e quali vengono eliminate. Durante la terza sera ha luogo la finale.\nI giurati erano 320, diversi per ogni serata e cos\u00ec suddivisi: 80 sorteggiati fra il pubblico presente in sala, 240 fra gli abbonati alla Radio.\nPer la prima volta viene introdotta nel regolamento la \"doppia esecuzione\": ogni canzone viene proposta nella stessa sera in due interpretazioni diverse con due diversi arrangiamenti, uno per ognuna delle due orchestre."}
{"id": "80444", "revid": "484362", "url": "https://it.wikipedia.org/wiki?curid=80444", "title": "Cieco", "text": ""}
{"id": "80449", "revid": "1498232", "url": "https://it.wikipedia.org/wiki?curid=80449", "title": "Festival di Sanremo 1954", "text": "Il quarto Festival di Sanremo si tenne al Salone delle feste del Casin\u00f2 di Sanremo dal 28 al 30 gennaio 1954 alle 22 e, per la quarta volta consecutiva, fu presentato da Nunzio Filogamo.\nLa canzone vincitrice fu \"Tutte le mamme\", cantata da Gino Latilla e Giorgio Consolini, che risultarono cos\u00ec i primi vincitori di sesso maschile della storia della kermesse canora. Da segnalare il debutto al Festival del Quartetto Cetra (fu per\u00f2 la loro unica partecipazione alla manifestazione) e di Tot\u00f2 in veste di autore di \"Con te\", nelle versioni di Achille Togliani e di Natalino Otto in coppia con Flo Sandon's. La canzone si piazz\u00f2 solo al nono posto, facendo riferire alle cronache dell'epoca di una \u00abgrande arrabbiatura del grande sconfitto\u00bb.\nLa manifestazione fu animata da un misterioso contestatore, il signor Serafino Dabbene, soprannominato \"Il Vendicatore di Vercelli\", che per protestare contro l'esclusione di Nilla Pizzi minacci\u00f2 di buttare \"gatti affamati in platea, cani sul palcoscenico e conigli sulle poltrone\". La minaccia venne messa simbolicamente in pratica due anni dopo quando il signor Dabbene lanci\u00f2 improvvisamente dei volantini in sala per protesta contro l'esclusione di un suo brano \"dedicato ai conigli e ai gatti\", prima di essere immediatamente allontanato dalla sala e tratto in arresto.\nRegolamento.\nVengono presentate 10 canzoni per sera, per i primi due giorni. Al termine di ogni serata i giurati votano e decidono quali sono le 5 canzoni che hanno accesso alla finale e quali vengono eliminate. Durante la terza sera ha luogo la finale.\nI giurati erano 320, diversi per ogni serata e cos\u00ec suddivisi: 80 sorteggiati fra il pubblico presente in sala, 240 fra gli abbonati alla Radio.\nOgni canzone viene proposta nella stessa sera in due interpretazioni diverse con due diversi arrangiamenti.\nOrchestra.\nDiretta dai maestri Cinico Angelini e Alberto Semprini."}
{"id": "80454", "revid": "1405146", "url": "https://it.wikipedia.org/wiki?curid=80454", "title": "Ski archery", "text": "Lo ski archery, o \"biathlon con l'arco\", noto anche con l'abbreviazione ski-arc o come archery biathlon, \u00e8 uno sport invernale che combina lo sci di fondo con sessioni di tiro con l'arco, praticato attualmente in Russia e fino al 2007 anche in Italia, Slovenia, Austria, Germania, Francia, Giappone, Stati Uniti con presenze anche della Polonia, Ucraina e Repubblica Ceca. Lo svolgimento delle gare \u00e8 molto simile alle competizioni di biathlon. L'unica differenza significativa sta nello strumento sportivo usato, l'arco al posto della carabina.\nStoria.\nLa caccia con l'arco e gli sci ai piedi era gi\u00e0 praticata nell'antichit\u00e0, come testimoniano incisioni databili attorno al 1000 a.C.\nLo ski archery, ideato negli anni ottanta dall'italiano Franco Carminati viene proposto e praticato sulle Alpi Piemontesi interessando per\u00f2 in poco tempo molti atleti del nord Italia.\nNegli anni a seguire l'interesse per lo ski archery coinvolse anche atleti del centro italia ed in particolare del Lazio, con la partecipazione della ASD Antikuis di Monte Livata - Subiaco (Rm) che nel 1994 fece la sua prima apparizione al campionato Italiano di Ski Archery svoltosi a Pila (Ao).\nLa disciplina inizio cos\u00ec uno sviluppo sempre pi\u00f9 significativo tanto da raggiungere ai campionati italiani presenze di oltre 150 atleti.\nDal 1994 anche altre nazioni si occuparono di questa disciplina tanto da permettere alla World Archery (Federazione Internazionale di Tiro con l'arco) di organizzare il primo Campionato del Mondo di Ski Archery che si svolse a Cogne - Italia nel 1998.\nVisto l'interesse riscontrato divenne ufficialmente riconosciuto dalla Federazione Italiana di Tiro con l'Arco (FITARCO) nel 1984, con ampio anticipo rispetto alla Federazione Internazionale di Tiro con l'Arco (FITA), che lo ha riconosciuto solo nel 1991.\nOrganizzazione.\nDal 2001 al 2005 l'attivit\u00e0 internazionale dello ski archery \u00e8 stata regolamentata dall'International Biathlon Union (IBU), che lo ha ribattezzato \"archery biathlon\", con la collaborazione della FITA, che aveva riconosciuto lo ski archery nel 1991 quando ancora la IBU non era stata fondata. Le due federazioni si sono accordate per una gestione congiunta della nuova specialit\u00e0, per sfruttare l'esperienza maturata dall'IBU nell'organizzazione delle competizioni e la popolarit\u00e0 del biathlon come traino per la crescita dello ski archery.\nDal 2006 lo ski archery \u00e8 ritornato sotto l'egida della FITA.\nIn Italia \u00e8 la FITARCO (che usa la denominazione \"ski archery\") a gestire l'attivit\u00e0 agonistica, con la collaborazione della Federazione Italiana Sport Invernali per quanto riguarda la preparazione tecnica e atletica nello sci di fondo."}
{"id": "80455", "revid": "834", "url": "https://it.wikipedia.org/wiki?curid=80455", "title": "Ski-arc", "text": ""}
{"id": "80456", "revid": "834", "url": "https://it.wikipedia.org/wiki?curid=80456", "title": "Archery biathlon", "text": ""}
{"id": "80459", "revid": "219355", "url": "https://it.wikipedia.org/wiki?curid=80459", "title": "Sinagoga di Siena", "text": "La sinagoga di Siena, edificata nel 1786 in stile neoclassico, si trova nel centro storico della citt\u00e0 toscana, in vicolo delle Scotte, gi\u00e0 \"piazzetta del Tempio\". La tipologia \u00e8 quella tipica delle sinagoghe di ghetto, prive di segni distintivi esterni, ma riccamente decorate all'interno.\nStoria.\nLa sinagoga di Siena venne progettata dall'architetto Giuseppe Del Rosso nel 1786, nel cuore del ghetto senese, nell'area dove sorgevano precedenti luoghi di preghiera. Il Tempio rappresenta uno dei pochi esempi di architettura tra Rococ\u00f2 e Neoclassicismo della zona.\nLa facciata esterna \u00e8 semplice e disadorna. Come tipico nelle sinagoghe di ghetto costruite prima dell'Emancipazione, niente doveva tradire dall'esterno la presenza del luogo di culto. Di fronte si trova la fonte del ghetto, originariamente ornata da una statua di \"Mos\u00e8 che additava l'acqua\", opera attribuita a Jacopo della Quercia. La statua, rimossa nel 1875 allorch\u00e9 ebrei polacchi si lamentarono che essa infrangeva il divieto di rappresentazione delle immagini, fu trasferita prima nel Museo dell'Opera del Duomo e quindi nel Museo del Comune dove si trova tuttora.\nIn contrapposizione, l'elegante ambiente interno della sinagoga \u00e8 riccamente decorato. La sala, di forma rettangolare, ospita ai lati le file di banchi mentre al centro si trova il podio (\"tev\u00e0\") realizzato nel 1756 e arricchito da nove candelabri a dieci braccia. Di fronte all'arca (\"ar\u00f2n hakkode\u0161 \u2014 \u05d0\u05b8\u05e8\u05d5\u05b9\u05df \u05d4\u05b7\u05e7\u05b9\u05bc\u05d3\u05b6\u05e9\u05c1\") si affaccia il matroneo, il luogo riservato alla preghiera per le donne, essendo la sinagoga di Siena di rito tradizionalista. In questo caso, si tratta di una specie di balcone chiuso da una grata lignea.\nSulla parete dietro al podio si trovano le finestre in stile neoclassico, riccamente decorate e inserite in tre archi. Sul soffitto, stucchi bianchi e azzurri formano le tavole della legge.\nAl suo interno, la sinagoga ospita pezzi di grande valore, tra cui argenti rituali della bottega dei Guadagni di Firenze e stoffe rare, dette \"indiane\".\nParticolare \u00e8 la sedia di Elia, collocata nell'ampio ingresso a sinistra, donata alla Comunit\u00e0 nel 1860 dal rabbino Nissim. Sullo schienale in legno sono finemente intarsiati i versetti che ricordano la circoncisione, cerimonia per la quale \u00e8 stata creata.\nTarghe commemorative.\nA fianco del portone della sinagoga, sono state apposte due targhe commemorative. La prima vi fu collocata il 5 dicembre 1948, in memoria dei quattordici ebrei senesi deportati e uccisi nei campi di sterminio nazisti, durante l'Olocausto. La seconda vi fu apposta il 28 giugno 1999, in occasione del bicentenario del rogo nel quale, il 28 giugno 1799, furono arsi vivi tredici ebrei senesi, durante le devastazioni del ghetto senese ad opera dei sostenitori del \"Viva Maria\". Altre targhe trovano posto all'interno."}
{"id": "80461", "revid": "1498232", "url": "https://it.wikipedia.org/wiki?curid=80461", "title": "Festival di Sanremo 1956", "text": "Il sesto Festival di Sanremo si svolse al Salone delle feste del Casin\u00f2 di Sanremo dall'8 al 10 marzo 1956 dalle ore 22, e fu condotto da Fausto Tommei affiancato da Maria Teresa Ruta, alla sua seconda conduzione consecutiva. In TV venne trasmesso dalle 22:45 le prime due serate e alle 22 la serata finale.\nLa canzone vincitrice di questa edizione fu \"Aprite le finestre\", cantata dalla debuttante Franca Raimondi.\nStoria.\nQuell'anno gli organizzatori decisero di far cantare i brani a cantanti debuttanti, per fare in modo che il festival tornasse ad essere un \"concorso di canzoni\" e non una gara fra interpreti.\nFra candidati attraverso un concorso nazionale furono selezionati 6 cantanti: Luciana Gonzales, Gianni Marzocchi, Ugo Molinari, Franca Raimondi, Tonina Torrielli e Clara Vincenzi.\nContrariamente alle tre edizioni immediatamente precedenti, ogni canzone veniva eseguita una sola volta.\nTra le voci nuove l'unica che ottenne un certo successo fu Tonina Torrielli, soprannominata la \"caramellaia di Novi\", dato che aveva svolto l'attivit\u00e0 di operaia in quel settore. La Torrielli si classific\u00f2 al secondo posto con \"Amami se vuoi\", e, fatto senza precedenti, le fu concesso il bis. Il dirigente della Rai Fulvio Palmieri giustific\u00f2 questa eccezione col fatto che la cantante era sotto contratto con la Cetra, di propriet\u00e0 della Rai, e che quindi la Rai stessa aveva tutto l'interesse a lanciarla sul mercato. Anche le canzoni presentate, ad eccezione di \"Musetto\", che vant\u00f2 in seguito una pregevole versione del Quartetto Cetra, passarono presto nel dimenticatoio e quindi le scelte compiute per questa edizione non si rivelarono azzeccate.&lt;br&gt;\nIl 1956 fu l'anno di esordio dell'Eurovision Song Contest, al quale parteciparono, per l'Italia, le prime due classificate (Franca Raimondi e Tonina Torrielli), con i brani da loro presentati a Sanremo.\nPer ovviare alle polemiche scaturite dalla decisione di escludere gli artisti gi\u00e0 noti al pubblico, fu organizzata una quarta serata fuori concorso durante la quale si esibirono Nilla Pizzi, Achille Togliani, Teddy Reno, Carla Boni, Gino Latilla, Claudio Villa, Katyna Ranieri, Giorgio Consolini, Tullio Pane, Franco Ricci, Nuccia Bongiovanni e Bruno Pallesi, accompagnati dall'orchestra di Cinico Angelini.\nFu realizzato inoltre un documentario, curato dalla troupe di Domenico Paolella, intitolato \"Sanremo canta\", che raccontava anche i retroscena con le immagini realizzate dietro le quinte del Festival.\nSi rivide in questa occasione il contestatore soprannominato \"Il Vendicatore di Vercelli\" (al secolo Serafino Dabbene), gi\u00e0 manifestatosi due anni prima che gett\u00f2 improvvisamente dei volantini in sala per protesta contro l'esclusione di un suo brano \"dedicato ai conigli e ai gatti\", prima di essere immediatamente allontanato dalla sala e tratto in arresto.\nRegolamento.\nVengono presentate 10 canzoni per sera, per i primi due giorni. Al termine di ogni serata i giurati votano e decidono quali sono le 5 canzoni che hanno accesso alla finale e quali vengono eliminate. Durante la terza sera ha luogo la finale.\nPer quest'anno viene sospesa la \"doppia esecuzione\" dei brani.\nOrchestra.\nOrchestra \"Arcobaleno\" diretta dal maestro Gian Stellari.\nRipete i motivi l'orchestra del maestro George Melachrino."}
{"id": "80463", "revid": "2063435", "url": "https://it.wikipedia.org/wiki?curid=80463", "title": "John Huston", "text": "\u00c8 considerato uno dei maestri del cinema hollywoodiano degli anni d'oro.\nBiografia.\nLe origini.\nNacque nella citt\u00e0 di Nevada (Missouri) col nome \"John Marcellus Huston\", dall'attore canadese Walter Huston e da Reah Gore, giornalista. I due si separarono quando il figlio aveva poco pi\u00f9 di tre anni. Rimasto a vivere con la madre e con la nonna, John trascorse un'infanzia e un'adolescenza movimentate, tra una citt\u00e0 e l'altra degli Stati Uniti, fino a che sua madre si rispos\u00f2 con Howard E. Stevens, importante dirigente di una compagnia ferroviaria, andando a stabilirsi nel Minnesota.\nTra gli undici e i tredici anni, fu afflitto da un disturbo di crescita, erroneamente diagnosticato come grave malattia renale, per cui venne ricoverato in una clinica e sottoposto a una dieta ipocalorica e ipoproteica. Solo qualche mese dopo, compreso che si trattava di un falso allarme, i medici ne autorizzarono la dimissione. Trasferitosi in California con la famiglia, si iscrisse a una scuola superiore di Los Angeles, si avvicin\u00f2 alle arti figurative, studi\u00f2 il francese e impar\u00f2 i rudimenti del pugilato, vincendo anche un campionato di dilettanti.\nQuando venne a sapere che suo padre, ormai quarantenne, aveva fatto il suo esordio a Broadway, decise di andare a trovarlo e cominci\u00f2 ad avvicinarsi al mondo della cultura, facendo la conoscenza di diverse personalit\u00e0 dell'epoca quali Francis Scott Fitzgerald, Eugene O'Neill, Theodore Dreiser e Sinclair Lewis. Grazie al loro appoggio, inizi\u00f2 a pubblicare i primi racconti sulla prestigiosa rivista \"American Mercury\".\nJohn Huston era ateo.\nSceneggiatore.\nNel 1929 venne convocato da Samuel Goldwyn a Hollywood dove, per una paga di 150 dollari alla settimana, firm\u00f2 il suo primo contratto come sceneggiatore alla Metro, poi alla Universal Pictures, e lavor\u00f2 alla riscrittura di \"La sposa nella tempesta\" (1931), diretto da William Wyler. Dopo un breve e infruttuoso periodo alla Gaumont-British di Londra, torn\u00f2 a Hollywood dove nel 1938 venne messo sotto contratto dalla Warner. In quel periodo, la Warner produceva ben 60 film all'anno e, trattandosi soprattutto di pellicole d'azione e d'avventura, era data enorme importanza alla storia e agli sceneggiatori, mentre ad esempio alla Metro, che basava il suo fatturato sui divi, si privilegiava il lavoro dei registi.\nI primi film Warner a cui Huston lavor\u00f2 erano di origine teatrale: \"Il sapore del delitto\" (1938), diretto da Anatole Litvak, e \"Figlia del vento\" (1938), un melodramma di ambientazione sudista su misura per Bette Davis, che con questa pellicola desiderava prendersi una rivincita su \"Via col vento\" (1939), per il quale non aveva ottenuto la parte di Rossella. Tra i lavori successivi, assume un'importanza fondamentale \"Una pallottola per Roy\" (1941), che permise a Humphrey Bogart il salto di qualit\u00e0 e gli diede la patente di protagonista.\nRegista.\nProprio il talento dimostrato con quest'ultima sceneggiatura gli diede l'opportunit\u00e0 di realizzare il primo film come regista. \"Il mistero del falco\" (1941), dal romanzo di Dashiell Hammett \"Il falcone maltese\" che era gi\u00e0 stato portato sullo schermo nel 1931 (\"The Maltese Falcon\") e nel 1936 (\"Satan Met a Lady\"), ma senza successo. Huston ne prepar\u00f2 una sceneggiatura straordinariamente fedele all'originale e Jack Warner affid\u00f2 a lui stesso la regia, assegnandogli per\u00f2 un budget limitato. Il film venne pertanto realizzato tutto in interni, e senza nessun divo di primissimo piano, ma proprio l'oculatezza di Huston nella scelta degli attori (a parte il gi\u00e0 noto Bogart, anche la dark lady Mary Astor, Peter Lorre, Sydney Greenstreet e suo padre Walter Huston in un piccolo ruolo non accreditato nei titoli) e la sua inaspettata capacit\u00e0 nel dirigerli e nell'ideare le scene faranno de \"Il mistero del falco\" un cult movie per almeno tre generazioni di cinefili.\nIl successo del film sorprese gli stessi dirigenti della casa cinematografica, che si affrettarono ad annunciarne un \"sequel\", che per\u00f2 non verr\u00e0 mai realizzato. La seconda regia che gli venne affidata fu un film ad alto costo, \"In questa nostra vita\" (1942) con Bette Davis, Olivia de Havilland e George Brent. Segu\u00ec \"Agguato ai tropici\" (1942), che vide riunito buona parte del cast de \"Il mistero del falco\". Proprio qualche giorno prima del termine delle riprese, il regista ricevette una convocazione urgente dall'esercito (da cui si era congedato con il grado di tenente) che lo richiamava in servizio.\nAl seguito delle forze alleate, Huston realizz\u00f2 tre documentari di propaganda bellica, uno dei quali girato nelle Isole Aleutine, e uno (\"The Battle of San Pietro\") girato in Italia. Questo film risult\u00f2 talmente realistico e impressionante, che le autorit\u00e0 militari ne vietarono la proiezione. Solo grazie all'interessamento del generale Marshall verr\u00e0 poi concessa l'autorizzazione. Il terzo documentario, girato in un ospedale psichiatrico militare, fu proibito per lo stesso motivo: non verr\u00e0 mai proiettato e oggi sembra che sia andato perduto. In realt\u00e0 esiste ed \u00e8 liberamente ottenibile, assieme agli altri due documentari precedenti, sul sito archive.org.\nTornato in patria, si dedic\u00f2 alla trasposizione cinematografica del romanzo dello scrittore B. Traven, \"Il tesoro della Sierra Madre\", girando l'omonima pellicola (1947) nella quale Bogart ebbe l'opportunit\u00e0 di dimostrare nuovamente le proprie capacit\u00e0 di grande attore e, subito dopo, \"L'isola di corallo\" (1948), in cui lo stesso attore fu affiancato dalla giovanissima moglie Lauren Bacall. Nel 1950 fu il turno di \"Giungla d'asfalto\", da molti giudicato il suo capolavoro, al quale fecero seguito grandi successi quali \"La regina d'Africa\" (1951), \"Moulin Rouge\" (1952) e \"Moby Dick\" (1956). Poco successo ottenne invece \"Il tesoro dell'Africa\" (1953). Nel cast de \"Gli spostati\" (1960), Huston riun\u00ec Marilyn Monroe, Clark Gable e Montgomery Clift. Per i primi due, questo film sar\u00e0 l'ultimo della carriera, in quanto i due attori andranno subito dopo incontro a una prematura morte.\nNel 1966 il produttore Dino De Laurentiis gli affid\u00f2 la direzione di \"La Bibbia\", kolossal girato in Italia e basato sulla Genesi che per\u00f2, a fronte degli enormi investimenti, si rivel\u00f2 un fallimento sia sul piano commerciale che artistico. Ne \"La Bibbia\", Huston si ritagli\u00f2 la significativa parte del patriarca No\u00e8, inizialmente offerta a Charlie Chaplin e ad Alec Guinness. Dopo alcuni film girati in Europa, torn\u00f2 negli Stati Uniti nel 1972 per realizzare un altro film amato dai critici e dai cinefili: si tratta di \"Citt\u00e0 amara\", un film sul mondo del pugilato che affronta il tema dalla parte dei perdenti.\nAl costoso progetto tratto da Kipling e intitolato \"L'uomo che volle farsi re\" (1975), fece seguito un periodo di inattivit\u00e0 dovuto a problemi di salute e a un intervento per l'impianto di un pacemaker. Tra le ultime opere della sua carriera, sono da ricordare \"Fuga per la vittoria\" (1981) e \"L'onore dei Prizzi\" (1985), che far\u00e0 guadagnare a sua figlia Anjelica un Oscar, analogamente a quanto era capitato nel 1948 con \"Il tesoro della Sierra Madre\" a suo padre Walter. Nel 1987 gir\u00f2 il suo ultimo film \"The Dead - Gente di Dublino\" tratto dal racconto \"I morti\" di James Joyce. Il film, acclamato dalla critica divent\u00f2 quindi il suo testamento spirituale.\nAttore.\nL'esordio di Huston come attore risale all'et\u00e0 di soli tre anni quando, vestito da Zio Sam, usc\u00ec da una scatola e declam\u00f2 in pubblico la filastrocca \"Yankee Doodle Dandy\". Bisogner\u00e0 aspettare altri sedici anni per vederlo nuovamente recitare, questa volta come professionista, in un teatro di New York. Nel cinema, accanto ai ruoli di attore che si ritagli\u00f2 spesso nei propri film, sono da ricordare le sue partecipazioni a \"Il cardinale\" (1963) di Otto Preminger e a \"Chinatown\" (1974) di Roman Pola\u0144ski.\nNel 1941 fu candidato all'Oscar per la \"Miglior sceneggiatura non originale\" con il film \"Il mistero del falco\", il cupo noir in cui si afferm\u00f2 per uno stile crudo e asciutto, e nuovamente nel 1948 per \"Il tesoro della Sierra Madre\". Alla morte del suo amico Humphrey Bogart, a Huston tocc\u00f2 il compito di preparare un discorso funebre in suo onore, dopo il rifiuto di Spencer Tracy che temeva di emozionarsi troppo.\nNel 1973 comparve come Legislatore, voce narrante che apre \"Anno 2670 - Ultimo atto\" di J. Lee Thompson. Nel 1978 fu il protagonista de \"Il triangolo delle Bermude\", thriller fantascientifico diretto da Ren\u00e9 Cardona jr. e girato con scarse risorse. Huston era anche un discreto pittore: cre\u00f2 nel 1982 la rappresentazione grafica per Ch\u00e2teau Mouton Rothschild.\n\u00c8 sepolto all'Hollywood Forever Cemetery a Hollywood, California.\nDoppiatori italiani.\nNelle versioni in italiano dei film in cui partecipa come attore, John Huston \u00e8 stato doppiato da:"}
{"id": "80465", "revid": "1498232", "url": "https://it.wikipedia.org/wiki?curid=80465", "title": "Festival di Sanremo 1957", "text": "Il settimo Festival di Sanremo si svolse al Salone delle feste del Casin\u00f2 di Sanremo dal 7 al 9 febbraio 1957 in contemporanea Radio e Tv dalle ore 22.\nIl Festival di quell'anno vide il ritorno alla conduzione di Nunzio Filogamo (gi\u00e0 alla guida delle prime quattro edizioni della kermesse, trasmesse alla radio), affiancato da Marisa Allasio, Fiorella Mari e Nicoletta Orsomando.\nLa direzione musicale fu affidata a Cinico Angelini e Armando Trovajoli.\nAd aggiudicarsi la competizione fu la canzone \"Corde della mia chitarra\", cantata da Claudio Villa e Nunzio Gallo. Nunzio Gallo raccont\u00f2 che l'avversario da lui pi\u00f9 temuto era il suo idolo Natalino Otto, e che quando vinse and\u00f2 a scusarsi con lui. Claudio Villa si aggiudic\u00f2 anche il secondo posto insieme a Giorgio Consolini con la canzone \"Usignolo\".\nMa la canzone di questa edizione che rimase maggiormente impressa nell'immaginario collettivo fu \"Casetta in Canad\u00e0\" (presentata da Gino Latilla, Carla Boni ed il Duo Fasano e da Gloria Christian ed il Poker di Voci), a dispetto del quarto posto ottenuto nella classifica finale.\nInizialmente le canzoni in gara erano 20 poi scese a 19, in quanto venne esclusa dalla seconda serata \"La cosa pi\u00f9 bella\" cantata da Carla Boni e Tonina Torrielli, perch\u00e9 risultata gi\u00e0 pubblicata in un jukebox di Milano in una versione incisa da Cristina Jorio.\nA causa delle troppe \"gaffe\" commesse nelle serate precedenti, Marisa Allasio fu costretta da Nunzio Filogamo a rimanere dietro le quinte durante l'ultima serata per lasciare il posto a Nicoletta Orsomando, e pot\u00e9 apparire solo al momento della proclamazione dei vincitori. Da segnalare inoltre le aspre critiche della stampa che colpirono Claudio Villa, che si rese protagonista di una clamorosa stecca (ribattezzata \"eurostecca\" perch\u00e9 trasmessa, come tutta la rassegna, in Eurovisione) nell'esecuzione del brano \"Cancello tra le rose\"; il cantante fu inoltre tacciato di superbia, volendo interpretare sempre le canzoni pi\u00f9 belle del Festival, provocando anche un'interrogazione da parte dell'onorevole Bruno Spampanato al Ministro delle Poste e delle telecomunicazioni Giovanni Braschi.\nUn altro episodio degno di nota fu un calo di voce causato da un'influenza che colp\u00ec Tonina Torrielli durante la serata dedicata alle canzoni degli \"autori indipendenti\" di domenica 10 febbraio, che la port\u00f2 ad abbandonare il palco. Invitata nuovamente a raggiungere la scena da Nunzio Filogamo, port\u00f2 a termine l'esecuzione. Il 1957 fu inoltre il primo anno in cui, seppure in un'ottica molto diversa da quella che avrebbe avuto alla fine degli anni '60, accanto alla manifestazione ufficiale venne organizzato un \"Controfestival\": un pianista e un cantante molto noti, ma di cui i giornali non rivelarono mai i nomi, si riunirono in un albergo nei pressi del Casin\u00f2 per presentare dieci brani esclusi dal Festival.\nFu anche l'ultima edizione organizzata dalla Rai che dall'inverno 1956-57 si era impegnata nell'organizzazione di \"Canzonissima\".\nRegolamento.\nVengono presentate 10 canzoni la prima sera e 9 la seconda. Al termine di ogni serata i giurati votano e decidono quali sono le 5 canzoni che hanno accesso alla finale e quali vengono eliminate. Durante la terza sera ha luogo la finale.\nI giurati erano 280, diversi per ogni serata e cos\u00ec suddivisi: 70 sorteggiati fra il pubblico presente in sala, 210 fra gli abbonati RAI, precisamente 15 per ciascuna delle 14 sedi.\nOgni canzone viene proposta nella stessa sera in due interpretazioni diverse con due diversi arrangiamenti.\nAlle tre giornate canoniche ne venne aggiunta una quarta, in cui gareggiarono 10 canzoni scritte da compositori indipendenti, cio\u00e8 non legati a nessuna casa di edizioni musicali.\nOrchestra.\nRipete i motivi al pianoforte il maestro Alberto Semprini."}
{"id": "80468", "revid": "125413041", "url": "https://it.wikipedia.org/wiki?curid=80468", "title": "Jorge Amado", "text": "Biografia.\nL'infanzia.\nNacque nella \"fazenda\" di famiglia nei pressi di Itabuna, citt\u00e0 situata nella regione meridionale dello stato brasiliano di Bahia, il 10 agosto del 1912, figlio primogenito di Jo\u00e3o Amado de Faria e di Eul\u00e1lia Leal; la coppia ebbe altri tre figli: Jofre (1915), che mor\u00ec all'et\u00e0 di tre anni, Joelson (1920) e James (1922). A poco pi\u00f9 di un anno d'et\u00e0, la sua famiglia, a causa della piena del fiume Cachoeira che ne aveva distrutto le piantagioni di propriet\u00e0 sulla costa, alla quale era seguita pure un'epidemia di vaiolo, si trasfer\u00ec ad Ilh\u00e9us, dove il piccolo Jorge pass\u00f2 tutta la propria infanzia..\nNel 1917 si trasfer\u00ec con la famiglia a Itaju\u00edpe, dove il padre si rimise a lavorare nelle piantagioni di cacao della fazenda Tararanga\nGli studi.\nNel 1918, ritornata la famiglia a Ilh\u00e9us, inizi\u00f2 a frequentare la scuola, dopo aver imparato a leggere e a scrivere con la madre, presso la scuola della maestra Guilhermina che utilizzava pesanti metodi corporali e che Jorge lasci\u00f2 nel 1922 per frequentare, da interno, il collegio dei gesuiti \"Ant\u00f4nio Vieira\" a Salvador de Bahia, capitale dello Stato. Qui inizi\u00f2 la sua formazione letteraria sotto la guida di padre Lu\u00eds Gonzaga Cabral che lo spron\u00f2 alla lettura dei classici portoghesi e alla lettura dei romanzi di Swift, Dickens e Walter Scott. Fond\u00f2, solamente per i famigliari e gli amici, un giornalino scolastico dal nome \"A Luneta\". Nel 1926 lasci\u00f2 il collegio e si iscrisse al \"Gin\u00e1sio Ipiranga\" di Salvador che aveva come direttore il pedagogo Isaias Alves de Almeida e inizi\u00f2 a scrivere sulla rivista scolastica \"A P\u00e1tria\" che lasci\u00f2 presto per fondare, con i fratelli Imbassai, una rivista di opposizione intitolata \"A Folha\". Conobbe in questo periodo il brasiliano Adonias Filho che sarebbe diventato in seguito un noto scrittore.\nLa collaborazione alle riviste.\nNel 1927, continuando a frequentare il Gin\u00e1sio Ipiranga come esterno, inizi\u00f2 la sua collaborazione alla rivista \"Di\u00e1rio da Bahia\" sulla pagina di cronaca nera e poi al quotidiano \"O Imparcial\". Nel frattempo venne pubblicata, sulla rivista bahiana \"A Luva\", la sua prima poesia intitolata \"Poema ou Prosa\", e in quello stesso anno conobbe il pai-de-santo Proc\u00f3pio che gli attribuir\u00e0 il suo primo titolo nel candombl\u00e9, quello di og\u00e3.\nLa partecipazione all'Academia dos Rebeldes.\nSotto la guida del poeta e giornalista Pinheiro Viegas era intanto nato il gruppo letterario dell\"'Academia dos Rebeldes\" con l'intento di abbandonare la letteratura del passato e incominciare una nuova epoca. Facevano parte del gruppo, al quale Jorge entr\u00f2 a far parte, Alves Ribeiro, Aydano do Couto Ferraz, Cl\u00f3vis Amorim, Dias da Costa, \u0116dison Carneiro, Emanuel Assemany, Guilherme Dias Gomes, Jo\u00e3o Cordeiro, Sis\u00edgenes Costa e Walter da Silveira i cui scritti sarebbero stati pubblicati sulle due riviste fondate dagli accademici ribelli: \"Meridiano\" e \"O Momento\". Nel 1929 scrisse sotto lo pseudonimo di Y. Karl, in collaborazione con gli amici dell'\"Accademia dei ribelli\" Dias da Costa e \u0116dison Carneiro, il romanzo \"Lenita\" che uscir\u00e0 a puntate sul quotidiano \"O Jornal\" e in volume l'anno seguente.\nL'esordio letterario.\nA Rio, dove si era trasferito nel 1930 per terminare gli studi, conobbe importanti personaggi del mondo letterario dell'epoca tra i quali Vin\u00edcius de Moraes e Ot\u00e1vio de Faria. Proprio Faria rimase favorevolmente colpito dalla lettura dell'originale di \"O Pa\u00eds do Carnaval\" (\"Il paese del Carnevale\") e fece pervenire il libro nelle mani di Augusto Frederico Schmidt, una delle personalit\u00e0 pi\u00f9 rilevanti del mondo letterario dell'epoca. Nel 1931, mentre frequentava la Facolt\u00e0 Nazionale di Giurisprudenza, il libro venne dato alle stampe dalla casa editrice Schmidt, ottenendo subito il successo della critica e del pubblico: stampato in una tiratura limitata di sole mille copie, guadagn\u00f2 rapidamente una seconda edizione. Nel 1932 and\u00f2 a vivere a Ipanema dove conobbe diversi personaggi che lo avrebbero introdotto nei circoli comunisti. In questo periodo collabor\u00f2 alla rivista letteraria \"Boletim de Ariel\" ed usc\u00ec la seconda edizione di \"O Pa\u00eds de Carnaval\". Nello stesso anno comp\u00ec un viaggio a Pirangi e, sconvolto dalla vita che facevano i lavoratori, inizi\u00f2 a scrivere \"Cacau\" (Cacao).\nIl matrimonio e il secondo romanzo.\nIl suo secondo romanzo, \"Cacau\",\nvenne pubblicato nel 1933 con belle illustrazioni di Tom\u00e1s Santa Rosa J\u00fanior con una tiratura di 2000 esemplari che si esaurirono in un solo mese. L'amico Jos\u00e9 Am\u00e9rico de Almeida gli procur\u00f2 in quel periodo il manoscritto di un autore allora sconosciuto, Graciliano Ramos, che colp\u00ec profondamente Amado, tanto che volle recarsi a Macei\u00f3 per incontrare personalmente l'autore di \"Caet\u00e9s\" con il quale instaur\u00f2 un'amicizia profonda. Sempre in questo periodo fece diverse conoscenze con letterati dell'epoca, come Jos\u00e9 Lins do Rego, Aur\u00e9lio Buarque de Holanda e Jorge de Lima. Divenne redattore capo di un'importante rivista, \"Rio Magazine\", e si spos\u00f2 con Matilde Garcia Rosa con la quale scrisse un libro per bambini intitolato \" Descoperda do mundo\".\nFrequent\u00f2 la Facolt\u00e0 Nazionale di Diritto (in portoghese \"Faculdade Nacional de Direito\") a Rio de Janeiro nell'anno 1935. Militante comunista, fu costretto all'esilio in Argentina e Uruguay dal 1941 al 1942, periodo durante il quale ebbe modo viaggiare attraverso l'America Latina. Al ritorno in Brasile, nel 1944, si separ\u00f2 da Matilde Garcia Rosa. Nel periodo immediatamente successivo Amado condusse una vita irregolare, caratterizzata da brevi relazioni con una grande quantit\u00e0 di donne. Questa fase ebbe termine quando Amado conobbe quella che sarebbe divenuta la sua seconda moglie, la scrittrice Z\u00e9lia Gattai. I due si incontrarono in occasione del primo congresso degli scrittori brasiliani, svoltosi a San Paolo nel 1945.\nNel 1945 fu inoltre eletto membro della Assemblea Nazionale Costituente, in qualit\u00e0 di rappresentante del Partido Comunista Brasileiro (PCB), risultando il deputato pi\u00f9 votato dello Stato di San Paolo. Come deputato, fu il firmatario di una legge che garantiva la libert\u00e0 di culto religioso. Nello stesso anno si spos\u00f2 con Z\u00e9lia Gattai. Nel 1947, anno in cui nacque Jo\u00e3o Jorge, il primo figlio avuto da Z\u00e9lia, il suo partito, il PCB, fu dichiarato illegale ed i suoi membri furono perseguitati ed arrestati. Jorge fu costretto nuovamente all'esilio, questa volta in Francia, dove rimase fino al 1950, quando venne espulso. La sua prima figlia, Eul\u00e1lia, mor\u00ec quattordicenne nel 1949. Dal 1950 al 1952, Jorge abit\u00f2 in Cecoslovacchia, dove nacque sua figlia Paloma.\nAl ritorno in Brasile, nel 1955, Jorge si allontan\u00f2 dalla militanza politica senza per\u00f2 abbandonare il Partito Comunista. Amado afferm\u00f2 che la sua rinuncia alla militanza politica non fu dettata dalla denuncia dei crimini stalinisti e dalla conseguente disillusione circa l'effettiva capacit\u00e0 del comunismo come mezzo di cambiamento della societ\u00e0: piuttosto nacque dalla consapevolezza di poter risultare pi\u00f9 utile al popolo brasiliano come scrittore piuttosto che come politico. La fine della sua militanza politica attiva, che lo aveva visto impegnato nel mondo come rappresentante di punta del PCB, coincise anche con l'avvio di una nuova fase della sua carriera letteraria. Abbandonate infatti le tematiche di denuncia sociale ed esaltazione della lotta di classe che avevano caratterizzato i suoi \"romanzi proletari\", Amado modific\u00f2 in maniera sostanziale il proprio stile di scrittura. Questo mutamento \u00e8 particolarmente evidente confrontando l'ultimo romanzo della fase militante di Amado, \"I sotterranei della libert\u00e0\" (ritenuto dalla critica probabilmente il punto pi\u00f9 basso della sua produzione letteraria, accanto a Il mondo della pace) e la prima opera del nuovo Amado, ovvero \"Gabriela, Cravo e Canela\" (\"Gabriella, garofano e cannella\").\nSi andava quindi progressivamente affievolendo l'immagine di scrittore comunista, a favore di quella di scrittore pienamente nazionale. Fu accolto all'unanimit\u00e0 il 6 aprile 1961, nell'Accademia Brasiliana di Lettere. Ricevette il titolo di Dottore Honoris Causa da diverse universit\u00e0. Tra i titoli ricevuti, quello di \"Ob\u00e1 de Xang\u00f4\" della religione Candombl\u00e9. Le sue opere letterarie sono state oggetto di numerosi adattamenti cinematografici, rappresentazioni di teatro e di televisione, e perfino oggetto d'ispirazione per alcune scuole di samba. Fra i film ispirati ai suoi romanzi ricordiamo \"Dona Flor e i suoi due mariti\" (1977), \"Gabriela\" (1982) \u2013 entrambi diretti da Bruno Barreto \u2013 e \"Tieta do Brasil\" (1996) di Carlos Diegues, dove lo scrittore appare nella parte di se stesso, doppiato nella distribuzione per l'Italia da Sandro Tuminelli. Tutti i film sono stati interpretati dall'attrice S\u00f4nia Braga. I suoi libri sono stati tradotti in 49 lingue e pubblicati in 55 paesi.\nNel 1987 \u00e8 stata inaugurata a Salvador de Bahia la \"Fondazione Casa di Jorge Amado\", il cui compito \u00e8 quello di conservare e proteggere il suo patrimonio. La fondazione si impegna anche per lo sviluppo delle attivit\u00e0 culturali nello Stato di Bahia. Jorge Amado era ateo. Nonostante il suo materialismo fu sempre tuttavia un aperto sostenitore delle manifestazioni della fede popolare del popolo bahiano, espresse per mezzo dei riti candombl\u00e9. Non va dimenticato peraltro che Amado aveva il titolo onorifico di Ob\u00e1 Otun Arolu presso uno dei terreiros di candombl\u00e9 pi\u00f9 tradizionali di Salvador, lo Il\u00ea Ax\u00e9 Op\u00f4 Afonj\u00e1.\n\u00c8 morto a Salvador il 6 agosto 2001, quattro giorni prima del suo 89\u00ba compleanno. Dopo la sua cremazione, le ceneri sono state seppellite nel giardino della sua casa, il 10 agosto, giorno nel quale avrebbe compiuto ottantanove anni. L'autore ha lasciato due opere incompiute: \"Boris, o Vermelho\", progetto di scrittura che aveva iniziato nel 1983, e \"A Apostasia Universal de \u00c1gua Brusca\". Nel novembre del 2014 la casa dello scrittore e della seconda moglie Z\u00e9lia, situata nel quartiere baiano di Rio Vermelho in rua Alagoinhas, 33 \u00e8 stata adibita a museo. Il museo \u00e8 dedicato non solo alle figure dei due scrittori, ma anche ai personaggi, alla cultura e alla storia della citt\u00e0 di Salvador che tanto influenzarono la loro produzione letteraria.\nPremi e titoli.\nL'opera letteraria di Jorge Amado ha ricevuto diversi premi sia in Brasile che all'estero. Tra gli altri:\nFu insignito del titolo di Commendatore e Grand'Ufficiale in Argentina, Cile, Spagna, Francia, Portogallo e Venezuela. Gli fu conferito anche il titolo di Dottore Honoris Causa da facolt\u00e0 universitarie in Brasile, Portogallo, Italia (Bari, 1990), Israele e Francia. Il titolo francese \u00e8 stato l'ultimo che ha ricevuto personalmente, nel 1998, seppure gi\u00e0 ammalato."}
{"id": "80474", "revid": "72396", "url": "https://it.wikipedia.org/wiki?curid=80474", "title": "Socks 4a", "text": "Socks 4a \u00e8 una semplice estensione del protocollo SOCKS 4, che permette ad un client di specificare il nome di dominio dell'host destinatario in caso non riesca a risolverlo.\nIl client deve impostare i primi tre byte di DSTIP a NULL e l'ultimo byte ad un valore diverso da zero (che corrisponde all'indirizzo IP 0.0.0.x, dove x \u00e8 diverso da zero, un indirizzo quindi impossibile che non sarebbe stato specificato se il client fosse riuscito a risolvere il nome dominio). Dopo al byte NULL che termina l'USERID, il client deve inviare il nome dominio e terminarlo con un ulteriore NULL byte. Questo metodo \u00e8 usato sia per richieste connect che per richieste bind.\nUn server che fa uso del protocollo 4A deve controllare il DSTIP nel pacchetto di richiesta. Se questo rappresenta l'indirizzo 0.0.0.x (dove x \u00e8 diverso da zero), il server deve leggere il domain name spedito dal client nel pacchetto. Deve poi risolvere il domain name e stabilire una connessione con l'host se possibile.\nEra possibile exploitare server remoti SOCKS4A mandando una richiesta con un hostname troppo lungo. Un cracker potrebbe usufruire di questa vulnerabilit\u00e0 per mandare continuamente in crash il server SOCKS o per eseguire codice arbitrario sul sistema."}
{"id": "80475", "revid": "1685630", "url": "https://it.wikipedia.org/wiki?curid=80475", "title": "Festival di Sanremo 1958", "text": "L'ottavo Festival di Sanremo si svolse al Salone delle feste del Casin\u00f2 di Sanremo dal 30 gennaio al 1\u00ba febbraio 1958 dalle ore 22 in contemporanea Radio e Tv e fu condotto da Gianni Agus, affiancato da Fulvia Colombo.\nFu l'edizione che vide l'autentico trionfo di \"Nel blu dipinto di blu\", scritta da Franco Migliacci e Domenico Modugno e interpretata da quest'ultimo in coppia con Johnny Dorelli, che divenne famosa in tutto il mondo come \"Volare\", che \u00e8 in seguito diventato il secondo nome del brano, dall'incipit del ritornello.\n\"Nel blu dipinto di blu\" si avvi\u00f2 a diventare la canzone italiana pi\u00f9 celebre di sempre, con oltre 22 milioni di copie vendute in tutto il mondo e tredici settimane di permanenza alla prima posizione della Billboard Hot 100 (la hit parade dei singoli pi\u00f9 venduti negli Stati Uniti), risultato mai conseguito prima da un cantante italiano (e che sar\u00e0 conseguito nuovamente solo sessant'anni dopo da Andrea Bocelli ed il suo album \"S\u00ec\", arrivato al primo posto della Billboard Hot 200, la classifica degli album pi\u00f9 venduti negli USA), nonch\u00e9, ancora oggi, il brano sanremese di maggior successo in assoluto.\nSuccesso venne riscosso, anche se in misura assai minore rispetto a \"Nel blu dipinto di blu\", anche dalla canzone seconda classificata, la pi\u00f9 tradizionale e melodica \"L'edera\", cantata da Nilla Pizzi e Tonina Torrielli.\nNotizie e dettagli.\nL'organizzazione del festival pass\u00f2 alla societ\u00e0 ATA che riusc\u00ec, grazie ad un efficiente lavoro della commissione esaminatrice, formata da musicisti come Alessandro Cicognini, Angelo Lavagnino e Raffaele Gervasio, scrittori come Adriano Grande e Nicola Lisi, e critici come Arrigo Polillo (gli altri componenti erano Federico Petriccione, Nino Piccinelli, Giuseppe Piccioli e Achille Cajafa, presidente dell'Ata), a mettere in piedi un'edizione promettente sin dalla vigilia.\nLa commissione esamin\u00f2 le 391 canzoni iscritte, selezionandone a novembre del 1957 135, da cui, nel mese successivo, vennero scelte le venti che partecipavano al Festival.\nLa notizia principe del pre-festival era il rientro di Nilla Pizzi, entrata nella \"scuderia\" della RCA Italiana, per esibirsi con tre canzoni; ben cinque erano invece le canzoni affidate a Claudio Villa e quattro ad Aurelio Fierro reduce dal recentissimo successo nella nuova trasmissione canora della RAI intitolata \"Canzonissima\". Giorgio Consolini, vincitore nel 1954, venne chiamato a sostituire Fausto Cigliano, che diede forfait all'ultimo momento per motivi mai precisati. Consolini fu cos\u00ec costretto ad imparare quattro canzoni in poche ore, portandone comunque una in finale (\"Campana di Santa Lucia\").\nPer la prima volta inoltre un autore presentava al festival una canzone di sua composizione come cantante, diventando quindi il primo cantautore della storia di Sanremo, Domenico Modugno, che fu il vero trionfatore: in abbinamento con il giovanissimo Johnny Dorelli suscit\u00f2 scene di entusiasmo persino tra gli addetti ai lavori, grazie soprattutto alla ventata di novit\u00e0 proposte dalla sua \"Nel blu dipinto di blu\" sia dal punto di vista musicale che poetico. Il successo di vendite risult\u00f2 straordinario sia a livello nazionale sia internazionale, con oltre venticinque milioni di dischi venduti. In realt\u00e0 Modugno aveva dovuto fare di necessit\u00e0 virt\u00f9: \"Nel blu dipinto di blu\" era stata proposta a diversi interpreti, tra cui Nilla Pizzi e Claudio Villa, e da tutti era stata rifiutata, costringendo cos\u00ec l'autore (che, convinto del brano, non smise mai di insistere) a cantarla da s\u00e9.\nRegolamento.\nVengono presentate 10 canzoni per sera, per i primi due giorni. Al termine di ogni serata i giurati votano e decidono quali sono le 5 canzoni che hanno accesso alla finale e quali vengono eliminate. Durante la terza sera ha luogo la finale.\nI giurati erano 200, diversi per ogni serata e cos\u00ec suddivisi: 100 sorteggiati fra il pubblico presente in sala, 100 fra gli abbonati ad una testata giornalistica (ciascuna testata ne sorteggiava 50, poi un notaio ne sorteggiava 100 tra tutti gli estratti). Ogni canzone viene proposta nella stessa sera in due interpretazioni diverse con due diversi arrangiamenti.\nIl maestro Mario Ruccione protest\u00f2 per l'eliminazione del brano scritto da lui, \"La canzone che piace a me\", portando alla luce delle irregolarit\u00e0 nelle votazioni. Achille Cajafa, direttore artistico della manifestazione, aveva regalato diversi biglietti omaggio per la manifestazione con abbinate delle schede prevotate (con preferenze gi\u00e0 espresse), che poi diede disposizione di distruggere, cosa peraltro non vietata dal regolamento, ma che fece risultare che dal conteggio generale mancavano proprio i voti contestati dal maestro Ruccione. Il suo ricorso, comunque, non ebbe esito.\nOrganizzazione.\nATA"}
{"id": "80477", "revid": "767487", "url": "https://it.wikipedia.org/wiki?curid=80477", "title": "Sarchiatura", "text": "La sarchiatura \u00e8 una lavorazione del terreno che consiste nell'andare a formare delle cunette addosso alle radici delle piante coltivate in modo da formare una pendenza per garantire una buona irrigazione e coprire adeguatamente le radici e la base del fusto.\nQuesta operazione \u00e8 talvolta obbligata, come nel caso dell'aridocoltura, ma in genere \u00e8 eseguita su diverse colture agricole di pieno campo, dette sarchiate, in floricoltura e in orticoltura, con i seguenti scopi:\nLa sarchiatura a mano viene ancora oggi effettuata da floricoltori, giardinieri e orticoltori amatoriali, utilizzando come attrezzo la zappa, per coltivazioni particolari, come il garofano in Liguria, si usano attrezzi specializzati come la 'forchetta', oppure con il rastrello si pu\u00f2 ottenere una sarchiatura superficiale di letti di semina resi crostosi dalle piogge. Nelle coltivazioni industriali e professionali si ricorre alla sarchiatura meccanica con le sarchiatrici meccaniche o con motocoltivatori dotati degli appositi attrezzi rotativi, eventualmente seguita per le coltivazioni di pregio nelle serre da sarchiatura manuale di rifinitura; in moltissime colture alla sarchiatura manuale o meccanica seguono le operazioni di rincalzatura ed eventualmente nei terreni molto leggeri e soffici quelle di rullatura del terreno.\nStoria.\nEseguita per millenni con la zappa, la sarchiatura entra nel novero delle operazioni eseguite meccanicamente con precocit\u00e0, alla pubblicazione dell'opera pi\u00f9 famosa dell'agronomia inglese del Settecento, \"La nuova agricoltura con la zappa da cavallo\", che Jethro Tull pubblica nel 1731 e, in versione ampliata, nel 1733. In tale opera propose un nuovo sistema agricolo fondato sulla semina meccanica e la successiva sarchiatura con un attrezzo trainato dal cavallo, che in Italia fu chiamato \"zappacavallo\". Si deve notare che la prima operazione \u00e8 condizione della seconda, non potendosi sarchiare meccanicamente un seminato che non sia in righe regolari.\nBibliografia.\nAntonio Saltini, \"Storia delle scienze agrarie\", vol II, \"I secoli della rivoluzione agraria\", Bologna 1987, pagg. 61-84"}
{"id": "80479", "revid": "670021", "url": "https://it.wikipedia.org/wiki?curid=80479", "title": "Auguste Escoffier", "text": "Biografia.\nInizi\u00f2 a lavorare a 13 anni come apprendista nella trattoria di uno zio a Nizza, dove impara le basi del mestiere di ristoratore: il servizio, gli acquisti, la cucina. Nel 1865, a 19 anni, \u00e8 a Parigi al \"Petit Moulin Rouge\". Nel 1870 durante la guerra franco-prussiana fu capocuoco al Quartier generale dell'Armata del Reno e divenne il cuoco del generale Mac Mahon, fatto prigioniero a Sedan nel 1870. Da questa esperienza nacquero le \"M\u00e9moires d'un cuisinier de l'Arm\u00e9e du Rhin\" (\"Memorie di un cuoco dell'Armata del Reno\").\nDopo la sconfitta nella battaglia di S\u00e9dan e la conseguente prigionia di Napoleone III, Parigi non era il posto migliore per un cuoco di lusso ed Escoffier torn\u00f2 a Nizza per una stagione. Nel 1873, passata la Comune, si trasferisce nuovamente a Parigi e torna al \"Petit Moulin Rouge\", questa volta come capocuoco. Si tratta di un locale di gran moda, frequentato fra gli altri da Gambetta, dal Principe di Galles, da Sarah Bernhardt, oltre che dal suo ex comandante Mac Mahon. Nel 1876, a 30 anni, apr\u00ec \"Le Faisan Dor\u00e9\", il suo primo ristorante a Cannes, senza per questo abbandonare i clienti di Parigi e dirigendo, come gestore o capocuoco, vari ristoranti. Nel 1880 assume la direzione del Grand Hotel di Monaco, diretto da C\u00e9sar Ritz ed inizia cos\u00ec una straordinaria carriera che lo vide impegnato al Savoy di Londra, al Ritz di Parigi e ancora al Carlton Hotel di Londra. Nelle cucine in cui oper\u00f2 ebbe modo di addestrare un'intera generazione di futuri grandi cuochi. Cre\u00f2 alcuni piatti, quali la pesca Melba e le cosce di rana dette Nimphes a l'aurore.\nNel 1884 fond\u00f2 la rivista \"L'Art Culinaire,\" che viene ancora pubblicata con il nome \"La Revue culinaire\", e nel 1885 pubblic\u00f2 \"Fleurs en cire\" (Fiori di cera). Soprattutto inizi\u00f2 la collaborazione con C\u00e9sar Ritz, fondatore della omonima catena internazionale di alberghi di lusso, collaborazione che sarebbe rimasta una delle pietre miliari della fama di entrambi e un'icona della \"Belle \u00e9poque\". Fino al 1888 gestirono insieme la stagione invernale al Grand H\u00f4tel di Monte Carlo e quella estiva al Grand National di Lucerna.\nNel 1890 Escoffier assunse la direzione delle cucine del \"Savoy\" di Londra, diretto da Ritz, che nel 1906 avrebbe fondato il \"Ritz\" di Londra, centro della mondanit\u00e0 internazionale dell'epoca. Quando Ritz abbandon\u00f2 il Savoy per fondare, con gran successo, il proprio H\u00f4tel, in Place Vend\u00f4me a Parigi, Escoffier lo segu\u00ec, come fece la clientela di lusso. Successivamente torn\u00f2 a Londra come ma\u00eetre del \"Carlton\", che Ritz aveva acquisito, e vi rimase fino al 1920.\nA fianco di Ritz, Escoffier era diventato anche un efficientissimo organizzatore di servizi di ristorazione, oltre che un grande propugnatore della cucina francese nel mondo e della sua pi\u00f9 alta specializzazione, quella del \"saucier\". Organizz\u00f2 cos\u00ec il servizio ristorante dell\"'Hamburg Amerika Lines\" (compagnia di navigazione tedesca), il Ritz di New York e anche i \"D\u00eener d'Epicure\" sulla scia della nuova rivista \"Le Carnet d'Epicure\", pubblicata tra il 1911 e il 1914. - I \"D\u00eener d'\u00c9picure\" erano pranzi dimostrativi della migliore cucina francese celebrati in tutta Europa, si tenevano contemporaneamente in diverse citt\u00e0 sulla base di un menu elaborato da Escoffier. Nel 1914 le citt\u00e0 interessate furono 147. Tra i tanti collaboratori ebbero rilievo i ma\u00eetre internazionali Luigi Carnacina e Aldo Luigi Guazzoni, che collabor\u00f2 negli ultimi anni del maestro.\nEscoffier, \"Cuoco dei re, re dei cuochi\", fu decorato della Legion d'Onore nel 1920 e nominato ufficiale nel 1928. Mor\u00ec a Monte Carlo a quasi novant'anni, quindici giorni dopo la moglie. Fu un creativo e un innovatore, autore di ricette conosciute in tutto il mondo, fra cui la celeberrima Pesca Melba, dedicata alla cantante lirica australiana Nellie Melba. Sosteneva che l'arte culinaria dovesse essere praticata con semplicit\u00e0, valorizzando sapore e nutrimento dei cibi."}
{"id": "80481", "revid": "125929451", "url": "https://it.wikipedia.org/wiki?curid=80481", "title": "Mongoli", "text": "I mongoli sono il popolo storicamente abitante della Mongolia, paese situato nell'Asia orientale.\nAspetti antropologici.\nIl gruppo etnico mongolo \u00e8 caratterizzato da pelle molto chiara a giallo scuro, capelli molto lunghi, scuri, spessi e forti (la calvizie \u00e8 praticamente sconosciuta, la canizie si manifesta rarissimamente prima dei 55 anni), barba non presente prima dei 25 anni di et\u00e0, peli solo su ascelle e genitali.\nLa statura \u00e8 in media per gli uomini e per le donne, la corporatura \u00e8 resistente alle fatiche, al forte freddo e al caldo.\nIl risveglio dei mongoli nel medioevo.\nLe popolazioni mongole prima dell'unificazione.\nSpesso alcuni fenomeni di vasta portata, come le invasioni barbariche del V e VI secolo o le migrazioni dell'inizio dell'XI secolo, furono innescati dalla spinta di popolazioni nomadi dell'Asia. I mongoli erano una popolazione nomade che abitava pi\u00f9 o meno nell'odierna Mongolia orientale, a sud-ovest della Manciuria.\nEssi erano noti ai Cinesi fin dalla dinastia Tang con il nome di \"Meng-ku\" e negli annali i Mongoli erano ricordati come una minaccia. Furono erroneamente chiamati Tartari perch\u00e9 prima che i mongoli ottenessero la supremazia, i Tartari rappresentavano la pi\u00f9 importante delle trib\u00f9 delle steppe; inoltre nell'ottavo secolo il loro\nnome compariva gi\u00e0 nei registri cinesi. Di conseguenza i Cinesi e gli altri popoli utilizzavano il termine tartari per indicare tutte le trib\u00f9 delle steppe dell'Asia Centrale. Grazie anche all'eloquente assonanza con il Tartaro pagano, cio\u00e8 l'inferno per gli antichi - venne usato in Occidente, ma trasformato in Tartari, per definire questa popolazione.\nIl vastissimo territorio tra la Grande muraglia cinese e i grandi fiumi siberiani era popolato da numerose trib\u00f9, spesso in lotta tra loro, che avevano dato parecchi problemi all'Impero cinese e agli stati europei pi\u00f9 orientali come i principati di Novgorod e di Kiev. Tra queste popolazioni erano venute in contatto con l'Europa dall'VIII secolo i Khazari (convertitisi all'ebraismo), i Peceneghi (che vennero sconfitti dai Bizantini nel 1122), i Cumani o Polovzi, o le popolazioni dell'impero del Qara-Khitai (a sud del lago Balkash).\nFu Kabul Khan del clan dei Borjigin (Kiut-borjigin:\"dagli-occhi-grigi\") a creare il grande stato mongolo assoggettando al suo governo tutte le trib\u00f9 mongole; tale stato all'inizio fu vassallo della dinastia Chin (Sung settentrionali), ma in le mosse guerra. Sotto il regno del khan successivo, Kutula, i Mongoli attaccarono nuovamente la Cina (1143), ma dopo alcuni successi iniziali scoppiarono dissidi interni in seno ai Mongoli e infine furono sconfitti da una coalizione di Cinesi e Tartari nel 1161. Conseguentemente la sovranit\u00e0 dei Chin fu restaurata su tutta la regione fino alle trib\u00f9 occidentali dei Keraiti. Il padre di Gengis, Yesugei Bagatur (\"l'eroe\") del clan Kiyat-Borjigin, tent\u00f2 di restaurare il potere della sua trib\u00f9, ma fu avvelenato prima di riuscire a farsi eleggere Khan.\nGengis Khan e la fondazione dell'impero.\nMa finch\u00e9 queste popolazioni erano in competizione tra loro la situazione pot\u00e9 essere tenuta sotto controllo sia dagli europei che dai cinesi, finch\u00e9, nel XIII secolo, esse non trovarono un capo (un \"Khan\") in grado di riunificarle: Gengis Khan, uno dei pi\u00f9 grandi conquistatori di tutti i tempi, accostabile forse solo ad Alessandro Magno. Nato come Temujin tra il 1155 e il 1167 da un capotrib\u00f9 di un popolo stanziato nell'alto corso dell'Onon, entr\u00f2 a servizio del \"khan\" dei Keraiti, una trib\u00f9 turco-mongola cristianizzata secondo il credo nestoriano. Dopo aver sposato la figlia del khan (B\u00f6rte) inizi\u00f2 ad ampliare i propri domini battendo e assimilando le trib\u00f9 vicine. Nel 1206 poteva controllare gi\u00e0 tutta l'area del Gobi; durante un grande \"kuriltai\" (la dieta tribale) tenutasi alle sorgenti dell'Onon, venne proclamato Gran Khan, cio\u00e8 \"khan\" di tutti i mongoli, che sotto di lui avevano trovato un'unit\u00e0 nazionale. Da allora fu noto come \"Genghiz Khan\" ovvero \"Signore Universale\".\nEgli si diede a conquistare e organizzare i popoli, secondo un'organizzazione politico-militare basata sulla mobilit\u00e0 e fortemente gerarchizzata: ogni trib\u00f9 (\"ulus\", che indicava anche il patrimonio collettivo) era indipendente, ma tutte erano sottomesse alla famiglia imperiale, il cosiddetto \"casato della stirpe aurea\", sacro poich\u00e9 mitologicamente derivato dal Dio del cielo, Tengri, divinit\u00e0 suprema dei mongoli. L'impero nel suo insieme era l\"'ulus\" della famiglia imperiale. Tutti i \"khan\" offrivano fedelt\u00e0 e rispetto al Gran Khan, che li sorvegliava con un rapido ed organizzato sistema di intendenti e corrieri.\nMa l'aspetto pi\u00f9 straordinario della sua personalit\u00e0 fu il genio in campo militare, dalla formidabile tattica: le armate mongole, forti di arcieri a cavallo, attaccavano nel pi\u00f9 completo silenzio, guidate solo da bandiere di diverso colore, compiendo manovre complesse in assoluta simmetria e coordinazione, che incuteva una soprannaturale paura nel nemico. Gengis Khan cur\u00f2 anche la sua fama (l'\"immagine\") con calcolate azioni di straordinaria ferocia nel punire i nemici o di grande magnanimit\u00e0 verso gli alleati. La fama di inflessibile e invincibile fu un'ottima propaganda contro i suoi avversari politici, i quali sapevano che non sottomettersi equivaleva allo sterminio.\nNel 1211 le genti mongole erano unificate, quindi Gengis Khan guard\u00f2 alla Cina; pi\u00f9 o meno contemporaneamente i mongoli prendevano il regno turco-iranico del Kw\u0101rezm (Corasmia) e citt\u00e0 come Samarcanda e Bukhara, dirigendosi poi a nord dove venne conquistato il regno della Grande Bulgaria, la cui popolazione fu deportata. Nel 1227 il grande leader mor\u00ec lasciando un impero che si estendeva dalla Siberia al Kashmir, al Tibet, al Mar Caspio, al Mar del Giappone. Nonostante i genocidi, le deportazioni di massa e le citt\u00e0 rase al suolo e ricostruite da zero, l'Impero mongolo era solido, pacifico, con genti diverse per stirpe, lingua e religione che convivevano armoniosamente sotto l'equa e inflessibile \"pax mongolica\".\nDopo Gengis Khan.\nAlla morte di Gengis Khan (Re mongolo) i capi trib\u00f9, secondo la tradizione, si riunirono in un \"kuriltai\" presso Karakorum, per scegliere all'interno della famiglia imperiale un nuovo Gran Khan, che fu indicato in suo figlio \u00d6g\u00f6dei (1229). Subito venne ripreso il programma di conquista.\nOg\u00f6dei si diede a completare la conquista della Cina settentrionale e della Persia, mentre suo cugino Batu, nipote di Gengis Khan, lanci\u00f2 una spedizione contro l'Europa, arrivando nel 1238 sui ducati russi confederati, che gi\u00e0 nel 1222 avevano conosciuto la furia delle orde tartare. Quando Kiev cadde nel 1240 la Cristianit\u00e0 entr\u00f2 in un momento di crisi e terrore. Non conoscendo n\u00e9 la lingua n\u00e9 le origini dei mongoli essi apparivano come un'entit\u00e0 sovrannaturale, terribili, dall'aspetto pi\u00f9 ferino che umano, come li descrivono gli \"Annali di Novgorod\". Molti credettero che fosse arrivata la punizione divina ai peccati del mondo, collegandosi al mito cristiano delle popolazioni bibliche infernali di Gog e Magog quali araldi dell'Anticristo.\nNel 1241 i cavalieri di Batu Khan si erano impadroniti di un vasto territorio tra il Volga e il Mar Nero, futuro nucleo dell'Impero dell'Orda d'Oro, e poterono riversarsi pi\u00f9 a ovest, dove attaccarono la Polonia, la Boemia e l'Ungheria. A niente serv\u00ec la difesa della migliore cavalleria cristiana, compresi i cavalieri Teutonici che vennero decimati a Liegnitz. Federico II si appell\u00f2 allora a tutti i sovrani cristiani per bandire una crociata e anche papa Gregorio IX parve incline a tale soluzione. Ma fu lo stesso Batu a ritirarsi dai territori europei conquistati perch\u00e9 il suo esercito aveva subito gravi perdite e perch\u00e9 la conquista poteva trasformarsi in una folle avanzata senza appoggi logistici. Inoltre l'elemento che rese imminente una ritirata fu la morte di \u00d6g\u00f6dei e la riunione di un nuovo \"kuryltai\".\nNel 1241 venne scelto come nuovo Gran Khan G\u00fcy\u00fck, che non riprese la campagna contro l'Europa, anzi da lui in poi i mongoli si dedicarono all'assoggettamento della Cina, dove croll\u00f2 la dinastia Sung nel 1249 e venne instaurata la prima dinastia non-cinese dell'Impero, quella mongola degli Yuan, con il primo imperatore mongolo-cinese di Khubilai. Da allora la famiglia imperiale e l'aristocrazia mongola iniziarono un profondo processo di sinizzazione, come se volesse fare il possibile per far dimenticare le proprie origini ai colti cinesi. L'imperatore degli Yuan era di fatto il Gran Khan, ma dalla seconda met\u00e0 del XIII secolo ormai l'impero mongolo era diviso in quattro stati federati, che formalmente riconoscevano la suprema autorit\u00e0 del Gran Khan, ma di fatto ebbero vita indipendente. Questi quattro imperi erano\nGli storici stimano che le invasioni dei Mongoli provocarono diverse decine di milioni di morti.\n\u00c8 generalmente accettato che l'estinzione degli iranici come gruppo linguistico in Asia Centrale (Sogdiano, Battriano e Corasmio) e in Siberia sia principalmente avvenuta in questo periodo, mentre geneticamente i discendenti degli iranici continuano a vivere mischiati ai mongoli e alle varie popolazioni turche dell'asia centrale. Le popolazioni cinesi a nord del fiume giallo, facenti parte della dinastia Sung settentrionale, si ridussero da 46 milioni a soli 4,5 milioni. Inoltre le devastazioni che l'invasione mongola provoc\u00f2 decretarono il tracollo e la duratura crisi del mondo arabo, dell'Asia centrale e dei principati russi.\nIl mito dei Mongoli e la scoperta dell'Asia.\nLa comparsa sulla scena europea dei mongoli, oltre al terrore, aveva anche riacceso l'interesse per i misteriosi popoli orientali protagonisti di leggende come quella del Prete Gianni. Alcuni avevano spiegato la decisa avanzata dell'esercito di Batu Khan verso il Danubio e il Reno come la rivendicazioni di quelle popolazioni a riconquistare le reliquie dei re Magi, loro antenati regali, conservate a Colonia. Queste leggende, oltre al contenuto in s\u00e9, testimoniano le speranze di intendersi e mediare con queste genti, sfruttando dei presunti legami in comune nella fede cristiana. Innocenzo IV, pur incitando a volte la crociata contro di essi, era anche attratto da una soluzione pacifica e diplomatica, con un certo ottimismo riguardo alle notizie che i mongoli tenessero in gran credito i membri della Chiesa nestoriana, secondo notizie esagerate riportate dai nestoriani stessi. La Chiesa romana sembrava incline a voler convertire i mongoli e attrarli come difensori del papato, senza poter comprendere la visione sincretica e magico-superstiziosa dei mongoli rispetto a tutte le religioni.\nVennero indette due principali spedizioni diplomatico-missionarie dirette ai mongoli, una via Persia ed una via Russia e le steppe asiatiche, con l'incarico di saggiare la potenza dei mongoli. Il compito era affidato a frati francescani e domenicani, che tornarono e scrissero le loro esperienze in vari diari di viaggio, come nella \"Historia mongalorum\" del francescano Giovanni del Pian del Carpine.\nAnche Luigi IX di Francia era interessato ai popoli asiatici, soprattutto ai mongoli di Persia dai quali sperava di ricevere aiuto contro i musulmani nella crociata da lui organizzata nel 1248. Invi\u00f2 due francescani come messi al Gran Khan, Guglielmo di Rubruck e Bartolomeo da Cremona, che partirono da Acri, in Palestina, nel 1253 e tornarono nel 1256, con lettere del M\u00f6ngke Khan per il re. Il Khan si era dimostrato molto interessato ai regni di origine di quegli ambasciatori e il successo della loro missione testimonia come i viaggi fossero relativamente sicuri e veloci grazie alla \"pax mongolica\".\nInteressati all'Asia erano anche i Veneziani, soprattutto per motivi commerciali. Nel 1260 i due mercanti Matteo e Niccol\u00f2 Polo partirono da Costantinopoli verso l'Orda d'Oro, poi arrivarono a Bukhara fino alla residenza estiva del Khubilai Khan, a nord della Grande Muraglia, dove rimasero circa un anno visitando anche la splendida Pechino. Tornati a Venezia nel 1269 rivelarono come fossero rimasti in buoni rapporti col Khan, promettendo di tornare con notizie e regali dall'Europa. Nel 1271 ripartirono alla volta dell'Estremo oriente e il viaggio si protrasse pi\u00f9 a lungo, con il figlio di Niccol\u00f2, il celebre Marco Polo, che rimase in Cina al servizio del Gran Khan fino al 1292, narrando poi le sue esperienze ne \"Il Milione\", uno dei capolavori della letteratura europea di viaggio.\nLa strada verso l'oriente era ormai aperta e fu percorsa da molti, tra i quali i missionari papali che cercavano di portare i mongoli alla propria causa. Nel 1285 Onorio IV aveva ricevuto un'incoraggiante missiva dal Khan di Persia Arghun che rilanciava l'idea di un attacco congiunto contro il nemico comune dei mamelucchi. Arghun infatti, sebbene educato al buddhismo, era in buoni rapporti con il nestoriano Mar Yahballah, che lo incoraggiava a rapporti amichevoli con gli occidentali. Purtroppo le offerte di Arghun giungevano in un momento di crisi generale a seguito dei Vespri siciliani e nel 1291 sarebbe caduta San Giovanni d'Acri, lo stesso anno della morte del Khan. L'occasione era ormai persa, infatti alla fine del XIII secolo i mongoli dell'Orda d'Oro e del Khanato di Persia si convertirono all'Islam.\nRestava una possibile alleanza con il Gran Khan cinese, che venne percorsa dai missionari, come il francescano Giovanni da Montecorvino che nel 1294 fond\u00f2 il primo vescovado latino nell'Impero cinese. Ai primi del Trecento erano numerosi i francescani in Cina, dove compivano un'ampia attivit\u00e0 missionaria. Il \"Codex Cumanicus\" \u00e8 la testimonianza di tale opera e la \"summa\" linguistica delle conoscenza dell'Asia, quale grande dizionario dal latino al persiano (la lingua internazionale dell'Asia) e al mongolo letterario. Altri resoconti, che andavano confermando o ridimensionando le antiche leggende sui popoli asiatici, furono, tra gli altri, la \"Relatio orientalium partium\" di Odorico da Pordenone, o il fantastico racconto di Giovanni di Mandeville.\nNel 1368 per\u00f2 cadde la dinastia mongola, odiata dai cinesi, i quali per reazione al dominio straniero si chiusero su s\u00e9 stessi, bandendo con fermezza tutti gli occidentali, favoriti dai nemici Yuan. La via di terra verso l'Estremo Oriente fu quindi preclusa agli europei, ma restava la via di mare, che venne continuamente cercata, con la circumnavigazione dell'Africa e dell'Asia per raggiungere di nuovo le straordinarie \"Indie\". Lo stesso Cristoforo Colombo, a fine del Quattrocento, part\u00ec sperando di mettersi in contatto con il Gran Khan.\nTamerlano (1330 - 1405).\nMentre il Khanato dell'Orda d'Oro acquistava forza arrivando a rendere suoi vassalli i principi russi di Mosca, quello di Persia si indebol\u00ec, venendo gradualmente eroso dai vicini arabi, turchi, persiani e georgiani. Un'analoga sorte avversa stava toccando al khanato del Ciaghtay, tra l'Amu Darya e la Mongolia, ma cui la cultura non era stata islamizzata come nelle regioni occidentali.\nNel 1336 nacque in un villaggio vicino a Samarcanda Timur (\"Ferro\"), pi\u00f9 noto come Tamerlano, in una trib\u00f9 che faceva parte dei disprezzati \"karaunas\" (i \"mezzosangue\"). Egli era figlio del capo dell\"'ulus\" (trib\u00f9), che comprendeva genti mongole e musulmane fortemente turchizzate. Tamerlano sfrutt\u00f2 le rivalit\u00e0 tra le vicine trib\u00f9 e le debolezze dei vari khan e grazie ad un'accorta politica guerriera egli seppe conquistare tutta la Transoxiana nel 1369. Un anno dopo assunse il titolo di \"grande\" emiro, a voler sottolineare le pretese di supremazia su tutti gli emiri della regione. Grazie al matrimonio con la principessa Saray Malik Katun, discendente di Gengis Khan, prese il titolo di \"k\u00fcrgen\", genero imperiale. Scelse Samarcanda come sua capitale, una citt\u00e0 di incontro tra mondo greco e indiano, gi\u00e0 abitata da Alessandro Magno, ed emporio tra i pi\u00f9 importanti sulla via della Seta. Vennero formalizzate una serie di istituzioni statali, come i periodici \"kuryltai\" che avrebbero dovuto legittimare il suo governo, in realt\u00e0 dispotico, e la zona (dell'attuale Uzbekistan) divenne un centro di grande crescita culturale e artistica.\nDurante i tre decenni successivi Tamerlano condusse campagne militari in tutte le direzioni, con metodi travolgenti e spesso spietati. All'inizio del XV secolo possedeva un impero che andava dal Mar Caspio al Caucaso, al lago d'Aral e tutta l'area tra il Syr-Darja e l'Indo.\nSembrava solo che gli ottomani fossero in grado di resistergli, anzi gli occidentali iniziarono a pensare che i loro interessi potessero coincidere con quelli di Tamerlano, contrapponendosi congiuntamente all'avanzata turca. Gli europei vedevano in lui molte analogie con i mongoli di un secolo e mezzo prima, anche se egli era ormai islamico, ed una nuova \"pax mongolica\" avrebbe aiutato molto le vicende dei mercanti occidentali. Il principe bizantino Giovanni, si accord\u00f2 allora col podest\u00e0 genovese di Galata per inviare ambasciatori al Khan. I bizantini infatti erano gi\u00e0 costretti a pagare un tributo al sultano turco, ed essi proposero a Tamerlano di versarlo a lui in cambio di un'alleanza per sconfiggere i turchi stessi. Un'ambasceria parallela venne condotta anche dal re di Francia tramite alcuni domenicani.\nTamerlano, che stava effettivamente preparandosi ad attaccare i turchi, accett\u00f2 le proposte, sperando anche che tramite Venezia e Genova egli avrebbe potuto ottenere quella flotta che non possedeva, e nel 1402 i mongoli batterono gli ottomani presso Ankara. Tamerlano divenne padrone dell'Anatolia, ma si rivel\u00f2 presto un'arma a doppio taglio per gli occidentali, in quanto non era disposto ad accettare alcuna sottomissione. Rivendicando la discendenza da Gengis Khan e pretendendo la restaurazione dell'Impero mongolo attacc\u00f2 a Smirne gli Ospitalieri di Rodi, cacciandoli e sottomettendo le due citt\u00e0 chiamate Focea e Chio. Gli europei erano molto indecisi sul da farsi e molti continuavano a sperare, come Enrico III di Castiglia che sped\u00ec pi\u00f9 ambascerie a Tamerlano. In definitiva era pi\u00f9 appetibile per Tamerlano l'Impero cinese, ma le sue aspettative furono interrotte dalla morte nel 1405. L'immenso impero venne frammentato tra pi\u00f9 potentati ostili tra loro e l'avanzata ottomana su Bisanzio pot\u00e9 riprendere.\nIl Khanato dell'Orda d'Oro.\nL'unica traccia delle invasioni mongoliche del XIII e XIV secolo in Europa rest\u00f2 il Khanato dell'Orda d'Oro, che prendeva il nome dalla \"Dinastia d'Oro\" di Batu, con capitale a Saraj, sul Volga. Durante il suo apogeo arriv\u00f2 ad assoggettare i territori dalla Finlandia al Mar Nero. Gli stessi pr\u00ecncipi di Mosca gli pagarono a lungo dei tributi. L'impero sub\u00ec duri colpi durante l'espansione di Tamerlano e durante il Quattrocento sub\u00ec la riscossa dei russi con Ivan III il Grande. Alla fine del XIV secolo si framment\u00f2 in pi\u00f9 khanati che sparirono gradualmente.\nLetteratura sui Mongoli.\nGiovanni da Pian del Carpine e Guglielmo di Rubruck descrivono i loro viaggi fino alla corte del Gran Khan.\nDal Milione di Marco Polo si traggono utili informazioni circa la situazione geopolitica ed etnologica dell'Asia centrale e della Cina, dei tempi di Kublai Khan, nipote di Gengis Khan."}
{"id": "80482", "revid": "1226", "url": "https://it.wikipedia.org/wiki?curid=80482", "title": "Effetto speciale", "text": ""}
{"id": "80486", "revid": "1498232", "url": "https://it.wikipedia.org/wiki?curid=80486", "title": "Festival di Sanremo 1959", "text": "Il nono Festival di Sanremo si svolse al Salone delle feste del Casin\u00f2 di Sanremo dal 29 al 31 gennaio 1959 in contemporanea Radio e Tv dalle ore 22 e fu condotto da Enzo Tortora affiancato da Adriana Serra, celebre annunciatrice Rai di quegli anni. Proprio a Sanremo, in pieno svolgimento del Festival, Tortora annunci\u00f2 la separazione dalla moglie Lina Reillo.\nPer la seconda edizione consecutiva vinse la coppia Domenico Modugno - Johnny Dorelli con la canzone \"Piove (ciao ciao bambina)\", che secondo alcuni conteneva velati riferimenti alla Legge Merlin del 1958 che aveva disposto la chiusura delle case di tolleranza.\nNotizie e dettagli.\nIl pubblico aveva appena premiato, a suon di milioni di voti, la \"tradizionalista\" Nilla Pizzi come la trionfatrice di \"Canzonissima\", ma inevitabilmente Domenico Modugno (accompagnato al festival dalla sposina, la soubrette Franca Gandolfi), divenuto ormai un fenomeno internazionale, era destinato a bissare il successo dell'anno precedente.\n\"Piove (ciao ciao bambina)\" risult\u00f2 un altro clamoroso successo mondiale, in un'edizione in cui emersero ancora Johnny Dorelli - interprete anch'egli della canzone vincitrice - e spuntarono fuori Arturo Testa e Jula de Palma, seppur per una gloria piuttosto effimera.\nDa notare, infine, il successo di vendite di \"Nessuno\", ma nella versione \"urlata\" di Mina.\nTra gli esclusi, spiccarono le assenze di Flo Sandon's e Carla Boni, vincitrici del Festival del 1953: una nuova clausola del regolamento vietava infatti la presenza in gara di artisti legati da vincoli di parentela o matrimonio. Ci\u00f2 port\u00f2 quindi all'esclusione delle due cantanti, all'epoca consorti rispettivamente di Natalino Otto e Gino Latilla.\nLa regia televisiva dell'evento sanremese era affidata a Vittorio Brignole.\nIl \"caso\" Jula de Palma.\nClamoroso, per l'epoca, lo scalpore suscitato dall'esibizione di Jula De Palma: la sua interpretazione di \"Tua\", in abito attillato e particolarmente appassionata, infastid\u00ec alcuni alti funzionari della Rai che la giudicarono eccessivamente sensuale, troppo esplicita nell'allusione al rapporto fisico con l'uomo oggetto della canzone: l'indignazione fu cavalcata da alcune associazioni cattoliche e dalla stampa vaticana, tanto che la De Palma ricevette pi\u00f9 di cinquemila lettere di improperi e venne persino aggredita per la strada. Malgrado l'accoglienza lusinghiera della giuria del Festival, che la classific\u00f2 al quarto posto, e gli ottimi riscontri di vendite, il disco venne censurato e scatt\u00f2 il divieto di radiotrasmetterlo.\nLa De Palma, comunque, prima di conoscere una discreta fortuna in Sudamerica, sar\u00e0 nuovamente presente a Sanremo l'anno successivo e persino in quello successivo ancora senza alcun problema, segno che l'eco dello \"scandalo\", in capo a un anno, si era gi\u00e0 spenta.\nDa notare inoltre che le polemiche non sfiorarono minimamente l'altra interprete della canzone, Tonina Torrielli.\nRegolamento.\nVengono presentate dieci canzoni per sera, per i primi due giorni. Al termine di ogni serata i giurati votano e decidono quali sono le cinque canzoni che hanno accesso alla finale e quali vengono eliminate. Durante la terza sera ha luogo la finale.\nI giurati erano 205 cos\u00ec suddivisi (per ogni serata 205 giurati diversi): 95 presi fra il pubblico presente in sala e 110 fra gli abbonati delle undici maggiori testate giornalistiche, dislocati nelle 11 redazioni.\nInoltre, le canzoni venivano cantate nella stessa sera da due interpreti diversi.\nOrchestra.\nDiretta dai maestri Gianni Ferrio e William Galassini"}
{"id": "80489", "revid": "396099", "url": "https://it.wikipedia.org/wiki?curid=80489", "title": "Turkmenistan", "text": "Il Turkmenistan, ufficialmente Repubblica del Turkmenistan, \u00e8 una repubblica presidenziale (\"de facto\" dittatura totalitaria monopartitica) situata nell'Asia Centrale, con una popolazione di 5,6 milioni di abitanti e A\u015fgabat come capitale. Confina con l'Iran, l'Afghanistan, l'Uzbekistan e il Kazakistan e si affaccia sul Mar Caspio. \u00c8 la seconda potenza economica dell'Asia Centrale (dopo il Kazakistan) grazie ai suoi giacimenti ricchi di gas naturale e alla coltivazione del cotone.\nStoria.\nIl territorio corrispondente all'odierno Turkmenistan \u00e8 stato abitato fin dall'antichit\u00e0 dalle trib\u00f9 dei Turkmeni, probabilmente provenienti dai Monti Altai. I primi insediamenti umani nell'area sono databili tra il 7.000 e il 5.000 a.C. In italiano antico era nota come Turcomannia, ovvero la terra dei Turcomanni.\nIl territorio fu in seguito conquistato da numerose diverse civilizzazioni. I persiani achemenidi conquistarono il territorio nel VI secolo a.C., Alessandro Magno occup\u00f2 il Turkmenistan nel IV secolo a.C. Dopo circa 150 anni il controllo macedone fin\u00ec e nella regione nacque nel 247 a.C. l'Impero partico, la cui capitale fu stabilita a Nisa, a 25\u00a0km dalla moderna capitale A\u015fgabat.\nDurante questo periodo il Turkmenistan assunse importanza come tappa della via della seta, la principale via per gli scambi commerciali tra Asia ed Europa.\nL'Impero partico cadde tra il 224 e il 228, seguito dalla dominazione dei Sasanidi (III secolo) e successivamente degli Eftaliti (V secolo), quando il cristianesimo divenne la religione predominante.\nLa regione pass\u00f2 poi agli Arabi e fu islamizzata nel VII secolo. La dominazione araba dur\u00f2 fino al IX secolo, seguita da diverse dinastie locali (Tahiridi, Samanidi, Ghaznavidi) fino all'XI secolo, in cui l'area divent\u00f2 parte dello sterminato impero dei sultani turchi selgiuchidi. Nel XII secolo nacque nell'area il regno del Khw\u0101rizm (l'antica Corasmia), che entr\u00f2 in guerra con i mongoli di Gengis Khan nel XIII secolo. I mongoli dominarono l'area per circa 150 anni. In seguito il conquistatore Tamerlano prese il controllo dell'area verso la fine del XIV secolo. Nel corso del XV secolo trib\u00f9 turkmene appartenenti ai clan dei Qara Qoyunlu (\"Montone nero\") e degli Aq Qoyunlu (\"Montone bianco\") si disputarono il controllo dei territori della Persia stabilendovi un durevole dominio che avr\u00e0 termine solo con l'avvento della dinastia dei Safavidi.\nDal XVI secolo in poi il territorio turkmeno fu prevalentemente controllato dal Khanato di Khiva, che fu spesso in dispute territoriali con il vicino Khanato di Bukhara a prevalenza uzbeka. Dopo varie vicende, nel XIX secolo la Russia pose sotto il proprio controllo i due khanati che divennero in un primo tempo stati vassalli dello Zar. In seguito, nel 1865, la Russia assunse il pieno controllo di questi territori creando un'amministrazione speciale per il Turkestan, ovvero i territori centro-asiatici dell'impero popolati da etnie turche. Le trib\u00f9 nomadi turkmene del deserto opposero una fiera resistenza all'occupazione russa ma nel 1885 dovettero soccombere come gi\u00e0 avevano fatto i khanati locali. Nel 1881 si era combattuta la Battaglia di Geok Tepe tra russi e turcomanni . Dopo la Rivoluzione russa del 1917, il Turkmenistan divenne una delle repubbliche dell'Unione Sovietica (RSS Turkmena) nel 1924. Nel 1929 fu adottato l'alfabeto latino per la lingua turkmena sotto influenza della Turchia di Atat\u00fcrk, ma Stalin reimpose il cirillico nel 1938. Il crollo dell'Unione Sovietica del 1991 diede la possibilit\u00e0 al Turkmenistan di ottenere l'indipendenza e tra le prime modifiche simboliche vi fu il ritorno all'uso dell'alfabeto latino usato dai popoli turchi.\nGeografia.\nGeografia fisica.\nIl Turkmenistan, con i suoi 491.000 km\u00b2, \u00e8 il secondo stato pi\u00f9 grande dell'Asia centrale dopo il Kazakistan e il 52\u00ba al mondo per grandezza. Confina a nord con il Kazakistan, a nord-est ed est con l'Uzbekistan, a sud-est con l'Afghanistan, a sud con l'Iran e a ovest \u00e8 bagnato dal Mar Caspio.\nMorfologia e idrografia.\nIl paesaggio del Turkmenistan \u00e8 spettacolare e vario nonostante il deserto del Karakum occupi quasi il 90% dell'intero territorio nazionale. A est ci sono i \"canyon\" e le lussureggianti montagne della Riserva Naturale di Kugitang, mentre a sud la catena del Kopet Dag svetta in direzione del Caspio. La catena montuosa di Kopet Dag costituisce la maggior parte del confine tra Turkmenistan e Iran. La vetta pi\u00f9 alta del Turkmenistan \u00e8 Ayrybaba. Il territorio a ridosso del Mar Caspio \u00e8 particolarmente insolito: i \"canyon\" a nord di T\u00fcrkmenba\u015fy, le montagne multicolori e il paesaggio lunare di molte zone lo rendono uno degli angoli pi\u00f9 belli del paese.\nI fiumi principali del Turkmenistan sono l'Amu Darya (l'antico fiume Osso), che scorre lungo il suo confine nord-orientale in direzione del mare d'Aral, il Tejen e il Morghab.\nClima.\nLa posizione del Turkmenistan \u00e8 responsabile d'un clima continentale, prevalentemente arido deserto con grandi escursioni di temperatura e scarse precipitazioni che cadono soprattutto in primavera.\nNatura.\nL'animale pi\u00f9 noto, tra i tanti interessanti che popolano il Turkmenistan, \u00e8 l'Akhal-Teke, un cavallo dal manto con sfumature dorate considerato uno degli antenati dei moderni purosangue. I dromedari sono diffusi ovunque ed \u00e8 possibile vederli vagabondare tra i villaggi e le citt\u00e0. Nel Karakum sono presenti: la lucertola \"zemzen\", l'ormai raro coccodrillo del deserto o varano grigio. \u00c8 facile anche avvistare volpi del deserto, gufi e il comunissimo scoiattolo del deserto.\nTarantole e vedove nere sono entrambe specie indigene in Turkmenistan, sebbene s'incontrino difficilmente. La stagione dei serpenti \u00e8 limitata ai mesi di aprile e maggio. Nel deserto \u00e8 possibile imbattersi in cobra, vipere e scorpioni. Un detto folcloristico turkmeno sostiene che una volta che un serpente ti ha guardato negli occhi, sei destinato a morire di l\u00ec a poco se non sarai tu il primo a ucciderlo.\nTutela dell'ambiente.\nLa presenza dell'industria pesante \u00e8 minima in Turkmenistan, pertanto la qualit\u00e0 dell'aria \u00e8 decisamente buona; fa eccezione A\u015fgabat, avvolta da un velo quasi permanente di smog.\nSociet\u00e0.\nSecondo una stima ONU del luglio 2013, la popolazione del Turkmenistan \u00e8 di 5.240.072 persone, mentre il censimento ufficiale del 2002 contava poco pi\u00f9 di 4.800.000 abitanti. Sin dalla sua indipendenza il Turkmenistan ha avuto una crescita demografica costante ma moderata, senza incrementi molto alti. Oggi la crescita demografica \u00e8 dell'1,6%, nonostante un tasso di natalit\u00e0 relativamente alto (25%) ed uno di mortalit\u00e0 ridotto (6%). Infatti pesa molto la mortalit\u00e0 infantile, ancora elevata anche se in diminuzione: ogni mille nati vivi ne muoiono pi\u00f9 di 53 nel giro dei primi anni di vita.\nLa densit\u00e0 \u00e8 di quasi 10 abitanti per chilometro quadrato, tra le pi\u00f9 basse del mondo e la pi\u00f9 bassa dell'Asia Centrale, dopo quella del Kazakistan. L'aspettativa di vita \u00e8 di 68 anni nel 2007, in notevole rialzo (nel 2006 sfiorava solo i 62 anni).\nEtnie.\nLa composizione etnica turkmena \u00e8 meno articolata che negli altri paesi dell'Asia Centrale: infatti il gruppo nazionale, quello dei turkmeni (\"turchi meridionali\" anticamente \"Turcomanni\"), riunisce pi\u00f9 dell'80% degli abitanti, permettendo cos\u00ec l'esistenza di minoranze solo ristrette, perlopi\u00f9 uzbeki e russi. Altre minoranze sono quelle di kazaki, azeri, persiani, armeni e tartari. Questa relativa uniformit\u00e0 etnica ha un'importanza da non sottovalutare, poich\u00e9 ha assicurato pace e stabilit\u00e0 molto meglio che in gran parte degli stati confinanti. In Asia Centrale la caduta dell'Unione Sovietica, e quindi il collasso di ci\u00f2 che teneva unite le innumerevoli etnie della regione, ha lasciato una notevole frammentazione che ha naturalmente causato tensioni sociali fortissime, a volte sfociate in conflitti civili.\nSegue la composizione etnica del Turkmenistan, secondo i dati dell'ultimo censimento dei gruppi etnici, effettuato nel 2012:\nLingue.\nLa lingua ufficiale \u00e8 il turkmeno (lingua altaica \"turco meridionale\"), parlato come unica lingua dal 72% degli abitanti, mentre il russo \u00e8 riconosciuto nella costituzione come lingua per la comunicazione tra diversi gruppi etnici. Quindi la lingua russa \u00e8 molto conosciuta all'interno del paese, ed \u00e8 da considerarsi la seconda, anche se non ufficiale, dopo il turkmeno. L'uzbeko \u00e8 parlato abbastanza correntemente dalla comunit\u00e0 locale proveniente dall'Uzbekistan, ma anche presso altre popolazioni che abitano il paese. Altri idiomi sono correntemente parlati dal 7% degli abitanti.\nReligione.\nL'islam \u00e8 la religione pi\u00f9 praticata dai turkmeni, in maggioranza sunniti. Non mancano consistenti comunit\u00e0 sciite, ma questo non ha creato tensioni sociali fra le due diverse dottrine islamiche.\nAwdy Kuly\u00fdew, primo Ministro degli esteri del Paese, ha detto che il \"T\u00fcrkmenba\u015fy\" Saparmyrat Ny\u00fdazow avrebbe permesso ai musulmani di praticare la loro religione solo se questo avesse compreso il culto della sua personalit\u00e0. Kuly\u00fdew ha aggiunto che i turkmeni non sono molto religiosi, ma che lo sarebbero diventati grazie alle politiche di Ny\u00fdazow stesso.\nIn effetti, l'Islam non viene sempre praticato nella sua forma originale: ci\u00f2 \u00e8 dovuto alla repressione durante l'era sovietica. Difficilmente tra i turkmeni si trova chi abbia letto interamente il Corano, o adotti le pratiche islamiche nella sua vita di tutti i giorni in maniera ossequiosa. Infatti sul substrato islamico si \u00e8 aggiunta, dopo la lunga stagione sovietica, la nuova filosofia di vita, basata sul culto della personalit\u00e0 del presidente, creata da Ny\u00fdazow. pertanto, pi\u00f9 che il Corano \u00e8 il \"Ruhnama\" il libro spirituale dei turkmeni. Forse anche per questo il Turkmenistan appare meno esposto, rispetto ad altri paesi vicini come il Kazakistan, al rischio della diffusione del fondamentalismo islamico.\nAttualmente nel Turkmenistan restano pochi cristiani, che erano la maggioranza ai tempi dell'Impero sasanide quando l'antica capitale Merv era centro del manicheismo e del cristianesimo nestoriano. Infatti la minoranza religiosa pi\u00f9 consistente \u00e8 quella cristiana ortodossa, della quale fa parte soprattutto la componente russa del Turkmenistan.\nSegue la composizione religiosa del Paese:\nOrdinamento dello Stato.\nSuddivisioni amministrative.\nIl Turkmenistan \u00e8 diviso in 5 \"welayatlar\" (singolare - \"welayat\") e una citt\u00e0 autonoma (A\u015fgabat):\nPolitica.\nIl Turkmenistan \u00e8 una repubblica presidenziale. La Costituzione del Turkmenistan venne adottata nel 1992. Dopo il crollo dell'URSS e la conseguente indipendenza del paese, l'ex capo locale del sistema sovietico Saparmyrat Ny\u00fdazow assunse pieni poteri, detenendo la carica vitalizia di presidente assoluto (\"T\u00fcrkmenba\u015fy\", Padre dei Turkmeni) fino alla sua morte, avvenuta per infarto il 21 dicembre 2006.\nLa dittatura di Ny\u00fdazow \u00e8 stata caratterizzata da un'impronta peculiarmente filosofica, basata sul \"Ruhnama\", il Libro d'oro, dove Ny\u00fdazow espresse le proprie teorie filosofiche e politiche, il cui studio \u00e8 obbligatorio per accedere a qualsivoglia carica pubblica. In base a questi precetti, il popolo turkmeno deve preservare al massimo i propri costumi da eventuali \"corruzioni\" esterne. Da ci\u00f2 derivano le leggi che vietano le acconciature di capelli e barbe non tipiche del Turkmenistan, le norme che vietano la diffusione di musiche e libri non turkmeni e tante altre prescrizioni specifiche. Si pu\u00f2 dunque parlare di un periodo di cosiddetta turkmenizzazione.\nIl culto della personalit\u00e0 del presidente \u00e8 stato coltivato in modo massiccio, attraverso varie iniziative pubbliche. Tra queste: la costruzione in ogni citt\u00e0 del Paese di statue d'oro raffiguranti il capo che indica il sole (attraverso congegni ad orologeria le statue sono in grado di seguire i movimenti solari); la modifica del calendario utilizzando nuovi nomi per giorni e mesi, tratti dai nomi della famiglia e della corte del Presidente; la diffusione capillare e iperbolica di immagini raffiguranti il Capo; l'esaltazione dei concetti di famiglia e clan del Presidente, anche attraverso l'inaugurazione di una politica matrimoniale (matrimoni d'alleanza) tra famiglie di alto rango del paese.\nIl 26 dicembre 2006 il Consiglio del Popolo del Turkmenistan annunci\u00f2 in un primo tempo che a Ny\u00fdazow sarebbe succeduto Durdy Durdy\u00fdew, allora vice ministro dello sport e del turismo, ma successivamente la nomina and\u00f2 a Muhammetnazar Gurbanow, che l'11 febbraio 2007 fu sostituito da Gurbanguly Berdimuhammedow, che da allora \u00e8 il nuovo presidente.\nBerdimuhammedow fiss\u00f2 nuove elezioni invitando gli oppositori politici in esilio a rientrare in patria. Le elezioni presidenziali si tennero il 12 febbraio 2012. Anche alle elezioni presidenziali del 2017 \u00e8 stato riconfermato presidente Gurbanguly Berdimuhammedow.\nA dicembre del 2013 si tennero le prime elezioni parlamentari multipartitiche, facendo terminare cos\u00ec i circa 21 anni di monopartitismo da quando il Turkmenistan \u00e8 indipendente. Nuove elezioni si sono tenute nel 2018 e hanno visto il Partito Democratico del Turkmenistan conquistare la maggioranza relativa con 55 seggi su 125.\nEconomia.\nL'economia \u00e8 prevalentemente rurale, con circa met\u00e0 della superficie irrigata del paese coltivata a cotone, di cui il Turkmenistan rappresenta il decimo produttore mondiale. Le enormi opere di canalizzazione effettuate dopo l'indipendenza hanno permesso di estendere di molto le coltivazioni, favorendo lo sviluppo dell'agricoltura. Oltre al cotone, si producono frutta, uva e pochi altri prodotti. La dipendenza dalle esportazioni di cotone rende molto vulnerabile l'intero apparato economico e commerciale interno, che di conseguenza \u00e8 dipendente, nel proprio sviluppo, anche dalle fluttuazioni dei prezzi sul mercato internazionale. Diversificare l'economia concentrandola su altre produzioni, permetterebbe di rendere pi\u00f9 stabile e sicura la crescita economica. Il settore primario \u00e8 costituito per\u00f2 anche dall'allevamento, che, un tempo prevalentemente nomade, si \u00e8 sedentarizzato dopo la costruzione di numerosi pozzi; si allevano perlopi\u00f9 ovini, per ottenere carne e lana. Nel Mar Caspio \u00e8 praticata la pesca commerciale, che fornisce soprattutto storioni e trote ed \u00e8 discretamente sviluppata.\nImportanti sono le riserve di gas naturale e di petrolio (quelle di gas naturale sono le quinte al mondo), meno importanti quelle di tungsteno e mercurio. L'uso delle riserve di gas \u00e8 per\u00f2 fortemente limitato dall'assenza di vie adeguate per l'esportazione. Per\u00f2 negli ultimi anni sono stati siglati importanti accordi per la gestione delle esportazioni di gas, in particolare per dove debbano essere rivolte, questione delicata e non facile da risolvere. In questo settore, come del resto in tanti altri, le privatizzazioni sono state limitate. Nel 1994 il rifiuto della Russia di esportare verso i mercati con valute forti il gas turkmeno, provoc\u00f2 una brusca caduta della produzione industriale e mise in seria crisi le finanze statali, sprovviste quindi di entrate significative in questo settore. Proprio per questo si prefer\u00ec orientare l'economia verso le esportazioni di cotone, accentuandone la dipendenza da questo prodotto.\nCon un PIL pro capite a parit\u00e0 di potere d'acquisto di 8.641 dollari nel 2012, il Turkmenistan si attesta come il paese economicamente pi\u00f9 avanzato dell'Asia centrale dopo il Kazakistan. La crescita economica si \u00e8 mantenuta su buoni livelli, passando dal 6% del 2003 al 23,1% del 2004, segnando un notevolissimo incremento. Tuttavia, il PIL \u00e8 tornato negli ultimi anni a crescere come prima, del 7,5% nel 2005 e del 6% nel 2006.\nMa ancora enormi sono i problemi finanziari da affrontare, e nei quali il paese si dibatte sin dall'indipendenza. L'isolamento internazionale durante il regime di Ny\u00fdazow ha portato ad un declino economico dal quale solo da qualche anno il paese si riprende. La disoccupazione, tra le pi\u00f9 alte al mondo, \u00e8 del 60%; l'inflazione \u00e8 all'11% ed \u00e8 in fase di crescita, stando a dati del 2003 il 58% della popolazione vive sotto la soglia di povert\u00e0. Nel complesso il sistema economico, bench\u00e9 in buona crescita, stenta a decollare e si presenta come fragile e precario. L'Indice di Sviluppo Umano, statistica ONU che misura la qualit\u00e0 della vita, \u00e8 in costante diminuzione.\nDopo il crollo del sistema sovietico, ci sono state nel paese soltanto limitate privatizzazioni e non c'\u00e8 stato un completo passaggio al sistema di mercato. Anche il debito estero rappresenta un grave problema.\nLa povert\u00e0 \u00e8 molto diffusa e la popolazione spesso ridotta allo stremo \u00e8 priva di elettricit\u00e0, gas e acqua, sebbene questi beni vengano forniti gratuitamente dal regime. Nella capitale sono state fatte numerose grandi opere, finanziate dal regime a scopo propagandistico.\nCultura.\nLetteratura.\nStoricamente le letteratura turkmena si inserisce nel pi\u00f9 vasto alveo delle letterature in lingue turche del ceppo oghuz, di cui la pi\u00f9 famosa fu senza dubbio la letteratura in turco ottomana, ampiamente influenzate da generi e stili della letteratura persiana. Perci\u00f2 scrittori e poeti di etnia turkmena sin dal Medioevo si espressero prevalentemente in una di queste due lingue dalla grande tradizione letteraria, ossia il persiano e il turco ottomano. Al XV secolo risale probabilmente la prima redazione scritta di una grande saga epica in prosa: il Dede Korkut, che circolava oralmente da almeno due secoli, rivendicata peraltro come epos nazionale anche dagli attuali azeri e dai turchi della repubblica turca. Il XVIII secolo \u00e8 dominato dalla figura del poeta-filosofo Magtymguly Pyragy, leader spirituale turkmeno. Comunque solo a partire dalla seconda met\u00e0 dell'Ottocento, con l'aumento dell'influenza europea (russa e francese soprattutto), si avr\u00e0 gradualmente un processo di acquisizione-formazione identitaria che porter\u00e0 alla creazione della moderna letteratura nazionale turkmena, processo che si consolider\u00e0 e giunger\u00e0 a piena maturazione nel successivo periodo sovietico.\nCon la costituzione della Repubblica Socialista Sovietica del Turkmenistan si avr\u00e0 il passaggio dall'alfabeto arabo all'alfabeto cirillico, e non pochi scrittori adotteranno il russo o saranno bilingui. Nel 1929 fu adottato ufficialmente l'alfabeto latino, ma dal 1938 fino al 1991 fu reinserito il cirillico.\nA livello estetico e tematico, la letteratura turkmena di epoca sovietica si trover\u00e0 ampiamente sintonizzata con i dettami del \"realismo socialista\". Con la recentemente riacquistata indipendenza, dopo la caduta dell'URSS, si sono messe in moto altre complesse dinamiche di distanziamento dalla cultura russa e di contemporaneo rinsaldamento del legame con la tradizione letteraria turco-ottomana persiana e islamica da un lato, e con il patrimonio folklorico-culturale panturco dall'altro. Il passaggio all'indipendenza non ha invece significato maggior libert\u00e0 di espressione per gli scrittori come prova emblematicamente il caso del noto romanziere Rahim Esenov (n. 1927), arrestato e ancora alle prese con gli strali della censura per un suo romanzo storico (\"The crowned Wanderer\", scritto nel 1994, ambientato nel XVI secolo) sgradito alle autorit\u00e0. Dal 1991 viene usato solo l'alfabeto latino, con alcune modificazioni.\nIl culto della personalit\u00e0 di Ny\u00fdazow e la nascita del Ruhnama.\nNel 2001, nel contesto del culto della personalit\u00e0 del presidente turkmeno Saparmyrat Ny\u00fdazow si afferma un libro, scritto dallo stesso presidente Ny\u00fdazow, dal titolo Ruhnama (\"il libro dell'anima\"): in due volumi, si caratterizza per una visione della vita e della storia, anche turkmena, vista dallo stesso Ny\u00fdazow: per lungo tempo il libro \"sacro\" dei turkmeni, lo \u00e8 stato in un certo senso anche dopo la morte di Ny\u00fdazow.\nArte.\nL'arte preislamica del territorio turkmeno va inquadrata nella storia dell'arte delle grandi formazioni storico-culturali succedutesi nell'area: achemenide, greco-battriana, partica, sasanide. L'arte turkmena contemporanea si inserisce nella grande tradizione dell'arte islamica cui, dal XIX secolo, si sono via via aggiunti gli influssi di correnti occidentali soprattutto attraverso la mediazione della cultura russa zarista e, pi\u00f9 tardi, sovietica (realismo socialista, \"forme nazionali\" di arte ecc.).\nPatrimoni dell'umanit\u00e0.\nIl Turkmenistan ha tre siti inseriti nella Lista dei patrimoni dell'umanit\u00e0 dell'UNESCO: il parco storico e culturale di Stato \"Antica Merv\", il sito di Kunya-Urgench e la fortezza dei Parti di Nisa.\nMusica.\nUn tipico strumento musicale \u00e8 costituito dal dutar. Tra i cantanti turkmeni ricordiamo D\u00f6wlet Nepesow.\nGastronomia.\nLa cucina turkmena si colloca nell'ambito delle cucine dell'Asia centrale.\nMissioni spaziali.\nIl 27 aprile 2015 viene lanciato TurkmenAlem52E/MonacoSat, il primo satellite turkmeno nello spazio.\nSport.\nDue volte alla fase finale della Coppa d'Asia, nel 2004 e nel 2019, la nazionale di calcio del Turkmenistan ha come suo attuale capocannoniere \u00c7ari\u00fdar Muhadow, con 13 reti.\nNel sollevamento pesi ricordiamo inoltre \u00ddulduz Jumaba\u00fdewa, campionessa del mondo ."}
{"id": "80490", "revid": "125834794", "url": "https://it.wikipedia.org/wiki?curid=80490", "title": "Jacques Pr\u00e9vert", "text": "Biografia.\nJacques Pr\u00e9vert nasce il 4 febbraio nel 1900 nella citt\u00e0 di Neuilly-sur-Seine da famiglia borghese e benestante, secondogenito del letterato Andr\u00e9 Louis Marie Pr\u00e9vert e di Marie Cl\u00e9mence Catusse. \nIn Bretagna trascorre alcuni anni della sua infanzia; Pr\u00e9vert si dimostra fin dalla pi\u00f9 giovane et\u00e0 amante della lettura e dello spettacolo. Nel 1920 il giovane inizia il servizio militare e raggiunge il suo reggimento a Lun\u00e9ville, dove conosce \"Roro\", un ragazzo di Orl\u00e9ans e il pittore dad\u00e0 Yves Tanguy. Con essi forma un affiatato trio.\nL'incontro con i surrealisti.\nDi ritorno a Parigi nel 1922, Prev\u00e9rt si stabilir\u00e0 con i suoi due amici artisti e con il fratello Pierre, regista, al 54 di Rue del Ch\u00e2teau a Montparnasse che sar\u00e0 presto il punto di riunione del movimento surrealista. I suoi primi testi risalgono al 1930 quando il poeta li pubblica sulla rivista \"de famille\" invece l'anno seguente sulla rivista \"Commerce\", dove lavora Giuseppe Ungaretti come redattore.\nL'attivit\u00e0 teatrale.\nTra il 1932 e il 1936 Pr\u00e9vert svolge un'intensa attivit\u00e0 teatrale, lavorando con la compagnia \"Gruppo d'Ottobre\", della Federazione Teatro Operaio, che intende promuovere un \"teatro sociale\".Per il gruppo \"Ottobre\", Pr\u00e9vert fornisce un inno diventato popolare anche in Italia: \"Marche ou cr\u00e8ve\" (Marcia o muori). Scrive \"La Bataille de Fontenoy\" (\"La battaglia di Fontenoy\") che venne rappresentata a Mosca nel 1933 durante un'Olimpiade internazionale del Teatro Operaio alla quale ha partecipato anche come attore.\nL'attivit\u00e0 cinematografica.\nContemporaneamente iniziano le sue collaborazioni cinematografiche producendo gli scenari di alcuni dei vertici poetici del cinema francese. Scrive il testo e la sceneggiatura di \"L'affaire est dans le sac\" (\"L'affare \u00e8 fatto\"). Nel 1937 ritorna al cinema collaborando con Marcel Carn\u00e9 e scrive per il regista il copione di \"Dr\u014dle de drame\" (\"Lo strano dramma del dottor Molyneux\") e nel 1938, dopo un soggiorno di un anno negli Stati Uniti a Hollywood, dimesso dall'esercito nel 1939, aveva lasciato Parigi per trasferirsi a Tourette-de-lupe dove Joseph Kosma, il fotografo Trauner e molti altri lo avevano raggiunto per lavorare con lui alla realizzazione dei film. Alla fine della seconda guerra mondiale, nel 1945, fece ritorno a Parigi.\nTra gli anni 1945 e 1947 Pr\u00e9vert riprende la sua attivit\u00e0 teatrale con la rappresentazione di un balletto al quale collabora anche Pablo Picasso. Escono intanto due raccolte di poesie, \"Histoires\" e la celebre \"Paroles\", con l'edizione curata da Ren\u00e9 Bertel\u00e9 che avr\u00e0 un enorme successo con Franco Grimaldi. Lavora intanto alla sceneggiatura di alcuni film, tra cui \"La Berg\u00e8re et le ramoneur\" (\"La pastorella e lo spazzacamino\") per Paul Grimault che sar\u00e0 ripreso nel 1979 e dar\u00e0 vita ad un cartone animato dal titolo assolutamente fantastico: \"Le Roi et l'Oiseau\", \"Notre Dame de Paris\" di Jean Delannoy e \"La fleur de l'age\", che rimase incompiuto e segn\u00f2 la fine della collaborazione con Carn\u00e9. Scrisse intanto numerosi testi per bambini che furono realizzati dal fratello Pierre, verranno rappresentati in televisione. Si sposa e nasce la prima figlia, Michelle .\nL'incidente.\nNel 1948 Pr\u00e9vert cade da una finestra degli uffici della Radio, precipitando sul marciapiede di Champs-Elys\u00e9es; rimane in coma per diverse settimane. Ripresosi, si trasferisce con la moglie e la figlia a Saint-Paul-de-Vence, dove resta fino al 1951. Scrive nel frattempo un nuovo soggetto, \"Les Amants de V\u00e9rone\", per il regista Andr\u00e9 Cayatte, e pubblica una nuova edizione del suo best seller \"Paroles\" che erano state riunite per la prima volta nel 1945 da Ren\u00e9 Bertel\u00e9, la raccolta \"Spectacle\" e \"La Grand Bal du Printemps\".\nIl collages e l'ultima produzione letteraria.\nNel 1955 ritorna a Parigi, pubblica una nuova raccolta di poesie, \"La pluie et le beau temps\", e si dedica ad una nuova attivit\u00e0 artistica, quella del collage, che esporr\u00e0 nel 1957 alla galleria Maeght a Saint-Paul-de-Vence. Nel 1956 il poeta pubblica il volume \"Mir\u00f3\" con G. Ribemont-Dessaignes, con delle riproduzioni di opere di Mir\u00f3. Nel 1963 pubblica un nuovo volume di poesie, \"Histoires, et d'autres histoires\". Nel 1966 esce l'opera \"Fatras\", con 57 suoi collages.\nJacques Pr\u00e9vert muore a Omonville-la-Petite l'11 aprile del 1977 a causa di un tumore ai polmoni.\nPoetica.\nLa sua poesia \u00e8 scritta per essere rivissuta come in un d\u00e9j\u00e0 vu, \u00e8 parte della vita. Ci\u00f2 che esce con prepotenza \u00e8 il concetto di amore come unica salvezza del mondo, un amore implorato, sofferto, tradito, ma alla fine sempre ricercato. Una gioia che coincide con la nascita e con la vita, e a sua volta con la primavera \"le grand bal du printemps\" e anche con la figura del bambino, la sua semplicit\u00e0 e gioia che si ribella alle istituzioni, come la scuola, quel posto dove \"si entra piangendo e si esce ridendo\".\nCome gi\u00e0 detto il ribellarsi alle istituzioni e la voglia estrema di libert\u00e0 si ritrova pienamente nell'immagine dell'uccello, pi\u00f9 volte presente nella poesia di Pr\u00e9vert. L'amore non si pu\u00f2 incatenare o forzare, \u00e8 quanto di pi\u00f9 spontaneo esista al mondo, chiunque provi ad istituzionalizzarlo o a sottometterlo finisce inevitabilmente per perderlo \"\"je suis all\u00e9 au march\u00e9 aux esclaves mais je ne t'ai pas trouv\u00e9e mon amour\", anzi quando si prova l'amore, quello vero non vi \u00e8 neanche il desiderio di incatenarlo: \u00e8 spontaneo, libero, come quello de \"I ragazzi che si amano\". Il germe della gioia c'\u00e8 sempre; il male, per quanto possa aver preso il sopravvento in tutte le sue forme (la guerra in primis) non riesce ad essere totalizzante, \"tout le monde ne peut pas tuer tout le monde, croyez en ma vielle exp\u00e9rience. et alors tout saccag\u00e9 qu'il est le grand bal du printemps peut-etre ne fait que recommencer\", e il poeta lo fa notare.\nIl surrealismo.\nQuando apparve l'opera di Pr\u00e9vert in Francia si pens\u00f2 che fosse nato il poeta che avrebbe risollevato le sorti della poesia francese moderna. Una poesia, quella di Pr\u00e9vert venuta alla luce sotto l'influenza del surrealismo e via via, durante il corso degli anni, modificatasi con continue accensioni di non facili qualit\u00e0. Pr\u00e9vert passa nella sua poesia dal gioco attento dell'intelligenza al controllo della sensibilit\u00e0, dall'uso scanzonato dell'ironia ad una semplicit\u00e0 di espressione che a volte, ad un lettore superficiale, pu\u00f2 sembrare sfiorare la banalit\u00e0. Egli partecipa in modo sentimentale ai climi poetici affrontati ma anche con rigorosa obbedienza ad un simbolismo di alta scuola francese, sempre alla ricerca di un ritmo che non si discosta mai dal linguaggio comune. La poesia prevertiana \u00e8 di una facilit\u00e0 pericolosa perch\u00e9 ricca di ritmi interni, di giochi di parole, di diverse situazioni psicologiche che sono lo specchio di questo grande poeta francese.\n\"Paroles\".\nQuando nel 1946 apparve la sua opera pi\u00f9 famosa, \"Paroles\", tutti rimasero piacevolmente colpiti e non solo da parte della letteratura \"engag\u00e9\" che gi\u00e0 conosceva la poesia di Pr\u00e9vert per averla letta in diverse occasioni sulle pagine delle riviste letterarie, ma anche da parte di coloro che glorificando solamente la sua esperienza complementare, come quella del cinematografo, ritenevano il poeta non altro che un autore di versi per canzonette in voga. Le parole alle quali Pr\u00e9vert si affida sono audaci e l'accostamento che crea tra di esse pu\u00f2 sembrare a volte brutale o polemico o blasfemo, ma invece \u00e8 molto pi\u00f9 saggio di quanto possa apparire. Anche i classici \"inventaire\" non sono banali ma costruiti su ritmi e sospensioni, su ragionamenti profondi che, pur alternando gli elementi pi\u00f9 disparati, vengono fissati da una forte partecipazione e osservazione acuta del mondo che lo circonda.\nIl motivo polemico.\nLa poesia di Pr\u00e9vert nasce con intento polemico e da una continua lotta al pi\u00f9 deleterio conformismo, e sfocia in una satira violenta, specialmente nelle poesie pi\u00f9 impegnate in cui non sembra esserci posto per i sentimentalismi. Le parole di Pr\u00e9vert, dettate da un amore spontaneo, sanno esprimere la forza del rimpianto, della violenza, dell'ironia, della tenerezza, della vendetta e dell'amore e non sono altro che le parole alle quali l'uomo comune dedica la propria vita.\nL'humor.\nLe sue \"histoires\" sono sempre formulate attraverso un ben preciso gioco di parole che possono sembrare a volte strane, a volte banali, a volte coltissime, oppure tramite un'imprevedibile improvvisazione che sfocia nell\"'humor\". Ma, anche nei \"divertissement\", Pr\u00e9vert ha la sua polemica da far valere a volte anche a scapito del risultato poetico, vizio tipico di quei poeti francesi rivoluzionari che non accettano compromessi letterari per difendere le loro idee, come il \"clochard\" non accetta compromessi sulla sua stessa professione.\nIl poeta anarchico.\nPr\u00e9vert pu\u00f2 considerarsi un anarchico che sconfina con le sue parole nel regno della bestemmia e dell'ingiuria, ma la sua non \u00e8 altro che la voce del cittadino che protesta. I temi sono dunque quelli comuni come la collera istintiva contro chi comanda e fa le leggi, contro i finti moralisti, contro chi trama e vuole le guerre, contro chi giudica.\nI personaggi.\nI personaggi delle poesie di Pr\u00e9vert sono quelli incontrati a Rue de Seine e a Lehan de Catzi, sulle panchine delle Tuileries, nei bistr\u00f2, nelle squallide pensioni di Clichy, sui lungosenna, l\u00e0 dove sono di casa l'amore e la miseria, ma non sono mai personaggi anonimi perch\u00e9 ognuno ha il suo problema da risolvere entro la sera, la sua risata contro chi comanda, un figlio da piangere, un amore da ritrovare, un ricordo e una speranza.\nPoesie-chansons.\nLe poesie di Pr\u00e9vert o meglio le sue \"tranches de vie\"\" si offrono facilmente ad un'interpretazione musicale perch\u00e9 non si allontanano molto dallo schema tradizionale delle \"chanson\" tipicamente francesi senza far s\u00ec che questo ne diminuisca il valore soprattutto se si pensa che nei \"tabarins\" e nelle strade di Parigi hanno raccolto consensi \"Le Dormeur du Val\" di Arthur Rimbaud, \"Le pont Mirabeau\" e \"Les saltimbanques\" di Guillaume Apollinaire, \"Si tu t'imagines\" di Queneau.\nOpere.\n\"Gran ballo di Primavera\".\n\"Gran Bal du Printemps\" nasce dalla felice unione artistica di Pr\u00e9vert e del fotografo Israelis Bidermanas, un ebreo lituano arrivato ventenne a Parigi. A Iziz \u00e8 intitolata la prima poesia della raccolta, ed Iziz era il soprannome dell'amico fotografo le cui immagini accompagnavano le poesie di Gran ballo di Primavera nella prima edizione del libro La Guilde du livre, edizione fuori commercio, Losanna, 1951. L'editore Gallimard nel 1976, riun\u00ec questa raccolta in \"Charmes de Londres\" (\"Incanti londinesi\") privandola delle foto e facendone un libro di poesie autonomo.\nPr\u00e9vert ed Izis non solo usavano mezzi comuni, dall'immagine visiva e verbale, ma condividono l'immagine di un mondo. L'immagine del \"mercante d'immagini\" e del \"suonatore ambulante\" della poesia in apertura del volume \u00e8 Izis ma \u00e8 prima di tutto il poeta stesso. Entrambe le raccolte, \"Il gran ballo di Primavera\" e \"Incanti londinesi\", sono l'invito ad un viaggio non tanto della bellezza artistica, quanto di quella umana. Le poesie della raccolta \"Il gran ballo di Primavera\" sono pervase dalla musica ed \u00e8 questa la musica di Parigi e di Londra, \u00e8 la musica delle filastrocche per bambini, \u00e8 quella dei carillon delle giostre e di tutte le voci anonime che si sentono ad ogni angolo di strada.\n\"Fatras\".\n\"Fatras\" apparve in Francia nel 1966 ed \u00e8 uno degli ultimi libri di Pr\u00e9vert che conclude in modo ideale il lungo itinerario percorso.\n\"Piccole Pi\u00e8ce\".\nQuesti pezzi teatrali furono composti da Pr\u00e9vert tra il 1932 e il 1936, negli anni in cui l\u2019autore francese guidava gli artisti militanti del \u2018groupe Octobre\u2019 verso l\u2019ironia e la poesia di un teatro allestito per le strade con urgenza. Ma se ancora ci parlano con la loro crudelt\u00e0, i paradossi, la magnifica distanza dal \u2018politicamente corretto\u2019, \u00e8 forse per l\u2019intenzione che ne mosse l\u2019origine: la certezza che la vita fosse un teatro e per questo il teatro potesse cambiare il mondo denunciandone ogni ingiustizia. Pubblicati in Francia da Gallimard, sono stati tradotti e pubblicati nel 2021 da Edizioni Primavera con il titolo di \"Piccole Pi\u00e8ce\" e inseriti nella collana di letteratura teatrale per giovani lettori \"i gabbiani\" diretta da Federica Iacobelli. \n\"Piccole Pi\u00e8ce\" \u00e8 l'ultima opera di Pr\u00e9vert pubblicata in Italia.\nFilmografia (parziale).\nPr\u00e9vert ha scritto i soggetti e talvolta le sceneggiature e i dialoghi dei seguenti film:"}
{"id": "80491", "revid": "1498232", "url": "https://it.wikipedia.org/wiki?curid=80491", "title": "Festival di Sanremo 1960", "text": "Il decimo Festival di Sanremo si svolse al Salone delle feste del Casin\u00f2 di Sanremo dal 28 al 30 gennaio 1960 in contemporanea radio e tv dalle ore 22 e fu condotto da Paolo Ferrari ed Enza Samp\u00f2.\nLa direzione artistica dell'evento fu affidata a Ezio Radaelli, alla sua prima esperienza come organizzatore del Festival, nonch\u00e9 futuro ideatore del Cantagiro. La regia fu curata da Vittorio Brignole e l'orchestra fu diretta dai maestri Cinico Angelini e Marcello De Martino.\nA vincere il Festival fu la canzone \"Romantica\", con la versione melodica di Renato Rascel e quella pi\u00f9 vivace dell\"'urlatore\" Tony Dallara, che Rascel aveva scritto ispirandosi alla sua allora compagna Huguette Cartier, la quale lo accompagn\u00f2 per tutta la durata della manifestazione.\nL'edizione 1960 vide l'esordio in gara della diciannovenne Mina, agli albori della sua carriera (ma con gi\u00e0 all'attivo un primo posto in \"hit parade\"), con le canzoni \"\u00c8 vero\" (cantata in abbinamento con Teddy Reno) e \"Non sei felice\" (in coppia con Betty Curtis).\nModugno, in coppia questa volta con Teddy Reno e dato per favorito, non riusc\u00ec dunque ad aggiudicarsi la terza vittoria consecutiva. Se Rascel si affrett\u00f2 a dichiarare diplomaticamente di aver partecipato non per porre fine a nessuna \"dittatura musicale\", ma solamente per presentare la sua nuova canzone, Modugno comment\u00f2 sportivamente di essere \"sereno\" e \"felice\" egli stesso della fine di quello che ormai era divenuto il mito della sua \"invincibilit\u00e0\".\nLa vera rivelazione risult\u00f2 Joe Sentieri che riscosse un buon successo di vendite con \"Quando vien la sera\", cantata in abbinamento con Wilma De Angelis, ed \"\u00c8 mezzanotte\", eseguita in tandem con Sergio Bruni. Buono il riscontro per quest'ultimo anche per \"Il mare\" (eseguito assieme a Giorgio Consolini), che diventer\u00e0 un piccolo classico del suo repertorio.\nUn piccolo caso (senza conseguenze di rilievo) fu sollevato da Irene D'Areni, che a manifestazione conclusa fece causa agli organizzatori della stessa sostenendo di aver loro pagato del denaro per poter partecipare.\nRegolamento e serate.\nLa manifestazione si svolse in tre serate:\n1\u00aa Serata: vennero eseguite le prime 10 canzoni in gara, delle quali la giuria ne scelse 5 che ebbero accesso alla finale.\n2\u00aa Serata: vennero eseguite le altre 10 canzoni in gara, delle quali la giuria ne scelse 5 che ebbero accesso alla finale.\n3\u00aa Serata: vennero rieseguite le 10 canzoni che avevano avuto accesso alla finale e, dopo la votazione, vennero premiate la prima, la seconda e la terza classificate.\nI 389 giurati (diversi ogni sera) erano costituiti da 189 persone estratte fra il pubblico presente in sala e 200 persone, dislocate in 20 citt\u00e0 italiane, che giudicavano attraverso la televisione.\nLe canzoni venivano inoltre cantate nella stessa sera da due interpreti diversi.\nOrganizzazione e direzione artistica.\nOrganizzazione: Associazione Turistico Alberghiera ATA\nDirezione artistica: Ezio Radaelli"}
{"id": "80492", "revid": "1745361", "url": "https://it.wikipedia.org/wiki?curid=80492", "title": "Nuclei della base", "text": ""}
{"id": "80494", "revid": "1305772", "url": "https://it.wikipedia.org/wiki?curid=80494", "title": "Mongolo", "text": ""}
{"id": "80495", "revid": "4", "url": "https://it.wikipedia.org/wiki?curid=80495", "title": "George Auguste Escoffier", "text": ""}
{"id": "80496", "revid": "1860334", "url": "https://it.wikipedia.org/wiki?curid=80496", "title": "Nisa (citt\u00e0)", "text": "Nepasu, Nesea o Nisa (turkmeno - \"Gadymy Nusa\u00fd\", persiano - \"\u0646\u0633\u0627\", greco antico - \"\u039d\u03b9\u03c3\u03b1\u03af\u03b1\", talvolta chiamata \"Parthaunisa\") era un'antica citt\u00e0, che fu capitale dell'impero dei Parti, nel territorio dell'odierno Turkmenistan. Le sue rovine si trovano 10 km a ovest della capitale turkmena Ashgabat, vicino al villaggio di Bagir sull'altopiano in cima ad una collina. \u00c8 composto di due insediamenti: Nuova Nisa, citt\u00e0 partica nella valle e Vecchia Nisa - la fortezza reale sulla collina.\nNisa fu fondata ai piedi del Kopet dag dai parti nel III secolo a.C. e nel corso dei successivi sei secoli funse da roccaforte primaria degli Arsacidi, e, talvolta, da capitale dei Parti.\nVenne rinominata \"Mithrd\u0101tkirt\" (\"fortezza di Mitridate\") dal sovrano Mitridate I. Nel corso del tempo divenne una citt\u00e0 florida con un palazzo reale protetto da 43 torri, diversi templi e una vivace attivit\u00e0 commerciale.\nSono state qui rinvenute circa duemila \"ostraca\", cocci iscritti con annotazioni riguardanti le forniture al palazzo. Inoltre, il ritrovamento di statue di marmo e di terracotta e manufatti d'avorio di produzione greca, confermano l'interesse dei sovrani partici per la cultura ellenistica del tempo, tanto da definirsi \"filelleni\".\nNel XII secolo fu assediata dai Mongoli che in pochi giorni la conquistarono e rasero al suolo. Tutti gli oggetti rinvenuti sono esposti al Museo della storia nazionale di Ashgabat."}
{"id": "80498", "revid": "124544805", "url": "https://it.wikipedia.org/wiki?curid=80498", "title": "Danny Elfman", "text": "Grazie ai suoi lavori ha ottenuto numerosi riconoscimenti, tra cui un Grammy Awards, due Emmy Awards, sei Saturn Awards, ed \u00e8 stato nominato cinque volte agli Academy Awards. Gli \u00e8 stato inoltre conferito il Disney Legend Award nel 2015 e il Max Steiner Film Music Achievement Award ai BMI Awards del 2017.\nBiografia.\nElfman nasce a Los Angeles, in California, nel 1953 in una famiglia ebraica ashkenazita d'origini polacche e russe, figlio del docente Milton Elfman e della scrittrice Blossom Bernstein.\nCresciuto a Baldwin Hills, un quartiere di Los Angeles, Danny scopre relativamente tardi il suo talento musicale. Agli inizi degli anni settanta, durante un soggiorno a Parigi con il fratello maggiore Richard, fonda un gruppo musicale: \"Mystic Knights of Oingo-Boingo\". Il gruppo nasce esclusivamente per il debutto cinematografico di Richard, \"Forbidden Zone\" (1980), dove Elfman recita anche in un piccolo ruolo: quello di Satana.\nLa musica di Elfman riscuote un discreto successo, ed il suo gruppo viene chiamato da altri registi per comporre colonne sonore: spesso il nome del gruppo viene abbreviato in Oingo Boingo, e si alterna fra musica per film e concerti rock.\nEntrato nell'ambiente cinematografico, agli inizi degli anni ottanta Elfman conosce l'allora esordiente regista Tim Burton, con il quale stringe un rapporto di collaborazione e di amicizia destinato a durare per molto tempo. Burton gli chiede di scrivere la colonna sonora per la sua prima opera importante, \"Pee-wee's Big Adventure\" (1985), che segna anche l'esordio di Elfman come musicista orchestrale, senza gli Oingo Boingo.\nVita privata.\n\u00c8 zio dell'attore Bodhi Elfman, a sua volta sposato con l'attrice Jenna Elfman. Ha due figlie, Lola (1979) e Mali (1984), nate dal suo primo matrimonio finito con un divorzio con Geri Eisenmenger.\nIl 26 novembre 2003 ha sposato l'attrice Bridget Fonda, con cui ha avuto un figlio, Oliver, nato nel 2005.\nSi professa ateo da quando aveva 11/12 anni e, dal punto di vista filosofico, un cinico."}
{"id": "80500", "revid": "212348", "url": "https://it.wikipedia.org/wiki?curid=80500", "title": "Genghis Khan", "text": ""}
{"id": "80501", "revid": "125913622", "url": "https://it.wikipedia.org/wiki?curid=80501", "title": "Capro espiatorio", "text": "Il capro espiatorio era un capro utilizzato anticamente durante i riti con cui gli ebrei chiedevano il perdono dei propri peccati nel Tempio di Gerusalemme.\nIl nome deriva dal rito ebraico compiuto nel giorno dell'espiazione (\"kipp\u016br\"), quando il sommo sacerdote caricava tutti i peccati del popolo su un capro e poi lo mandava via nel deserto.\nIl rito \u00e8 descritto dalla \"Bibbia\" nel \"Levitico\" (cap. 16), nella \"Mishnah\" (Yoma cap. 6) e nel \"Talmud\" (Yoma, fogli 66-67).\nIn senso figurato un capro espiatorio \u00e8 chiunque o qualunque cosa (individuo, gruppo, organizzazione, etc.) eletto a responsabile di colpe collettive delle quali \u00e8 totalmente o parzialmente innocente.\nNella storia il fenomeno del capro espiatorio ha avuto motivazioni culturali, sociali e religiose, consapevoli o meno.\nNella Torah.\nNel giorno di Yom Kippur, cio\u00e8 il \"giorno dell'espiazione\", la comunit\u00e0 degli israeliti offriva due capri, uguali fra loro, da sacrificare nel Tempio di Gerusalemme in espiazione dei propri peccati. \nIl sommo sacerdote compiva un'estrazione a sorte tra i due capri. Il primo era immolato nei pressi dell'altare dei sacrifici, posto all'ingresso dell'edificio del Tempio (il \"Santo\"). Il suo sangue era utilizzato per purificare il tempio e l'altare profanati dai peccati degli Israeliti (). \nIl sommo sacerdote, poi, poneva le sue mani sulla testa del secondo capro e confessava i peccati del popolo di Israele. Il capro veniva quindi condotto in un'area desertica a circa 12 chilometri da Gerusalemme, dove secondo la tradizione rabbinica veniva precipitato da una rupe (). Si osservi che la bestia non viene offerta n\u00e9 a YHWH n\u00e9 ad Azazel, proprio perch\u00e9 i peccati la rendono impura e perci\u00f2 inadatta ad essere vittima sacrificale.\nIl primo capro \u00e8 detto \"espiatorio\" e il secondo \"emissario\". Nel linguaggio comune, per\u00f2 anche il capro emissario \u00e8 chiamato capro espiatorio, perch\u00e9 anch'esso contribuisce in qualche modo al rito di espiazione, portando via con s\u00e9 nel deserto i peccati. \nSecondo molti esegeti il significato teologico del rito \u00e8 poco chiaro; esso probabilmente costituisce una esorcizzazione e inculturazione di riti campestri arcaici preesistenti l'ebraismo.\nL'interpretazione cristiana di Barnaba.\nNel settimo capitolo della \"Lettera di Barnaba\", un autorevole scritto subapostolico successivo all'anno 70 e precedente il 132, il rito del capro espiatorio nel \"Levitico\" viene interpretato come una prefigurazione simbolica dell'auto-sacrificio di Ges\u00f9. Entrambi muoiono fuori della citt\u00e0 di Gerusalemme per colpe accollate loro ingiustamente dal sommo sacerdote (cfr con ).\nLa somiglianza, per\u00f2, non si estende dal livello simbolico a quello teologico, infatti \"il Nuovo Testamento non usa mai il rito del capro espiatorio per spiegare la passione di Cristo\".\nSenso figurato del termine.\nIn senso figurato, un \"capro espiatorio\" \u00e8 qualcuno a cui \u00e8 attribuita tutta la responsabilit\u00e0 di malefatte, errori o eventi negativi e deve subirne le conseguenze. La ricerca del capro espiatorio \u00e8 l'atto di voler identificare irragionevolmente in una persona, un gruppo di persone, o una cosa la causa responsabile di gravi problemi, spesso con il celato obiettivo di nascondere le vere cause o i veri colpevoli. \nLa ricerca del capro espiatorio.\nIl processo pu\u00f2 instaurarsi tra due persone (ad esempio un impiegato e il suo subalterno), tra i membri di una stessa famiglia (per esempio un bambino preso come capro espiatorio), tra i membri di un'organizzazione (i responsabili di un'impresa) o all'interno di ogni altro gruppo costituito. Oltre a tale aspetto intrargruppo, il fenomeno pu\u00f2 ugualmente essere extragruppo e osservarsi tra gruppi differenti.\nVi sono diversi criteri che guidano la selezione di una persona o di un gruppo particolare come capro espiatorio, quali la differenza percepita della vittima, l'antipatia che essa suscita o il grado di potere sociale che possiede. Secondo i casi e le motivazioni degli aggressori, le conseguenze per la vittima e le reazioni potenziali dei protagonisti possono variare. Inoltre, le possibilit\u00e0 di intervento contro il fenomeno sono molteplici, potendo aver luogo talvolta a livello individuale, di gruppo o procedurale.\nI gruppi sociali utilizzati come capro espiatorio.\nLa ricerca del capro espiatorio \u00e8 particolarmente devastante in politica perch\u00e9 solitamente la colpa \u00e8 attribuita a un gruppo di minoranza, che trova difficile difendersi dalle accuse. Una tattica spesso impiegata \u00e8 quella di caratterizzare un intero gruppo di individui per la condotta non etica o immorale di un piccolo numero di appartenenti a tale gruppo. Tra i soggetti usati come capri espiatori nel corso della storia troviamo ad esempio le persone di colore, gli immigranti e cos\u00ec via.\nLa ricerca del capro espiatorio \u00e8 un importante strumento della propaganda: ad esempio, gli Ebrei vennero individuati dalla propaganda nazista come fonte del collasso politico e dei problemi economici della Germania, oppure i cittadini italiani che decisero liberamente di non lasciarsi iniettare per via intramuscolare farmaci basati su tecnologie a mRNA, mai commercializzati prima nella storia dell'umanit\u00e0, vennero individuati dalla propaganda europeista italiana come fonte dei problemi economici delle piccole e medie imprese italiane. \nNelle societ\u00e0 industrializzate, l'uso dei tradizionali gruppi di minoranza come capri espiatori viene sempre pi\u00f9 malvisto. Questa reazione pu\u00f2 produrre delle regole sociali riguardanti il linguaggio, come nel caso del politicamente corretto. Il principio dell'agire politicamente corretto potrebbe essere un fattore determinante nello sviluppo di nuovi capri espiatori (esempio: maschio bianco eterosessuale), in particolare dove un senso di tolleranza altamente sviluppato nei confronti delle minoranze tradizionali si scontra con il bisogno continuo (e spesso ingiustificato) di dare la colpa a qualcuno. \n\u00c8 per\u00f2 importante ricordare che il capro espiatorio di biblica memoria era una vittima innocente. Nell'uso comune capita che molti colpevoli, una volta raggiunti dalla giustizia, o comunque dopo che sia stata acclarata la loro colpa, applichino a se stessi tale termine, con ci\u00f2 significando di pagare da soli, al posto di tanti altri rei. Ma l'uso del termine da parte loro \u00e8 e rimane assolutamente improprio.\nConseguenze del processo del capro espiatorio. Impatti psicologici.\nI capri espiatori subiscono tensioni psichiche.\nNelle famiglie, il fatto che il processo sia funzionale al fine di\npermettere una certa stabilit\u00e0 familiare, significa che il fenomeno pu\u00f2\npersistere a lungo ai danni del capro espiatorio (in genere, un minore). In effetti, Belle Vogel mettono in evidenza che i bambini scelti come capri espiatori sono vittime di tensioni psichiche molto forti. Secondo gli autori, gli \u00abaggressori\u00bb si rendono istintivamente conto che il fatto di diventare capro espiatorio handicapper\u00e0 la vittima e che \u00e8 dunque necessario scegliere un individuo il cui contributo alla famiglia \u00e8 debole e/o di cui sar\u00e0 possibile per un altro membro della famiglia prenderne in carico le esigenze. Per altro, il fenomeno \u00e8 a doppio taglio e gli \u00abaggressori\u00bb provano generalmente molta colpevolezza, soprattutto in ragione della loro attitudine ambivalente riguardo alla vittima: provano rimorso e, al tempo stesso, collera verso il suo comportamento che ne viene rafforzata dai suoi incoraggiamenti impliciti.\nInoltre, quando il capro espiatorio \u00e8 liberamente scelto per deviare la\nresponsabilit\u00e0 di certi membri di un gruppo o per conservare l'immagine dell'organizzazione, la vittima fa fronte a delle conseguenze pi\u00f9 o meno importanti (es., perdita del lavoro, caduta in disgrazia). In certi casi, in seguito a delle persecuzioni ripetute, certi capri espiatori giungono a pensare che sia inevitabile per loro assumere tale ruolo, che far\u00e0 parte integrante della loro esistenza. Si aspettano di essere presi di mira come capri espiatori, o che essi si espongano a dei processi quali la profezia autorealizzatrice.\nIl capro espiatorio nell'antropologia.\nPresso gli antropologi contemporanei, il concetto di capro espiatorio designa l'insieme dei riti di espiazione utilizzati da una comunit\u00e0. Il primo ad aver utilizzato tale\nconcetto \u00e8 stato James George Frazer ne \"Il Capro espiatorio, studio comparato di storia delle religioni\" (1913).\nNelle sue opere, l'antropologo francese Ren\u00e9 Girard ha sviluppato una teoria completa sul meccanismo di capro espiatorio, con implicazioni psicologiche, antropologiche, sociologiche, filosofiche e religiose.\nL'opera \"Le Bouc \u00e9missaire\", di Ren\u00e9 Girard (1982) mostra all'opera il fenomeno che\negli chiama il \u00abtriangolo mimetico\u00bb: formato da tre poli che sono gli individui A, B e il capro e il \u00ab bene oggetto\u00bb, il triangolo mimetico descrive tale gioco simbolico e la\nrelazione reale tra A e B, nella quale B:\ndi cui A pensa:\nIl \"bene\" \u00e8 chiamato da Ren\u00e8 Girard \"oggetto\" e non \u00e8 necessariamente materiale.\nTale triangolo mimetico sembra motivato dalla necessit\u00e0 d'avere la disponibilit\u00e0 di potere essere. Non potendo essere l'altro direttamente A pensa che se ci\u00f2 che caratterizza B e che giustifica ancora la differenza tra lui A e il suo modello B, \u00e8 un avere (l'oggetto o il bene). Il problema risiede nell'imitazione reciproca al desiderio dell'oggetto. Pi\u00f9 A desidera l'oggetto, pi\u00f9 B (se rientra nel meccanismo del desiderio mimetico) far\u00e0 lo stesso. E pi\u00f9 A e B tendono a rassomigliarsi (in rapporto ai loro desideri).\nIl capro espiatorio nella letteratura.\nBenjamin Malauss\u00e8ne, protagonista di un ciclo di romanzi di Daniel Pennac, svolge il ruolo di capro espiatorio come professione. In alcune interviste, Daniel Pennac ha dichiarato di aver creato il personaggio di Malauss\u00e8ne-capro espiatorio dopo aver letto l'opera \"Il capro espiatorio\" di Ren\u00e9 Girard.\nIn \"Il mito della droga\" di Thomas Szasz, il capitolo sul drogato e lo spacciatore come capri espiatori ha per titolo: \"Pharmakos: il capro espiatorio\"."}
{"id": "80502", "revid": "1652635", "url": "https://it.wikipedia.org/wiki?curid=80502", "title": "Acer (botanica)", "text": "Acer \u00e8 un genere di piante a foglie caduche che appartiene alla famiglia Sapindaceae, e comprende oltre 200 specie spontanee o originarie dell'Europa, Cina, Corea, Giappone e Nord America. Il nome \"Acer\", in latino \"appuntito\", \u00e8 stato usato per primo da Joseph Pitton de Tournefort, in riferimento all'estremit\u00e0 appuntita delle foglie tipiche della famiglia.\nDescrizione.\nSi tratta di alberi e arbusti di altezza da 1 a 30 m; generalmente le foglie decidue hanno 5 lobi, in alcune specie sono in numero maggiore come l\"A. circinatum\" che ne ha 7 o 9, o minore come l\"A. monspessulanum\" che ne ha solo 3. Il frutto \u00e8 generalmente una coppia di samare.\nDistribuzione e habitat.\nL'acero cresce in pianura, nelle zone di collina e submontane e nei cedui misti, nelle zone fitoclimatiche del Lauretum, Castanetum e Fagetum (0-1500 metri), in tutto l'emisfero boreale.\nTassonomia.\nIl genere comprende 164 specie.\nUsi.\nAlcune delle variet\u00e0 coltivate come piante ornamentali, per l'elegante portamento e il fogliame variegato e vivamente colorato, nei giardini e nei viali sono l\"A. negundo\" con foglie imparipennate, l\"A. japonicum\", l\"A. saccharum\" (la cui foglia stilizzata \u00e8 presente sulla bandiera del Canada) e l\"A. griseum\", per la particolare corteccia che sfaldandosi si colora di rosso; per la coltivazione in vaso e su terrazzi sono da preferire le variet\u00e0 e gli ibridi a sviluppo limitato dell\"A. japonicum\" e dell\"A. palmatum\", con foglie palmate pi\u00f9 o meno profondamente incise dal colore giallo, verde pallido o rosso.\nLe specie adatte alla formazione di bonsai sono l'Acero tridente (\"A. buergerianum\") e l'Acero giapponese (\"A. palmatum, A. japonicum\" ed altri).\nLe raccolte di aceri di alcuni giardini botanici e i boschi di aceri sono anche mete del turismo nazionale, in diversi paesi, tra cui gli Stati Uniti e il Giappone, per via delle accattivanti colorazioni del fogliame autunnale. Il termine giapponese \"momijigari\" (che letteralmente vuol dire \"caccia alle foglie di autunno\") indica la tradizione giapponese di recarsi in autunno nelle campagne per ammirare i colori fiammeggianti degli aceri del Giappone. La colorazione pi\u00f9 o meno vivace \u00e8 data dall'escursione termica fra giorno e notte: pi\u00f9 \u00e8 elevata maggiore sar\u00e0 la presenza di pigmenti colorati.\nAltre specie di \"Acer\" vengono utilizzate nell'arboricoltura da legno e in silvicoltura per la produzione di legname, comprendendo specie spontanee o esotiche, ricordiamo: l\"A. campestre\", l\"A. monspessulanum\", l\"A. opalus\", l\"A. pseudoplatanus\", l\"A. platanoides\".\nL'acero \u00e8 uno dei legni pi\u00f9 utilizzati per la costruzione di strumenti musicali. In particolare \u00e8 molto utilizzato per costruire manici di chitarra elettrica o fasce laterali, fondo e manico per gli strumenti ad arco, nonch\u00e9 strumenti a percussione, in particolare i tamburi.\n\"A. saccharum\" e \"A. nigrum\" sono coltivati in Canada e in parti degli Stati Uniti per la produzione dello sciroppo d'acero.\nTra gli aceri autoctoni pi\u00f9 diffusi in Italia i pi\u00f9 comuni sono l'acero campestre, il napoletano, l'italico, l'acero d'Ungheria, l'acero riccio e quello montano; tra quelli non autoctoni, ma maggiormente diffusi come piante ornamentali, sono l'acero negundo, il saccarina e l'acero palmato.\nColtivazione.\nMolte specie, tra quelle rustiche, si riproducono facilmente per semi.\nLe specie ornamentali sono generalmente molto delicate, esigono ambienti non troppo secchi e posizione riparata dai raggi solari estivi e dai venti dominanti, resistono bene alle gelate, richiedono terriccio fresco ben drenato, fertile non calcareo. La moltiplicazione avviene per talea o per innesto su soggetti ottenuti dalla semina."}
{"id": "80503", "revid": "111224459", "url": "https://it.wikipedia.org/wiki?curid=80503", "title": "Acero", "text": ""}
{"id": "80505", "revid": "124342069", "url": "https://it.wikipedia.org/wiki?curid=80505", "title": "Albizia", "text": "Albizzia \u00e8 un genere di piante appartenente alla famiglia delle Mimosaceae (o Fabaceae secondo la classificazione APG), comprendente un centinaio di specie tra alberi e arbusti, originari della zona tropicale di Africa, Asia e Australia.\nIl nome \u00e8 un omaggio al naturalista fiorentino Filippo degli Albizzi, che per primo la introdusse in Europa nel 1740 da Costantinopoli.\nDescrizione.\nSimile all'acacia se ne differenzia per gli stami riuniti alla base; le foglie decidue composte sono formate da molte coppie di foglioline, i fiori di varia foggia a volte simili a quelli delle mimose, profumati, in spighe o a forma di piumino, hanno colori che vanno dal bianco al giallo al rosato, e si possono ammirare da luglio a settembre. Le specie arboree possono raggiungere l'altezza di 4\u201310 m.\nSpecie.\nMolte specie vengono coltivate come piante ornamentali, tra le pi\u00f9 diffuse ricordiamo l\"Albizia julibrissin\", nota come Acacia di Costantinopoli o Gaggia arborea coltivata in varie parti d'Italia, l\"Albizia anthelmintica\" originaria dell'Africa, ed infine l\"Albizia lebbeck\", albero originario dell'Asia meridionale. Sono tutte piante semi-rustiche che sopportano bene anche gli ambienti inquinati o salmastri e ben si adattano all'arredo urbano di viali, parchi e giardini. Altre specie asiatiche hanno importanza nell'economia locale, specialmente in India, per la produzione di gomma, come l\"Albizia procera\".\nColtivazione.\nRichiedono esposizione soleggiata ma riparata dai venti freddi, preferisce suoli freschi, fertili leggeri e ben drenati, adattandosi per\u00f2 anche in quelli asciutti.\nVanno generosamente irrigate nella stagione vegetativa.\nSi possono collocare a dimora in primavera."}
{"id": "80508", "revid": "121727508", "url": "https://it.wikipedia.org/wiki?curid=80508", "title": "Festival di Sanremo 1961", "text": "L'undicesimo Festival di Sanremo si svolse al Salone delle feste del Casin\u00f2 di Sanremo dal 26 gennaio al 6 febbraio 1961 e, per la prima volta, fu condotto da una coppia di donne, Lilli Lembo e Giuliana Calandra, bench\u00e9 quest'ultima fu sostituita nella serata finale da Alberto Lionello. Le prime due serate vennero trasmesse in diretta alla Radio dalle ore 22 e in Tv registrate dopo il Telegiornale della notte; la serata finale venne trasmessa in contemporanea Radio e Tv alle ore 22.\nSolo 25 anni pi\u00f9 tardi il Festival vide nuovamente una donna come presentatrice principale, Loretta Goggi nel 1986.\nFu, anche, la prima edizione a non essersi svolta in tre serate consecutive in un fine settimana, ma su quattro serate le ultime due delle quali furono due sabati a seguire: il primo fu la presentazione dei brani finalisti, il secondo la finale vera e propria dopo una settimana di cosiddetto \"Votofestival\" legato alle schedine dell'Enalotto.\nSi aggiudic\u00f2 la vittoria la canzone \"Al di l\u00e0\" cantata in due versioni: la tradizionale melodica di Luciano Tajoli e quella \"urlata\" di Betty Curtis. Tajoli, un autentico \"veterano\" della musica leggera italiana (era in attivit\u00e0 gi\u00e0 dalla seconda met\u00e0 degli anni trenta), attendeva di cantare a Sanremo praticamente dalla prima edizione, ma per via della sua zoppia causata dalla poliomielite era stato giudicato fino ad allora \"non edificante\" da mostrare in video da parte dei funzionari della Rai. Mina, data per favorita, non and\u00f2 oltre il quarto posto. L'emozione le gioc\u00f2 un brutto scherzo: durante la seconda serata, sulla nota finale di un acuto mentre cantava \"Io amo tu ami\", le si spezz\u00f2 la voce; la cantante scoppi\u00f2 a piangere e si allontan\u00f2 dal palcoscenico senza neppure finire la canzone. Delusa e amareggiata, promise che non avrebbe mai pi\u00f9 partecipato ad un festival, promessa che avrebbe mantenuto.\nNonostante la canzone vincitrice possa considerarsi appartenente al filone \"tradizionalista\" e melodico vecchia maniera, la manifestazione fu teatro di alcuni episodi per l'epoca anticonvenzionali se non provocatori: oltre alla \"d\u00e9faillance\" di Mina, Adriano Celentano mostr\u00f2 la schiena al pubblico, provocazione inaudita per quei tempi; Gino Paoli fu il primo ad esibirsi al Festival senza indossare il tradizionale smoking e con la cravatta slacciata.\nUmberto Bindi sfoggi\u00f2 un vistoso anello al dito mignolo, che attir\u00f2 l'attenzione della stampa e del pubblico sulla sua sospetta omosessualit\u00e0 e di fatto decret\u00f2 l'ostracismo del cantante fino al 1996. Tra le altre singolarit\u00e0, fu il primo festival a essere oggetto di un'interrogazione parlamentare, nella fattispecie riguardo alla sostanziale assenza della Rai, emittente di Stato, dai processi decisionali della manifestazione.\nAltro evento singolare ma non infrequente all'epoca, Celentano, all'epoca ventitreenne, si present\u00f2 alla manifestazione con una licenza speciale concessa dal comandante della caserma di artiglieria di Torino dove stava svolgendo il servizio di leva; per fargli avere la licenza intervenne addirittura l'onorevole Giulio Andreotti, allora Ministro della Difesa. Tra gli aspetti di costume, non manc\u00f2 neppure la critica del Vaticano tramite l\"'Osservatore Romano\" che titol\u00f2 \u00abUn festival che vorremmo dimenticare al pi\u00f9 presto\u00bb, in riferimento alle nuove tendenze canore emerse durante la rassegna.\nDa segnalare infine, per la prima volta, una massiccia presenza dei cantautori: oltre ai suddetti Celentano, Bindi e Paoli, anche Giorgio Gaber, Bruno Martino, Pino Donaggio, Joe Sentieri, Edoardo Vianello e Gianni Meccia, ma, a parte il primo, senza molto successo.\nNotizie e dettagli.\nLe canzoni furono portate da 20 a 24 e venne introdotto il meccanismo del votofestival popolare attraverso l'Enalotto, tramite il quale arrivarono ben tre milioni di voti.\nLa canzone vincitrice, \"Al di l\u00e0\" riscosse un ottimo successo internazionale grazie all'interpretazione di Luciano Tajoli, ma gli altri trionfatori furono Adriano Celentano e Little Tony con \"24mila baci\" e Pino Donaggio e Teddy Reno con \"Come sinfonia\".\nLa regia televisiva era curata da Vittorio Brignole.\nRegolamento.\nVengono presentate dodici canzoni per sera, per i primi due giorni. Al termine di ogni serata i giurati votano e decidono quali sono le sei canzoni che hanno accesso alla finale e quali vengono eliminate. Durante la terza sera ha luogo la finale, che ha un meccanismo di voto diverso dalle serate precedenti, per cui il vincitore viene proclamato nove giorni dopo.\nPer le prime due serate i giurati erano 524 cos\u00ec suddivisi (per ogni serata 524 giurati diversi): 224 presi fra il pubblico presente in sala e 300 telespettatori, dislocati in 20 citt\u00e0 italiane. Per la finale del 6 febbraio venne usato un meccanismo detto \"Voto-Festival\": il vincitore veniva deciso da una sorta di \"referendum popolare\" effettuato attraverso l'Enalotto. Inoltre, le canzoni venivano cantate nella stessa sera da due interpreti diversi.\nOrchestra.\nOrchestra diretta dai maestri\nRipetono i motivi i complessi di Enzo Ceragioli e Piero Soffici.\nOrganizzazione.\nATA\nDirezione artistica.\nEzio Radaelli"}
{"id": "80510", "revid": "1498232", "url": "https://it.wikipedia.org/wiki?curid=80510", "title": "Festival di Sanremo 1955", "text": "Il quinto Festival di Sanremo si svolse al Salone delle feste del Casin\u00f2 di Sanremo dal 27 al 29 gennaio 1955 e fu condotto da una coppia di presentatori, Armando Pizzo e Maria Teresa Ruta, annunciatrice degli studi Rai di Torino.\nIn onda radiofonica sul Secondo Programma dalle 22, l'edizione 1955 fu anche la prima a essere trasmessa dalla televisione, bench\u00e9 non fin dall'inizio ma alle 22:45, dopo la fine del variet\u00e0 \"Un due tre\", condotto da Ugo Tognazzi e Raimondo Vianello. La serata finale venne trasmessa in contemporanea con la radio dalle ore 22.\nA vincere la competizione fu \"Buongiorno tristezza\", cantata da Claudio Villa e Tullio Pane.\nLa stessa coppia di artisti si aggiudic\u00f2 anche il secondo posto con \"Il torrente\".\nNotizie e dettagli.\nQuesta edizione entra nella storia anche perch\u00e9 \u00e8 la prima in cui viene usato il playback: infatti Claudio Villa, a causa di un'improvvisa faringite che lo colpisce proprio il giorno della finale, non canta dal vivo ma utilizza la registrazione fonografica del brano. Nonostante ci\u00f2, vince lo stesso il festival.\nInfine \u00e8 anche la prima edizione con un ospite non in gara: si tratta del cantautore toscano Odoardo Spadaro che, durante l'ultima serata, viene invitato per recitare i testi delle prime tre canzoni classificate.\nIl presentatore, il giornalista Armando Pizzo, viene scelto all'ultimo momento dopo che, nelle settimane precedenti, si era parlato di Mike Bongiorno come conduttore della manifestazione. La Rai impose a Pizzo, abile improvvisatore, l'assoluto divieto di discostarsi dal copione e prescrisse anzi l'obbligo di imparare i testi delle presentazioni a memoria. Pizzo, per sicurezza, li scrisse a macchina su dei bigliettini e li sistem\u00f2 sul leggio sotto il microfono, suscitando la sorpresa di una spettatrice seduta in platea che url\u00f2: \"Pizzo legge!\", creando un momento di imbarazzo.\nIl successo della trasmissione e delle canzoni fu sancito dagli oltre nove milioni di dischi venduti complessivamente, anche se la nota stonata fu la polemica sorta fra la Commissione di ascolto e selezione dei brani nominata dalla Rai e l'UNEM (Unione Nazionale Editori Musicali) per la scarsa considerazione mostrata dalla Commissione nei confronti delle canzoni selezionate.\nNel 2005 \u00e8 stata pubblicata su CD dalla Twilight Music, su licenza della RAI, nella collana \"Via Asiago 10\" (TWI CD AS 05 17), tutta la trasmissione radiofonica del festival (tranne due brani, \"Un cuore\" e \"I tre timidi\", di cui mancano i nastri delle registrazioni).\nRegolamento.\nVengono presentate 8 canzoni per sera, per i primi due giorni. Al termine di ogni serata i giurati votano e decidono quali sono le 4 canzoni che hanno accesso alla finale e quali vengono eliminate. Durante la terza sera ha luogo la finale.\nI giurati erano 285, diversi per ogni serata e cos\u00ec suddivisi: 75 sorteggiati fra il pubblico presente in sala (il loro voto viene moltiplicato per un quinto, perch\u00e9 sono cinque volte pi\u00f9 numerosi degli altri), 210 fra gli abbonati RAI, precisamente 15 per ciascuna delle 14 sedi.\nOgni canzone viene proposta nella stessa sera in due interpretazioni diverse con due diversi arrangiamenti."}
{"id": "80514", "revid": "729019", "url": "https://it.wikipedia.org/wiki?curid=80514", "title": "Raid su Dieppe", "text": "Il raid su Dieppe fu un'operazione militare svolta dagli Alleati il 19 agosto 1942 con esito catastrofico.\nL'operazione prevedeva lo sbarco di un contingente alleato sulle spiagge adiacenti alla cittadina di Dieppe (situata nel Nord della Francia ad un centinaio di km, verso est, dalle spiagge dello sbarco in Normandia del 6 giugno 1944). Due furono le motivazioni per lo sbarco: primo, alleggerire il fronte russo, poich\u00e9 si temeva che l'Armata Rossa fosse sul punto di rottura; secondo, ricavare nozioni preziose sulle operazioni anfibie e sul vallo Atlantico, informazioni poi usate nelle successive operazioni anfibie per l'invasione dell'Europa.\nIl piano.\nL'operazione fu inizialmente chiamata \"Rutter\" e successivamente fu rinominata \"Jubilee\" ed ebbe inizio il 13 maggio 1942 con lo scopo di distruggere varie installazioni militari presenti nel porto e le batterie costiere presenti vicino al porto. In tutto doveva durare 48 ore.\nL'operazione fu affidata al comando del generale Montgomery, il piano originale prevedeva lo sbarco di una forza d'assalto di 6.100 soldati composta di due brigate di fanteria canadese (5.000 soldati che non avevano mai partecipato ad azioni belliche ma solo ad addestramenti), unit\u00e0 di paracadutisti e un battaglione canadese di carri armati Mk IV Churchill (30 in tutto); lo sbarco fu fissato per il 4 luglio del 1942.\nAgli elementi delle due brigate canadesi e al battaglione di carri armati Churchill fu dato il compito di sbarcare sulle spiagge e di sferrare l'attacco principale al porto; alle unit\u00e0 di paracadutisti fu affidato il compito di neutralizzare i cannoni delle due batterie costiere che sormontavano il porto di Dieppe. Successivamente, per maltempo, i lanci dei paracadutisti furono abbandonati a favore di un'incursione anfibia di gruppi di commando (1.000 uomini, divisi tra forze speciali inglesi, gruppi di Ranger statunitensi e forze francesi indipendenti) e a loro fu affidato il compito in precedenza dei paracadutisti.\nIl piano prevedeva una forza d'appoggio composta di: bombardieri pesanti, caccia e navi di vario tonnellaggio per il cannoneggiamento navale (che insieme ai mezzi per il trasporto della forza d'assalto sommava 252 unit\u00e0); la forza di supporto fu cambiata, fu deciso di annullare l'azione preliminare dei bombardieri pesanti (per evitare inimicizie con la popolazione di quella zona), inoltre, le navi di scorta non superavano le dimensioni del cacciatorpediniere ed erano in numero limitato (la Royal Navy forn\u00ec solo 8 cacciatorpediniere e qualche nave minore per l'appoggio di fuoco, in conformit\u00e0 a una direttiva dell'ammiragliato, datata 1940, che non permetteva l'uso di navi di tonnellaggio superiore al cacciatorpediniere nelle aree ristrette).\nL'attacco.\nMontgomery fece svolgere due esercitazioni generali e prefiss\u00f2 la data, come gi\u00e0 detto il 4 luglio; in quei giorni le condizioni della Manica erano pessime e l'operazione fu rimandata di un mese. Nel frattempo, come Montgomery temeva, l'Asse intu\u00ec la preparazione di un'operazione anfibia (gli aerei da ricognizione notarono i movimenti di mezzi da sbarco verso i porti del Sud Inghilterra), quindi rafforz\u00f2 le difese in tutta la Normandia e nel periodo tra il 10 e il 19 agosto la guarnigione a difesa della cittadina di Dieppe fu messa in massima allerta e l'effetto sorpresa, essenziale per la riuscita dell'operazione, svan\u00ec.\nTra luglio e agosto venne cambiato il capo in comando dell'operazione; Montgomery (che venne trasferito in Africa) fu sostituito dall'ammiraglio Lord Louis Mountbatten (conoscitore delle tecniche di sbarco anfibio).\nLa notte del 19 agosto i dragamine inglesi aprirono un varco nella Manica, il convoglio non ebbe problemi, fatta esclusione per il secondo gruppo di Commando che nell'avvicinamento alla costa incontr\u00f2 un convoglio tedesco, in navigazione vicino alla costa, il combattimento uccise tutti i commando tranne 20 soldati che proseguirono verso l'obiettivo. Il compito affidato ai commando fu svolto in parte, il primo gruppo rese inefficaci i cannoni della prima batteria costiera, il secondo riusc\u00ec a distrarre gli artiglieri tedeschi, che non ingaggiarono combattimenti con il convoglio.\nLa copertura aerea fu limitata, infatti, i caccia inglesi avevano meno autonomia di carburante rispetto ai caccia tedeschi decollati dai campi della Normandia, e quindi potevano permanere in zona solo un tempo limitato, mentre i tedeschi potevano assicurare una copertura molto pi\u00f9 efficace.\nLa forza d'attacco principale incontr\u00f2 la difesa nemica integra, perch\u00e9 non ci furono bombardamenti pesanti preliminari e il cannoneggiamento navale era insufficiente, la fanteria canadese fu decimata dalle postazioni di mitragliatrici tedesche, i carri armati Mk IV Churchill ebbero gran difficolt\u00e0 ad arrivare sulla spiaggia, una parte affond\u00f2 in mare (erano stati modificati in modo che l'acqua non arrivasse al motore e che il carro armato galleggiasse, ma le ondate impiegarono poco tempo a distruggere le modifiche e a far affondare i carri armati). I rimanenti corazzati si muovevano con difficolt\u00e0 sui ciottoli, che ricoprivano la spiaggia, e furono facile bersaglio per le armi anticarro tedesche oppure non riuscirono a scavalcare il muro frangiflutti a fine spiaggia. Tra questi vi erano anche tre Churchill lanciafiamme, la versione denominata Oke dal suo creatore, maggiore J.M. Oke; chiamati \"Boar\", \"Beetle\" e \"Bull\" arrivarono a riva con la prima ondata ma per problemi meccanici vennero abbandonati\n. Questi carri erano i primi esperimenti di Percy Hobart, e i risultati furono comunque utili ad elaborare i futuri mezzi che sarebbero stati utilizzati durante lo sbarco in Normandia.\nAlcuni membri della fanteria riuscirono a addentrarsi nella citt\u00e0 ma senza risultati.\nIl fatto eclatante fu che il generale, che comunicava al comando l'andamento dell'operazione da un cacciatorpediniere, non ebbe chiara la situazione che si delineava sulla spiaggia per inadempienze e lentezza nel servizio di comunicazione (le informazioni che giungevano erano poche e pervenivano in ritardo a causa di un apparato disorganizzato).\nDopo nove ore di combattimenti fu decisa la ritirata, ma tale informazione giunse in ritardo per i motivi appena indicati.\nL'operazione non port\u00f2 a nessun ritiro di forze tedesche dal fronte russo alla Normandia e provoc\u00f2, invece, un rafforzamento delle fortificazioni. La lezione subita, tuttavia, fu un'ottima fonte d'informazioni per le future operazioni anfibie in Europa.\nStudi recenti (2012 circa) sembrerebbero indicare che le reali intenzioni del raid fossero quelle di penetrare nelle strutture di comando tedesche presenti a Dieppe per impossessarsi di codici cifrati e macchinari Enigma che si riteneva fossero presenti in loco. In sostanza il grosso dell'attacco sarebbe stata un'operazione di copertura a una pi\u00f9 piccola e mirata operazione di spionaggio. Tale chiave di lettura restituirebbe all'intera operazione un senso tattico e strategico che per decenni si \u00e8 faticato a trovare.\nSchieramenti.\nAlleati.\nForze di terra.\nIl comandante delle forze di sbarco era il maggior generale John Hamilton Roberts, comandante della 2nd Canadian Infantry Division.\nNote:\nForze navali.\nLe forze navali erano comandate dal Capitano John Hughes-Hallett della Royal Navy.\nTedeschi.\nWehrmacht.\nA difesa della costa a Dieppe era la 302\u00aa Divisione di fanteria sotto il comando del \"Generaloberst\" Konrad Haase. Questa divisione venne assegnata al LXXXI Corpo d'armata tedesco, XVI armata, Heeresgruppe D.\nLe seguenti formazioni tedesche erano disponibili come riserve, ma non presero parte alla battaglia:"}
{"id": "80515", "revid": "1982", "url": "https://it.wikipedia.org/wiki?curid=80515", "title": "Ailanthus", "text": "Ailanthus \u00e8 un genere di piante della famiglia Simaroubaceae, che comprende circa dieci specie di alberi originari delle zone tropicali dell'Asia e dell'Australia, che possono raggiungere altezze poco superiori ai 25\u00a0m.\nEtimologia.\nIl nome del genere deriva dalla parola \"ailanto\", termine che in malese significa letteralmente \"albero del cielo\". La presenza dell'\"h\" \u00e8 dovuta a una sovrapposizione del termine greco \u03ac\u03bd\u03b8\u03bf\u03c2 che significa \"fiore\".\nDescrizione.\nLe specie appartenenti al genere \"Ailanthus\" sono alberi decidui di varia dimensione e di crescita rapida. Le foglie sono alterne, relativamente lunghe e pennate con un numero di foglioline che va da 13 a 41. Le foglioline, spesso opposte, a volte hanno alcuni grandi denti alla cui base si trova una ghiandola leggermente curva.\nAltra caratteristica presente in molte specie di questo genere \u00e8 la dioicit\u00e0, cio\u00e8 la presenza di individui con soli fiori femminili (e quindi frutti) o con soli fiori maschili. Alcune specie, per\u00f2, hanno fiori ermafroditi. I fiori sono a simmetria radiale e di solito ci sono tanti sepali quanti sono i petali, tipicamente cinque, raramente sei. I fiori maschili hanno da cinque a sei stami fertili e altrettanti staminodi. I fiori femminili hanno da due a cinque carpelli liberi, superiori e piatti con cinque camere ciascuno, ciascuno con un solo ovulo. Gli stili possono essere liberi o saldati tra loro. I frutti sono alati, con tipologia della samara.\nDistribuzione e habitat.\nLe circa dieci specie si sono diffuse dall'Asia all'Oceania settentrionale. Ci sono circa sei specie in Cina, cinque delle quali endemiche. Alcune specie, come l'albero del paradiso, si sono naturalizzate e in ambienti naturali degradati si comportano come specie infestanti. Alcune regioni italiane lo considerano come priorit\u00e0 del loro programma di eradicazione.\nTassonomia.\nIl genere \"Ailanthus\" comprende le seguenti specie.\nUsi.\nLa specie \"Ailanthus altissima\" ha i seguenti usi:"}
{"id": "80516", "revid": "21880", "url": "https://it.wikipedia.org/wiki?curid=80516", "title": "Falsa acacia", "text": ""}
{"id": "80519", "revid": "729019", "url": "https://it.wikipedia.org/wiki?curid=80519", "title": "Campionati europei di atletica leggera indoor 2005 - Salto con l'asta maschile", "text": "In questa pagina sono riportati i risultati del salto con l'asta maschile dei Campionati europei di atletica leggera indoor 2005.\nQualificazioni.\nGruppo A\nGruppo B\nRiepilogo qualificazioni\n\"(qualificati atleti con 5.75 o con le migliori 8 misure)\""}
{"id": "80520", "revid": "2207", "url": "https://it.wikipedia.org/wiki?curid=80520", "title": "Mehmed III", "text": ""}
{"id": "80524", "revid": "287204", "url": "https://it.wikipedia.org/wiki?curid=80524", "title": "Letteratura brasiliana", "text": "La letteratura brasiliana \u00e8 formata dalle opere letterarie composte in lingua portoghese dal Cinquecento fino ai giorni nostri in Brasile.\nGli inizi.\nIl Brasile venne scoperto il 22 aprile 1500 da parte della flotta portoghese, comandata dall'ammiraglio Pedro \u00c1lvares Cabral, il quale rivendic\u00f2 le terre alla Corona di Lisbona con il nome di \"Terra da Vera Cruz\" (Terra della Vera Croce).\nI coloni sbarcati su questa nuova terra rimasero affascinati dalle bellezze e dalle particolarit\u00e0 di questo Nuovo Mondo. Cominciarono a descriverla in ogni sua caratteristica, finch\u00e9 il paesaggio divenne l'oggetto principale di questa nuova letteratura. Al punto che sostituirono all'esaltazione epica della patria europea l'esaltazione del nuovo continente.\nLo scrittore-colono nella sua scrittura, cerca di risaltare il pi\u00f9 possibile ogni elemento del luogo; il paesaggio \u00e8 definito come un \"paradiso terrestre\", ricco di una grande variet\u00e0 di flora e fauna, cui si accosta la descrizione dell'indio brasiliano e dell'incanto esotico delle donne.\nI coloni, in queste descrizioni del paesaggio, utilizzano uno stile letterario formatosi in molti secoli di storia portoghese.\nA queste annotazioni sul paesaggio seguirono i primi tentativi poetici da parte dei coloni, che unirono alle strutture letterarie portoghesi una metrica locale.\nQuesta particolare unione venne utilizzata anche come metodo di ricerca di uno \"stile brasiliano\". Gli scrittori-coloni utilizzavano uno stile di scrittura portoghese, ma volevano staccarsi da quest'ultimo, attraverso un processo di autodefinizione che passava per la scrittura.\nQuesti modi di scrittura delineeranno negli anni due tipi di letteratura, una pi\u00f9 di tipo coloniale, propria del nuovo esploratore e una di tipo nazionale, legata ai metodi di scrittura del Portogallo.\nCarta di P\u00earo Vaz de Caminha.\nP\u00earo Vaz de Caminha \u00e8 nato in Portogallo, nella citt\u00e0 di Porto nel 1450. Era imbarcato con la spedizione di Pedro Alvares Cabral come scrivano di bordo. Era uno scrittore capace e ben affermato, in grado di mescolare una cultura umanistica con la capacit\u00e0 di descrizione analitica.\nPero scriver\u00e0 l'atto di nascita del Brasile, uno dei documenti pi\u00f9 importanti nella storia delle scoperte e delle colonizzazioni: \"La Carta do Achamento do Brasil\" (traducibile come: Notizia della scoperta del Brasile), riconosciuto come il primo documento di Letteratura Brasiliana.\nIl documento \u00e8 scritto sotto forma di libro di memorie; per questo si inserisce nel genere letterario delle notizie di viaggio, diventato un genere tipico di quegli anni. Il documento era stato composto da Pero per il Re, e copre il periodo trascorso a bordo e i giorni subito successivi allo sbarco nella nuova terra.\nLa carta sar\u00e0 pubblicata solo 300 anni dopo, nel 1817.\nLingua della letteratura.\nLa letteratura brasiliana \u00e8 scritta in portoghese, utilizzato come lingua principale della cultura in tutto lo Stato.\nLa lingua arriver\u00e0 ad assumere nell'uso letterario, caratteri puristi diversi dal portoghese europeo. Questo nuovo portoghese si svilupper\u00e0 in direzione di una maggiore autonomia.\nTroviamo cambiamenti interessanti nel lessico, dove elementi portoghesi come i popolarismi vengono via via modificati, fino a diventare dei veri e propri brasilianismi lessicali, individuabili anche sul piano fonologico. Si trovano facilmente nei nomi locali di alberi, frutti, piante e animali, spesso anche per concetti propri del luogo.\nTuttavia, queste nuove modalit\u00e0 d'uso non saranno ancora sufficienti per poter affermare che \u00e8 nata una nuova lingua con propri tratti distintivi, derivata da quella portoghese. Nell'uso famigliare e in quello regionale si noteranno tendenze differenti all'interno della variante brasiliana, rispetto al portoghese; ma per quanto riguarda l'uso letterario, quest'ultimo rivela una fondamentale unitariet\u00e0 tra le due lingue.\nSolo nel '900, con la rivoluzione modernista, il brasiliano acquister\u00e0 una propria autonomia. I modernisti (M\u00e1rio de Andrade, Sous\u00e2ndrade) nella loro opposizione verso la terra madre e il sarcastico e polemico rifiuto verso l'Europa in generale, riuscirono a dar vita ad una lingua letteraria brasiliana.\nTemi letterari.\nLa letteratura brasiliana si caratterizza per la scelta dei temi trattati: quelli che maggiormente ne fanno parte sono di tipo storico-folcloristico e storico-sociale.\nLa storia del Brasile giocher\u00e0 sempre un ruolo molto importante all'interno della letteratura.\nIl viaggio.\nIl tema pi\u00f9 caratteristico e suggestivo della letteratura \u00e8 probabilmente quello del viaggio, contraddistinto dal tono lirico usato dagli scrittori.\nQuesti scritti erano destinati a far conoscere all'uomo d'oltre oceano il nuovo mondo, con le sue innumerevoli particolarit\u00e0 e differenze, come un reportage di viaggio.\nViene descritto il paesaggio naturale, con la sua flora e fauna, insieme alla componente indigena: racconteranno della bellezza delle donne e spiegheranno le differenze tra indio e nero.\nL'indio.\nL'indio del 500 in Brasile parve agli europei un selvaggio sottosviluppato tecnologicamente, rispetto a loro. \u00c8 un uomo senza storia, ben lontano da quelli presenti in altre parti dell'America, che hanno dato origine a pi\u00f9 importanti culture, come gli Aztechi e i Maya nel Messico.\nI colonizzatori lo descriveranno in modo molto dispregiativo, definendolo come personalista, incosciente, nomade-cacciatore e tendente al cannibalismo, impossibile da inserire in una organizzazione di lavoro.\nDiverr\u00e0 una figura fondamentale in letteratura, al punto che per i romantici sar\u00e0 la personificazione di una libert\u00e0 non addomesticata.\nI neoromantici si spinsero ancora pi\u00f9 in l\u00e0; l'indio sar\u00e0 la figura basilare per il manifesto della non scoperta del sud America, perch\u00e9 gi\u00e0 abitata da una popolazione indigena.\nNegli ultimi decenni, il problema dell'Amazzonia, con i suoi sviluppi economico-sociali, ha aperto in letteratura nuovi percorsi per il tema dell'indio, con la produzione di nuovi sfondi e personaggi pi\u00f9 aderenti all'attuale realt\u00e0 originaria del paese.\nIl nero.\nI primi schiavi sbarcarono nel 1531 sulle coste di Bahia, nel nordest del Brasile, dove si coltivava esclusivamente canna da zucchero. Il nero sar\u00e0 la figura che pi\u00f9 si contrapporr\u00e0 all'indio, in tutte le sue sfaccettature.\nEra nato come schiavo da lavoro, un essere umano privato dai bianchi della propria umanit\u00e0 e dei propri diritti, per poi diventare parte integrante del neonato Brasile; sar\u00e0 la colonna portante dell'economia.\nI bianchi e neri, impareranno a convivere insieme, identificando nella figura del mulatto il loro carattere comune. Nelle \"fazendas\" i neri e i mulatti vivono e crescono accanto ai padroni bianchi, i neri scambiano con gli indigeni il loro patrimonio culturale fatto di musiche, storie e rituali africani, e gli indios portano i riti degli stregoni \"feiticeiros\".\nLa sua trasposizione in letteratura sar\u00e0 un procedimento lento, che avviene solo con una presa di coscienza sociale, avviata dall'estero con i filoni di pensiero europei; dalla Francia umanistica e illuminista e dall'America abolizionista.\nIl tema nero come argomento collettivo \u00e8, tuttavia, un prodotto degli ultimi due secoli.\nLiteratura de Cordel.\n\u00c8 una letteratura originaria del Portogallo, sviluppatasi a partire dalla fine del XV secolo. Il termine \"cordel\" significa letteralmente \"cordicella\" e indica il modo con cui venivano esposti i testi, attaccati a una cordicella.\nLa stampa a basso costo fatta su carta riciclata per un costo minore faceva s\u00ec che gli scritti fossero destinati al popolo, dato che i libri avevano un costo economicamente inaccessibile per molte persone.\nIl genere popolano \u00e8 da sempre stato considerato come un derivato della produzione cardinale, per il sistema di produzione, il tipo di pubblico a cui era indirizzato e le modalit\u00e0 con cui veniva trasmesso, che non erano propri della letteratura colta.\nGli scritti venivano appesi a questa cordicella, per essere esposti nelle edicole o sulle bancarelle, agli angoli delle strade per essere venduti durante le fiere, che erano il miglior posto per la diffusione di questi scritti. Queste fiere erano, inoltre, lo spazio di maggior ritrovo per la cultura popolare.\nQuesti testi avranno funzione sia di raccolta di libri popolari, sia di mezzi di informazione ed educazione, impiegati inoltre per promuovere svago e divertimento.\nI coloni portarono con loro questa usanza, che si svilupp\u00f2 rapidamente anche nel Nordest brasiliano.\nTale zona si prester\u00e0 molto bene, sin dall'inizio, allo svilupparsi di tale letteratura, favorita dalla coesistenza di pi\u00f9 culture, civilt\u00e0 e tradizioni diverse. E di determinati fattori sociali, che saranno responsabili di particolari fenomeni, come l'insorgere di gruppi armati, chiamati \"cangaceiros\".\nPi\u00f9 che una vera e propria espressione culturale popolare si delineer\u00e0 come un folklore contadino, per questa ragione diversi studiosi assegnano a tale produzione letteraria uno scarso valore.\nIl pubblico, molto differenziato, sar\u00e0 composto principalmente da contadini incuriositi dalla cronaca locale (delitti, feste e aggiornamenti politici) o interessati a narrazioni di tradizioni o di carattere storico, fantastico, religioso e a tematiche regionali.\n\u00c8 un genere in cui si uniscono antico e moderno, dove le tecniche orali e di scrittura tendono a mescolarsi, originando molti problemi per quanto riguarda la classificazione e l'attribuzione dei testi.\nLa \"Literatura de Cordel\" rester\u00e0 una letteratura minore destinata al popolo, all'interno della quale si intrecceranno fonti indie, nere e portoghesi, ognuna di queste con le proprie tradizioni religiose, detti popolari e racconti. Sar\u00e0 il motivo per cui le storie dell'epica cavalleresca sono conosciute anche nel \"sert\u00e3o\" e figure come quella dei \"cangaceiros\" e quella di Carlo Magno sono molto spesso associate al Nordest, componendo una serie di canzoni e di gesti che fanno riferimento a quella parte geografica del Brasile.\nQuesta sovrapposizione di culture, in questo genere, avr\u00e0 un ruolo fondamentale; la componente portoghese, sar\u00e0 la pi\u00f9 importante e dar\u00e0 luogo ad un fenomeno di sincretismo culturale.\nSi tratta di una letteratura quasi di informazione, come lo sarebbero i quotidiani dei giorni nostri, fa da ritratto della collettivit\u00e0, informando su ci\u00f2 che avviene, della situazione umana e sociale partecipando agli avvenimenti. Il narratore di queste storie quotidiane del \"sert\u00e3o\" sar\u00e0 il cosiddetto \"cantador\" (cantastorie) che contribuir\u00e0, oltre che alla divulgazione, alla creazione di legami tra comunit\u00e0 \"sertanejas\" altrimenti abbandonate a se stesse, grazie al suo continuo pellegrinaggio di citt\u00e0 in citt\u00e0.\nAlla base delle letteratura popolare c'\u00e8 l'impegno di chiarire ed esaminare l'esperienza storica e sociale da cui nasce la \"Literatura de Cordel\", che ha il compito di comunicare le paure e i timori della propria gente, affrontando tutto ci\u00f2 che in qualche modo ne spegne i sogni collettivi di giustizia sociale, presentandosi come memoriale, documento e registro della storia del Brasile.\nLa \"Literatura de Cordel\" sar\u00e0 apprezzata solo anni dopo la sua apparizione, come una vera comunicazione di una cultura popolare.\nCantador.\nIl \"cantador\" si presentava al pubblico in qualit\u00e0 di narratore, musico, predicatore e indovino, dimostrando di potersi esibire in numerosi ambiti. Quando si esibiva adoperava sempre differenti scelte metrico-ritmiche, tanto che si pu\u00f2 parlare di un'arte poetica nordestina.\nI testi sono scritti seguendo delle determinate convenzioni, con lo scopo di coinvolgere il pi\u00f9 possibile il pubblico cittadino; predilige la familiarit\u00e0 e la semplicit\u00e0, con il fine di riuscire a determinare un certo tipo di contatto con il pubblico, senza trascurare il compito formativo che questi testi svolgono.\nPer quanto riguarda il profilo sociale del \"cantador\", era quasi sempre un uomo con scarsa istruzione, ma con un talento per lo spettacolo.\nIl sapere del cantastorie veniva da quello che aveva sempre letto, o principalmente ascoltato.\nRiusciva sempre a raccontare di storie vicino alle persone, le quali si identificavano in quello che veniva cantato.\nEra un portavoce delle insoddisfazioni e delle aspirazioni della sua gente, dirigendo la sua frequente controversia nei confronti della societ\u00e0 moderna, che riusciva a sconvolgere un mondo antico e tradizionale come lo era quello del \"sert\u00e3o\".\nAvr\u00e0 sempre uno spirito di conservazione, basato sul fatto che tutti i cambiamenti nello scenario sociale creano dei danni alle masse pi\u00f9 povere, ovvero, il progresso non aiuta chi \u00e8 povero, ma arricchisce sempre pi\u00f9 chi \u00e8 gi\u00e0 ricco.\nCangaceiro.\n\u00c8 forse la figura pi\u00f9 controversa e affascinante di questo quadro. Il \"Cangaceiro\" \u00e8 un bandito-contadino deciso ad uscire dalla sua posizione di sottoposto per lottare per il suo popolo, come un valoroso guerriero pronto a battersi per stabilire una giustizia e parit\u00e0, fino a quel momento negata.\nLe sue imprese, spinte da una forte e sentita denuncia contro lo sfruttamento da parte dei proprietari terrieri e la sopraffazione delle autorit\u00e0 statali, saranno ricordate in un gran numero di testi dei \"cantador\", che cercavano di dare un'immagine del bandito-contadino che tenesse sempre conto del suo valore, nonostante la consapevolezza sia loro che del popolo, dei crimini di cui queste figure si macchiavano.\nIl fatto che alla base ci fosse la determinazione di stabilire un nuovo ordine sociale, anche se con metodi brutali, ha portato a una doppia raffigurazione di questi personaggi: da una parte vengono visti come un esseri spietati, dall'altra parte vengono identificati come coloro che portano alla vittoria.\nSar\u00e0 sempre una figura governata da una dicotomia, il \"cantador\" nelle sue esibizioni metter\u00e0 sempre in risalto entrambi gli aspetti. Il \"cangaceiro\" non pu\u00f2 cambiare radicalmente le figure vigenti che hanno comandato per tutto questo tempo, pu\u00f2, tutt'al pi\u00f9, preparare il terreno per i cambiamenti che devono per\u00f2 avvenire all'interno delle societ\u00e0.\nIl fenomeno del banditismo riflette le mancanze della societ\u00e0, dominata dai vantaggi dei pochi rispetto alle masse popolari degradate dall'incessante abuso, ma pronte a lottare.\nRomanzo del Nordeste.\nLa regione del Nordeste \u00e8 composta da nove stati che hanno tra loro molti punti in comune, cos\u00ec che si pu\u00f2 parlare di una problematica nordestina comunitaria, riconducibile ad alcuni episodi di lotta sociale e di organizzazione politica, molto diffusi nella regione.\nCome tema letterario, il Nordeste appare gi\u00e0 nel XVII secolo, ma si tratta per\u00f2 di semplici descrizioni del paesaggio fisico e umano, ma che non dimostrano una reale presa di coscienza della realt\u00e0 di tale area.\nSar\u00e0 soltanto con il romanzo \"O Cabeleira\" uscito nel 1876, dello scrittore Franklin T\u00e1vora, che si svilupper\u00e0 una vera e propria letteratura nel Nord, con temi caratteristici del Nordeste come la \"s\u00eaca\" e il \"canga\u00e7o\", al fine di attribuirle una direzione pi\u00f9 brasiliana.\nIl Brasile verr\u00e0 visto come separato in due aree geo-economiche ben distinte: da una parte c'\u00e8 il Nord, fatto di problematiche sociali e sociologiche, dall'altra il Sud, molto sviluppato con una solida struttura industriale su cui si basa il suo progresso economico e sociale.\nT\u00e1vora afferma che nel Nord \u00e8 possibile riscontrare determinate caratteristiche basilari, che contribuiscono alla formazione di una letteratura propriamente brasiliana.\nBench\u00e9 non sia riuscito a mettere in atto i principi del suo \"manifesto regionalista\", allo scrittore va comunque attribuito il merito di aver messo in evidenza alcuni elementi tematici regionalmente connotati, quali la \"seca\" e il \"canga\u00e7o\".\nIl romanzo \"Os Sert\u00f5es\" di Euclides da Cunha, uscito nel 1902, sar\u00e0 il precursore della letteratura regionalista di tipo \"sociale\". Alla base si riscontra una fedele ricostruzione storica della rivolta di Canudos, piccolo paesino all'interno dello Stato di Bahia, dove il popolo si sollev\u00f2 contro il latifondo che bloccava lo sviluppo. Alla fine venne fondata una citt\u00e0, una sorta di stato nello Stato.\nIl testo \u00e8 un saggio di tipo sociologico sul Nordeste e sull'uomo, incentrato sui miti del fanatismo messicano che dimostra una chiara presa di coscienza, circa i problemi regionali.\nNel 1926 abbiamo il movimento regionalista di Recife, capeggiato dallo scrittore e sociologo Gilberto Freyre, che termina col \"Manifesto de Recife\" (1926), programma sociale e politico a favore della regione nordestina.\nLe sue attivit\u00e0, mirate alla reintegrazione e valorizzazione del patrimonio culturale e linguistico nordestino, da un punto di vista letterario si manifesteranno con la nascita, negli anni '30, del \"romanzo nordestino\" dove si cercher\u00e0 di affrontare, nella sua globalit\u00e0, il disagio sociale della regione.\nL'intenzione che accomuna gli scrittori di quest'area sar\u00e0 appunto creare una letteratura che si faccia strumento di critica della societ\u00e0, capace di trasmettere le preoccupazioni sociali dei suoi autori.\nSi vuole realizzare una letteratura che descriva le condizioni di vita e l'ostile contesto naturale e culturale delle classi pi\u00f9 disagiate, dove l'uomo \u00e8 privato dei suoi diritti pi\u00f9 naturali.\nSar\u00e0 fondamentale il legame col passato: la literatura de cordel nordestina attirer\u00e0 quindi l'attenzione di un pubblico pi\u00f9 colto, acquisendo la capacit\u00e0 di entrare a pieno titolo nelle arti maggiori, non solo nel campo della letteratura, ma anche nel teatro e infine nel cinema.\nI temi del \"sert\u00e3o\" si sono si ampliati e modernizzati ma la prospettiva ideologica della solidariet\u00e0 con i diseredati e la critica sociale, \u00e8 rimasta la stessa.\nIl testo cantato dovr\u00e0 tener conto del nuovo pubblico colto che legger\u00e0 questi testi, dovr\u00e0 illustrare la stessa scena drammatica, ma con in pi\u00f9 nuovi punti di vista e una maggiore fedelt\u00e0 della storia, prima lasciata molto alla scelta narrativa del \"cantador\".\nUna cosa che accomuna tutti gli scrittori che fanno parte di questa corrente regionalista \u00e8 la solidariet\u00e0 della protesta sociale contro la politica e contro lo sfruttamento fatto nella loro regione.\nIl Nordeste andr\u00e0 sempre pi\u00f9 assumendo una funzione rappresentativa di un movimento per le proteste e gli scontenti di un gruppo di intellettuali, le cui idee risulteranno sempre assai diverse sia nei loro capisaldi sia nei modi in cui si raffrontano con la realt\u00e0 vera e propria.\nPi\u00f9 di tutti gli altri, il romanzo di Jos\u00e9 Am\u00e9rico de Almeida (1887\u00a0\u2013 1980) intitolato \"\"A Bagaceira\", del 1928, sar\u00e0 l'inauguratore di questo nuovo stile narrativo brasiliano. Avr\u00e0 anch'esso come tema centrale la siccit\u00e0, ma cambier\u00e0 il punto di vista: stavolta sar\u00e0 descritta attraverso gli occhi del \"senhor do engenho\" della casa grande, ovvero il proprietario terriero della piantagione, che denuncer\u00e0 successivamente l'episodio naturale che colpir\u00e0 la sua terra.\nLa trama del romanzo appare, per\u00f2, ancora legata allo stile narrativo precedente. In aggiunta a questo \u00e8 presente anche un'eccessiva analisi sociologica, che quasi annulla l'intero scopo suggestivo della narrazione che si voleva trasmettere.\nGli scrittori attribuiranno comunque lo scritto alla categoria dei romanzi nordestini: il testo ebbe valore di archivio di temi, o meglio, di opposizioni, come quella tra operaio e padrone o quella tra \"seca\" e \"fartura\" (abbondanza). Queste opposizioni verranno sempre utilizzate dai romanzieri in ogni loro venatura.\nLa siccit\u00e0 \u00e8 il tema che maggiormente distingue le varie forme della vita del Nordest brasiliano, fino a diventare tema principale nel ciclo letterario della \"s\u00eaca\".\nA questo ciclo si accosteranno altri temi, incentrati sul banditismo, sulla vita nelle piantagioni e sul messianismo, cercando il pi\u00f9 possibile di fornire una visuale a 360\u00b0 di questa zona.\nLa corrente nordestina si \u00e8 posta fin dall'inizio come manifesto per sostenere le cause dei pi\u00f9 deboli, utilizzando una scrittura semplice e comprensibile a tutti.\nGraciliano Ramos (1892-1953) e \"Vidas Secas\".\nGraciliano Ramos \u00e8 sicuramente lo scrittore pi\u00f9 rappresentativo del romanzo regionalista. Il suo romanzo, \"Vidas Secas\" (Vite Secche), del 1938, contrassegner\u00e0 la narrativa nordestina. Letteratura ed esistenza si intrecceranno sempre nelle opere di questo scrittore.\nRamos verr\u00e0 incarcerato nel 1936 per sospetto di comunismo; il carcere cambier\u00e0 il suo modo di vedere le cose e condizioner\u00e0 soprattutto le sue scelte letterarie. La preferenza regionalista \u00e8 una scelta politica ben chiara, che nasce dall'esperienza del carcere.\nDa questa esperienza nascer\u00e0 un libro, intitolato \"Mem\u00f3rias do C\u00e1rcere\", uscito nel 1953. Sar\u00e0 un diario dove lo scrittore illustra tutte le sue sofferenze e i dispiaceri maturati in carcere, ma che gli fornir\u00e0 nuove dimensioni di vita.\n\"Vidas Secas\" racconta della lotta per la sopravvivenza di una famiglia di fronte al disastro della siccit\u00e0 e sulla brutalit\u00e0 che esercita il potere. Il testo \u00e8 caratterizzato dal fatto di essere composto da episodi separati.\nCon uno stile magro, con pochi aggettivi, Ramos riesce a descrivere un ambiente suggestivo e autentico quale era il paesaggio sociale del \"sert\u00e3o\" nordestino. La siccit\u00e0 riesce ad imporsi in ogni aspetto della vita, determinando un'incapacit\u00e0 di comunicazione all'interno del medesimo nucleo familiare.\nI protagonisti, nonostante condividano il lavoro e le limitatezze imposte dalla vita, saranno abbandonati a se stessi, obbligati in ogni momento a fuggire dalla secca.\nPer loro non sembrano esserci speranze di cambiamento, ma solo un pensiero continuo di rassegnazione. Ramos esprime attraverso la scrittura tutta la sua speranza nel cambiamento, nel riuscire a alzarsi da una societ\u00e0 di povert\u00e0 e umiliazioni sociali.\nCon una grande capacit\u00e0 di far propria l'anima del suo popolo, al centro dei suoi testi Ramos pone sempre l'uomo capace di vedere il mondo con la giusta ironia.\nNell'ultima fase della sua produzione letteraria, Ramos torner\u00e0 sulle sue memorie creando un genere narrativo che confermi ancora una volta il legame tra vita e letteratura.\nUno di questi testi sar\u00e0 \"Infancia\" del 1945, dove parler\u00e0 del suo mondo da bambino nordestino.\nJorge Amado.\nJorge Amado (1912-2001) \u00e8 uno scrittore con uno stile diverso rispetto agli altri autori. La sua prosa \u00e8 vivace, si allontana molto rispetto a quella utilizzata dai romanzieri prima di lui.\nLa sua produzione letteraria giustifica, da sola, l'appartenenza alla categoria del romanzo nordestino.\nTesti come \"Capit\u00e3es de Areira\", \"Terras do Sem-Fim\" e \"Seara Vermelha\", dove maggiormente lo scrittore si \u00e8 concentrato per descrivere il fenomeno del banditismo e del messianismo, cercando di capirne le cause scatenanti, sono caratterizzati dal fatto che le tematiche vengono trattate attraverso una scrittura coinvolgente e impegnata, che opera da documentazione umana e politica, definita come \"literatura comprometida\", ovvero, politicamente impegnata.\nAmado, militante di sinistra, imprigionato e costretto pi\u00f9 volte all'esilio, in \"Seara Vermelha\" non si limit\u00f2 soltanto alla denuncia delle prepotenze sulle masse contadine del Nordest, ma individu\u00f2 le motivazioni di tale situazione indicando simultaneamente quali potessero essere i modi possibili per una soluzione, che secondo lo scrittore, consisterebbero nella istituzione di un partito di massa e una sua successiva azione consapevole e mirata.\nIl libro si presenta chiaramente come una diretta accusa contro il sistema del latifondo, che ha trascinato molti uomini alla schiavit\u00f9 totale.\nCol passare degli anni, la voglia di protesta si affievolisce nello scrittore, che entrer\u00e0 in una nuova fase della sua vita. Sar\u00e0 un Amado pi\u00f9 sereno, pacato e maggiormente legato alla realt\u00e0, ma sempre aperto all'esplorazione di nuove dimensioni, come gli studi sulla lingua.\nLetteratura regionalista.\nEsemplari saranno i romanzi della giornalista-scrittrice Raquel de Queiroz (1910-2003): sar\u00e0 la pioniera del cosiddetto romanzo regionalista, tratter\u00e0 di argomenti come il dramma del \"sert\u00e3o\" con i bambini separati dalla societ\u00e0 e abbandonati a se stessi, donne sole senza i mariti, i banditi pronti a far esplodere una rivoluzione e istanze politiche.\nUno dei pi\u00f9 importanti e influenti sar\u00e0 \"O Quinze\" del 1930 dedicato alla memorabile siccit\u00e0 del 1915. Il romanzo usa uno stile semplice e un linguaggio primariamente regionalista, narrando di due percorsi paralleli; il primo di natura sociale, racconter\u00e0 le conseguenze della siccit\u00e0 su di una famiglia, l'altra parler\u00e0 di una storia d'amore tra una maestra, Con\u00e7eic\u00e3o, e un indio di nome Vicente.\nNei suoi romanzi troviamo un proposito di denuncia volto a favorire la condizione di tante persone. La Queiros individuer\u00e0 nella siccit\u00e0 e nel dominio incontrastato dei latifondisti brasiliani, chiamato Coronelismo, i due maggiori mali. L'unico modo di salvarsi, dice ancora la Queiros, va cercato nella solidariet\u00e0 dei membri della societ\u00e0, che devono trovare autonomamente una via di salvezza.\nDegni di nota anche Carlos Drummond de Andrade, con il suo regionalismo di Minas Gerais e Gerardo Mello Mourao, con il suo regionalismo del Regione Nordest del Brasile.\nCiclo della Canna da Zucchero.\nQuesta letteratura \u00e8 un portavoce della situazione umana e sociale, dei rapporti che esistono tra bianchi e neri all'interno delle piantagioni da zucchero del nordest.\nIl primo vero romanzo che inaugura questo nuovo stile regionalista, definito come Ciclo della Canna da Zucchero, \u00e8 il romanzo di Jos\u00e9 Lins do Rego (1901-1957) intitolato \"Menino de Engenho\"\" (il ragazzo della piantagione) del 1932, che rappresenter\u00e0, inoltre, un documento di elevato livello linguistico.\nLo scrittore metter\u00e0 in rilievo il declino che colpir\u00e0 la societ\u00e0 patriarcale della Casa Grande, e conseguentemente le difficolt\u00e0 sociali collegate alla conversione della piantagione di zucchero in fabbrica.\nRego, non \u00e8 definibile n\u00e9 come uno scrittore politico, ne come uno sociale; nei suoi scritti non riscontriamo nessun coinvolgimento o misericordia, che, al contrario, hanno da sempre contraddistinto gli altri scrittori. Ma comunque, i suoi scritti hanno finito per dare una denuncia implicita, che muove il lettore a porsi delle domande, a cui lo scrittore si \u00e8 volutamente sottratto di rispondere.\nLetteratura degli anni \u201830.\nGli anni compresi tra il 1930 e il 1945 saranno definiti come gli anni del ripensamento ideologico e del nuovo impegno politico e sociale, di cui il \"Romanzo del Trenta\" sar\u00e0 il risultato finale.\nIn quegli anni varieranno molte cose: in letteratura, ad esempio, nasce il cosiddetto romanzo radicale e alcuni dei poeti brasiliani pi\u00f9 significativi toccheranno la loro massima maturit\u00e0 espressiva.\nGrazie alle loro capacit\u00e0, entreranno in poesia nuove componenti di seriet\u00e0 e sofferenza.\nGli scrittori degli anni \u201830 prediligeranno la prosa, introspettiva e urbana da un lato e sociale e regionalista dall'altro. Questi scrittori riescono a scambiare un'espressione romantica dei primi naturalisti, una concezione oggettiva dell'effettiva realt\u00e0 locale.\nCome tutti gli stili di scrittura, anche questo esigeva i suoi scrittori e artisti per diventare vera e propria letteratura. Il pi\u00f9 importante e rappresentativo \u00e8 stato Gilberto Freyre (1900 - 1987), con il supporto del suo giornale \"La provincia di Recife\".\nGrazie a Freyre, negli anni '30 e '40, il Nordest ritorna a essere uno dei cardini della dialettica intellettuale brasiliana.\nUn altro autore di quegli anni fu Jo\u00e3o Guimar\u00e3es Rosa (1908 - 1967), considerato da molti come il pi\u00f9 grande scrittore brasiliano.\nPur avendo una nuova concezione della creazione letteraria, rimase sempre legato alla realt\u00e0 del \"sert\u00e3o\", dove l'ambiente e il corso della vita, emergono spesso all'interno delle sue opere.\nIl suo stile di scrittura si distacca molto da quello degli scrittori regionalisti che lo hanno preceduto, i quali avevano una direzione di scrittura di tipo sociologico-politico, volta alla denuncia sociale.\nNel campo della poesia, Jo\u00e3o Cabral de Melo Neto (1920 - 1999), fu la persona di maggior riferimento della \"generazione del \u201845\". Esamin\u00f2 argomenti politici e sociali, cercando sempre di conciliare queste apprensioni etiche, con una ricerca di tipo stilistico.\nCon la \"trilogia del fiume\", composta intorno agli anni '50, Melo Neto parla del Nordeste, della povert\u00e0 e del popolo alla continua ricerca di una serenit\u00e0, che la regione non sembra in grado di offrire.\nDegli scritti che ne fanno parte, \"Morte e Vida Severina\" del 1966, \u00e8 sicuramente il pi\u00f9 importante. La grande popolarit\u00e0 e la grande diffusione di questo scritto \u00e8 stata resa possibile grazie alla collaborazione musicale di Chico Buarque de Hollanda.\nContemporaneit\u00e0.\nProprio Chico Buarque de Hollanda rappresenta una delle voci pi\u00f9 significative della letteratura brasiliana contemporanea. Accanto a lui si possono citare nomi come Paloma Vidal, Bernardo Carvalho, Concei\u00e7\u00e3o Evaristo e Daniel Galera, solo per citarne alcuni.\nLa letteratura brasiliana contemporanea si differenzia per una grande molteplicit\u00e0 di prospettive, frutto del processo di democratizzazione a cui \u00e8 andato incontro il paese e che ha permesso l\u2019ingresso nel panorama letterario anche a soggettivit\u00e0 fino ad allora da questi escluse. In particolare, a partire da \"Cidade de Deus\" di Paulo Lins, sono emersi sempre pi\u00f9 scrittori e scrittrici provenienti dalle periferie delle grandi citt\u00e0, mettendone in luce gli aspetti pi\u00f9 dimenticati e spesso violenti. Tra questi spicca Ferr\u00e9z, capostipite del movimento da lui battezzato \"literatura marginal\"."}
{"id": "80525", "revid": "791279", "url": "https://it.wikipedia.org/wiki?curid=80525", "title": "Im", "text": ""}
{"id": "80527", "revid": "203463", "url": "https://it.wikipedia.org/wiki?curid=80527", "title": "Dei delitti e delle pene", "text": "Dei delitti e delle pene \u00e8 un breve saggio scritto dall'illuminista italiano Cesare Beccaria pubblicato nel 1764.\nIn questo saggio breve, Beccaria si pone con spirito illuminista delle domande circa le modalit\u00e0 di accertamento dei delitti e circa le pene allora in uso.\nStoria.\nL'opera, stampata e pubblicata per la prima volta a Livorno da Marco Coltellini, incontr\u00f2 un notevole successo ed ebbe vasta popolarit\u00e0 in tutta Europa. Apprezzata nella Milano illuminista, fu vista come il prodotto dell'attivit\u00e0 innovatrice in Francia (dove incontr\u00f2 l'apprezzamento entusiastico dei filosofi dell'Encyclop\u00e9die, di Voltaire e dei \"philosophes\" pi\u00f9 prestigiosi che lo tradussero con le note di Denis Diderot e lo considerarono come un vero e proprio capolavoro), e fu utilizzata da Caterina II di Russia come \"livre de chevet\", seppur mai messa in pratica, a causa delle frequenti ribellioni come quella di Puga\u010d\u00ebv.\nL'opera fu scritta in italiano e pubblicata anonima nel 1764; due anni dopo fu tradotta in francese dall'abate Andr\u00e9 Morellet. In francese l'opera conobbe una notevole diffusione, poich\u00e9 in questo periodo era forte l'egemonia della Francia e le persone di cultura parlavano e scrivevano in francese con naturalezza, anche se di diversa nazionalit\u00e0. Traducendo il testo, Morellet apport\u00f2 peraltro numerose modifiche, mutando la suddivisione in paragrafi e ritoccandolo in pi\u00f9 punti: a questo proposito, Diderot parl\u00f2 infatti di \u00abun vero assassinio\u00bb; poich\u00e9, tuttavia, Beccaria diede il suo avallo alla traduzione, essa circol\u00f2 largamente e sulla base della versione di Morellet fu compiuta anche una revisione del testo italiano (a partire dall'edizione uscita a Livorno con l'indicazione \"Londra 1774\").\nThomas Jefferson e i padri fondatori degli Stati Uniti d'America, che la lessero direttamente in italiano, ne presero spunto per le nuove leggi costituzionali americane, in particolare per quanto riguarda la posizione a favore delle armi da fuoco. Il pensiero di Beccaria sul porto delle armi da fuoco, che egli riteneva un utile strumento di deterrenza del crimine, si riassume nelle seguenti citazioni:\nAlcuni studiosi ritengono che l'opera sia stata scritta da Pietro Verri e pubblicata anonima a Livorno (per paura di attirare sull'autore i fulmini del governo austriaco), a nome di Beccaria. In una lettera ad amici milanesi, Verri asserisce di aver effettuato la stesura definitiva dell'opera, operando alcune correzioni significative. Si potrebbe quindi ritenere che l'opera sia a quattro mani. Inoltre, fu lo stesso Verri ad ispirare Beccaria sul tema da trattare.\nScrive Pietro Verri nella lettera citata:\nLo stesso Verri si ispir\u00f2 al libro per scrivere le \"Osservazioni sulla tortura\".\nDi questo trattato Voltaire scrisse un commento.\nSull'onda del successo di questa proposta di riforma giudiziaria, la pena di morte fu abolita per la prima volta nel Granducato di Toscana, il 30 novembre 1786.\nNel 1766 il libro viene incluso nell'indice dei libri proibiti a causa della sua distinzione tra reato e peccato: \"Le precedenti riflessioni mi danno il diritto di asserire che l'unica vera misura dei delitti \u00e8 il danno fatto alla nazione, e per\u00f2 errano coloro che credettero vera misura dei delitti l'intenzione di chi gli commette. Questa dipende dalla impressione attuale degli oggetti e dalla precedente disposizione della mente\".\nBeccaria affermava che il reato \u00e8 un danno alla societ\u00e0 e quindi all\"utilit\u00e0 comune\" che si esprime come idea nata dal rapporto fra uomini, dall'urto delle opposizioni delle passioni e degli interessi (chiaro riferimento alla teoria contrattualistica rousseauiana, che vede nella societ\u00e0 una sommatoria e un deposito delle libert\u00e0 particolari alle quali per una parte l'uomo rinuncia per uscire dallo \"stato di natura\"); il peccato invece, si costituisce come un reato che l'uomo compie nei confronti di Dio, che quindi pu\u00f2 essere giudicabile e condannabile solo dallo stesso \"Essere perfetto e creatore\", confinato dallo scrittore ad un ambito puramente metafisico: \nL'ambito in cui il diritto pu\u00f2 intervenire legittimamente non attiene dunque alla coscienza morale del singolo, che per l'autore \u00e8 sia imperscrutabile da parte dell'uomo, tanto quanto fraintendibile nell'intenzione. All'uomo deve interessare l'esito dell'azione, non la premessa.\nNotevole che tra le fonti del Beccaria spuntino anche alcune epistulae \"Contra Iudices\" di Teodolfo d'Orl\u00e9ans, dove Teodolfo invita i giudici ad essere equi nell'irrogare pene proporzionate al delitto, fornendo una bella e profonda riflessione sull'essenza della giustizia e del diritto.\nContenuto.\nBeccaria delinea un \"teorema generale\" per determinare l'utilit\u00e0 di una pena: \"perch\u00e9 ogni pena non sia una violenza di uno o di molti contro un privato cittadino, dev'essere essenzialmente pubblica, pronta, necessaria, la minima delle possibili nelle date circostanze, proporzionata a' delitti, dettata dalle leggi\".\nPer Beccaria, non l\"intensione\" (ovvero l'intensit\u00e0), ma \u00abl'estensione\u00bb, la certezza e la prontezza della pena esercitano un ruolo preventivo dei reati.\nSul tema dell\"intensione\" parler\u00e0 nel capitolo in cui tratter\u00e0 della pena di morte, e lo vediamo influenzato dalle teorie del \"sensismo\", come fra l'altro lungo tutta l'opera d\u00e0 dimostrazione: \"Non \u00e8 l'intensione della pena che fa il maggior effetto sull'animo umano, ma l'estensione di essa; perch\u00e9 la nostra sensibilit\u00e0 \u00e8 pi\u00f9 facilmente e stabilmente mossa da minime ma replicate impressioni che d\u00e0 un forte ma passeggero movimento. L'impero dell'abitudine \u00e8 universale sopra ogni essere che sente, e come l'uomo parla e cammina e procacciasi i suoi bisogni col di lei aiuto, cos\u00ec l'idee morali non si stampano nella mente che per durevoli ed iterate percosse.\"\nLa prontezza della pena invece \u00e8 utile perch\u00e9 in questo modo l'associazione delle due idee (delitto e pena) \u00e8 pi\u00f9 forte nell'animo umano, in quanto pu\u00f2 comprendere pi\u00f9 direttamente la relazione di causa ed effetto dei due concetti.\nIl lungo ritardo fra delitto e somministrazione della pena non produce altro effetto che di disgiungere sempre pi\u00f9 questa relazione di causa-effetto. Nell'immaginario collettivo l'immediatezza della pena serve a rinforzare il senso del giusto castigo, mentre il ritardare la pena farebbe percepire il castigo come una forma di spettacolo.\nAnche l'inglese Robert Peel afferm\u00f2 parimenti a Beccaria che la certezza della pena \u00e8 un valore altrettanto fondamentale, e prevalente sulla gravit\u00e0 della punizione.\nIl risultato dei suoi ragionamenti mostra l'inutilit\u00e0 delle pene che venivano usate rispetto allo scopo perseguito: una pena di grande intensit\u00e0 pu\u00f2 essere presto dimenticata ed il delinquente pu\u00f2 essere in grado di godere dei frutti del suo misfatto. Al contrario, una pena duratura impedirebbe a chi compie un crimine di godere dei frutti del suo reato e, bench\u00e9 non sia intensa, si ricorderebbe pi\u00f9 facilmente. Beccaria propone quindi la detenzione in carcere per i colpevoli e i pagamenti come nel caso del contrabbando o dell'insolvenza, quando non in alcuni casi, i lavori forzati \"...un uomo privo di libert\u00e0, che divenuto bestia di servigio, ricompensa con le sue fatiche quella societ\u00e0 che ha offesa...\". L'insolvenza \u00e8 caso particolare, per il quale il milanese divide i debitori in colpevoli ed innocenti. Mentre per il colpevole egli raccomanda la stessa pena prevista per i falsari \"poich\u00e9 il falsificare un pezzo di metallo coniato, che \u00e8 un pegno delle obbligazioni dei cittadini, non \u00e8 maggior delitto che il falsificare le obbligazioni stesse\", per i debitori innocenti la gravit\u00e0 della colpa deve essere determinata dalla legge (e non dai giudici), cos\u00ec come la pena. Arriva al punto addirittura un \"banco pubblico\" per \"salvare\" i debitori in bancarotta.\nCaro all'autore \u00e8 l'argomento che ha per oggetto la proporzione della pena. Ogni pena deve essere rapportata al delitto; non si possono punire l'omicidio e un reato minore con la stessa pena: se ne dedurrebbe una perdita di coscienza di quale fra i due reati sia il peggiore, e si esorterebbe il reo a macchiarsi del pi\u00f9 grave dei due, specie a parit\u00e0 di castigo.\nBeccaria interviene sia sul tema di prescrizione dei reati, che sulla brevit\u00e0 dei processi. Sia l'estensione dei processi che la possibilit\u00e0 che un reato cada in prescrizione, debbono essere rapportati alla gravit\u00e0 dello stesso. Nel caso di un reato minore infatti, l'autore sostiene che il tempo pu\u00f2 curare la cattiva inclinazione del reo, piuttosto che lasciarlo vivere in una condizione di attesa della pena, qualora venisse comprovato colpevole.\nAncora, il milanese interviene sul tema delle leggi, definendo compito del Legislatore (depositario della volont\u00e0 popolare e nazionale) redigerle in forma chiara, in modo che non siano interpretabili. Al magistrato compete solamente verificare il rispetto della legge.\nFra i temi trattati dall'autore milanese, di particolare interesse \u00e8 quello inerente al \"processo offensivo\", in cui l'indagato viene desunto reo e deve discolparsi, e il \"processo informativo\" dove l'indagato deve essere dimostrato colpevole del misfatto, attraverso una ricerca indifferente delle prove. Sebbene egli pi\u00f9 avanti nell'opera, ammetta per breve tempo la custodia preventiva in carcere per l'indagato (per impedire la fuga del presunto colpevole o l'occultamento delle prove), Beccaria sostiene sempre che questi sia da considerarsi innocente fino a prova contraria. Chiara determinazione di questo pensiero si ha nel capitolo XVII, \"DEL FISCO\", dove il milanese procede verso questo ragionamento, partendo da una sonora critica nei confronti delle pene pecuniarie: \"I delitti degli uomini erano il patrimonio del principe. Gli attentati contro la pubblica sicurezza erano un oggetto di lusso. Chi era destinato a difenderla aveva interesse a vederla offesa. L'oggetto delle pene era dunque una lite tra il fisco (l'esattore di queste pene) ed il reo: un affare civile, contenzioso, privato oltre che pubblico, che dava al fisco altri diritti che quelli somministrati dalla pubblica difesa ed al reo altri torti che quelli in cui era caduto, per la necessit\u00e0 dell'esempio. Il giudice era dunque un avvocato del fisco piuttosto che un indifferente ricercatore del vero, un agente dell'erario fiscale anzi che il protettore ed il ministro delle leggi\" quindi \"Si escludono le ricerche e le prove che rischiarano il fatto, ma che indeboliscono le ragioni del fisco; non \u00e8 in favore della miseria e della debolezza che si risparmiano qualche volta i tormenti ai rei, ma in favore delle ragioni che potrebbe perdere quest'ente ora immaginario ed inconcepibile. Il giudice diviene nemico del reo...non cerca la verit\u00e0 del fatto, ma cerca nel prigioniero il delitto.\"\nIl Beccaria per\u00f2, non teme solo la persecuzione dell'indagato e la riduzione della pena da pubblica a privata (con compromissione nel teorema sulla dissuasione al delitto); sostiene anche, che altro problema delle pene pecuniarie e della scarsa obiettivit\u00e0 del processo, sia di trovare un delitto maggiore dove \u00e8 il maggior risarcimento auspicabile, non dove il crimine \u00e8 maggiore.\nMolto famosa nell'opera, \u00e8 anche la critica che pone alla pena di morte ed alla tortura.\nTra le tesi che egli avanza contro la pena capitale vi \u00e8 il fatto che lo Stato, per punire un delitto, ne compierebbe uno a sua volta, mentre il diritto di questo Stato, che altro non \u00e8 che la somma dei diritti dei cittadini, non pu\u00f2 avere tale potere, infatti nessuna persona - dice Beccaria - darebbe il permesso ad altri di ucciderla; nel deposito comune delle libert\u00e0, non vi \u00e8 quella di uccidersi, poich\u00e9 questo risulterebbe in una dissoluzione del contratto sociale.\nLa pena di morte diviene quindi uno \"spettacolo\" per alcuni, ed un motivo di \"compassione e sdegno\" per altri, che vedono l'inadeguatezza della pena. Una errata percezione della religione, della confessione e della redenzione, tra gli strati pi\u00f9 bassi della popolazione, faceva s\u00ec che i pi\u00f9 miseri non temessero questa pena se avevano la possibilit\u00e0 di risultare utili alla loro famiglia grazie al reato: \"Allora la religione si affaccia alla mente dello scellerato, che abusa di tutto, e presentandogli un facile pentimento ed una quasi certezza di eterna felicit\u00e0, diminuisce di molto l'orrore di quell'ultima tragedia\".\nLa tortura viene considerata strumento disumano in quanto si ricorre ad esso prima di dimostrare la colpevolezza dell'imputato, ed inutile nel processo, per determinarne o meno la colpevolezza. Sia perch\u00e9 le persone sensibili potrebbero essere inclini a confessare anche il falso, per sfuggire alla pena, sia le persone pi\u00f9 dure potrebbero essere considerate oneste nel caso sopportassero la pena: \"Un uomo non pu\u00f2 chiamarsi reo prima della sentenza del giudice, n\u00e9 la societ\u00e0 pu\u00f2 toglierli la pubblica protezione, se non quando sia deciso ch'egli abbia violati i patti col quale fu accordata. Quale \u00e8 dunque quel diritto, se non quello della forza, che dia la potest\u00e0 ad un giudice di dare una pena ad un cittadino, mentre si dubita se sia reo o innocente? Non \u00e8 nuovo questo dilemma: o il delitto \u00e8 certo o incerto; se certo, non gli conviene altra pena che la stabilita dalle leggi, ed inutili sono i tormenti, perch\u00e9 inutile \u00e8 la confessione del reo; se \u00e8 incerto, \u00e8 non devesi tormentare un innocente, perch\u00e9 tale \u00e8 secondo le leggi un uomo i di cui delitti non sono provati. Ma io aggiungo di pi\u00f9, ch'egli \u00e8 un voler confondere tutt'i rapporti l'esigere che un uomo sia nello stesso tempo accusatore ed accusato, che il dolore divenga il crociuolo della verit\u00e0, quasi che il criterio di essa risieda nei muscoli e nelle fibre di un miserabile. Questo \u00e8 il mezzo sicuro di assolvere i robusti scellerati e di condannare i deboli innocenti.\". \"\"Altro ridicolo motivo della tortura \u00e8 la purgazione dell'infamia... Si crede che il dolore, che \u00e8 una sensazione, purghi l'infamia, che \u00e8 un mero rapporto morale...Un dogma infallibile ci assicura che le macchie contratte dall'umana debolezza e che non hanno meritata l'ira eterna del grand'Essere, debbono da un fuoco incomprensibile essere purgate; ora l'infamia \u00e8 una macchia civile, e come il dolore ed il fuoco tolgono le macchie spirituali ed incorporee, perch\u00e9 gli spasimi della tortura non toglieranno la macchia civile che \u00e8 l'infamia?\". Beccaria rivede allo stesso modo questo aspetto \"mistico\" della tortura, anche nella confessione pubblica in tribunale, la quale alla stregua del sacramento della confessione, dovrebbe allontanare l'infamia dal reo; ma invece \"...l'infamia \u00e8 un sentimento non soggetto n\u00e9 alle leggi n\u00e9 alla ragione, ma alla opinione comune. La tortura medesima cagiona una reale infamia a chi ne \u00e8 la vittima\".\nPartendo soprattutto dalle posizioni sulla pena capitale e sulla tortura, se ne deduce che Beccaria segue la corrente di pensiero italiano sul tema del fine delle pene, in chiave illuminista. La pena deve avere funzione rieducativa di tipo \"politico\", in altre parole deve fungere da deterrente, garantire la sicurezza sociale tramite l'estensione della pena (come una lunga detenzione o un ergastolo, quantomeno nelle condizioni detentive del tempo) piuttosto che con l'intensione (la pena di morte secondo Beccaria viene temuta meno dell'ergastolo dal condannato), esercitando una funzione efficace e intimidatoria: \"Il fine dunque non \u00e8 altro che d'impedire il reo dal far nuovi danni ai suoi cittadini e di rimuovere gli altri dal farne uguali\"' e \"Qual \u00e8 il fine politico delle pene? Il terrore degli altri uomini...Egli \u00e8 importante che ogni delitto palese non sia impunito, ma \u00e8 inutile che si accerti che sta sepolto nelle tenebre. Un male gi\u00e0 fatto, ed a cui non v'\u00e8 rimedio, non pu\u00f2 esser punito dalla societ\u00e0 politica che quanto influisce sugli altri con la lusinga dell'impunit\u00e0.\".\nIn questo senso, la pena di morte non svolge un'adeguata azione intimidatoria poich\u00e9, secondo l'opinione di Beccaria, lo stesso criminale teme meno la morte di un ergastolo (quantomeno nelle condizioni detentive del tempo) o di una miserabile schiavit\u00f9, si tratta di una sofferenza definitiva contro una sofferenza reiterata. Inoltre, potrebbe suscitare compassione nei soggetti osservanti, quindi non rafforza il senso di obbligatoriet\u00e0 della legge e il senso di fiducia nelle istituzioni, anzi lo diminuisce. Per questo, suggerisce invece di sostituirla con i lavori forzati, in modo che il reo, ridotto a \u201cbestia di servigio\u201d, fornir\u00e0 esempio duraturo ed incisivo dell'efficacia della legge, risarcendo la societ\u00e0 dai danni provocati; e, cos\u00ec facendo, nel contempo si salvaguarda il valore della vita. Questa condizione \u00e8 assai pi\u00f9 potente dell'idea della morte e spaventa pi\u00f9 chi la vede che chi la soffre; \u00e8 quindi efficace ed intimidatoria, bench\u00e9 tenue. In realt\u00e0 cos\u00ec facendo viene sostituita alla morte del corpo la morte dell'anima, il condannato viene annichilito interiormente.\nBeccaria ammette che il ricorso alla pena capitale sia necessario solo quando l'eliminazione del singolo fosse il vero ed unico freno per distogliere gli altri dal commettere delitti, come nel caso di chi fomenta tumulti e tensioni sociali: ma questo caso non sarebbe applicabile se non verso un individuo molto potente e in caso di una guerra civile (come nel caso di Robespierre per chiedere la condanna di Luigi XVI).\nIn maniera conforme allo spirito illuminista di origine francese del tempo, Beccaria nel Capitolo XXVI del libro, tratta \"Dello Spirito della Famiglia\", ponendo una critica alla repubblica che stimi sua cellula fondativa e firmataria del contratto sociale, non l'uomo, ma le famiglie. Egli attribuisce questa condizione ad una situazione di anomia, che \u00e8 la prevalenza di tante piccole monarchie contro l'interesse comune incarnato dallo Stato. Tante piccole monarchie che fermerebbero lo spirare di un sentimento di uguaglianza fra gli uomini, visti per lo pi\u00f9 soggetti alla volont\u00e0 del capofamiglia. L'autore ritrova in questa condizione, un contrasto fra morale domestica e morale pubblica, dove la prima porterebbe a suo dire, a privilegiare il \"bene di famiglia\".\nAl termine dell'opera, Beccaria analizza alcuni sistemi per prevenire il delitto, e li delinea nelle scienze, nell'educazione piuttosto che nel comando, e nelle ricompense. Sulle ricompense, sar\u00e0 un altro autore, Giacinto Dragonetti, a scrivere un trattato che funge appunto da compendio all'opera del Beccaria, intitolato \"Delle Virt\u00f9 e dei Premi\"."}
{"id": "80528", "revid": "2207", "url": "https://it.wikipedia.org/wiki?curid=80528", "title": "2004 DW", "text": ""}
{"id": "80530", "revid": "6199", "url": "https://it.wikipedia.org/wiki?curid=80530", "title": "Tuebingen", "text": ""}
{"id": "80533", "revid": "31789", "url": "https://it.wikipedia.org/wiki?curid=80533", "title": "Ailanto", "text": ""}
{"id": "80536", "revid": "78273", "url": "https://it.wikipedia.org/wiki?curid=80536", "title": "Terre di Fruttuaria", "text": ""}
{"id": "80537", "revid": "2039709", "url": "https://it.wikipedia.org/wiki?curid=80537", "title": "Betula", "text": "Betula \u00e8 un genere di piante della famiglia delle Betulacee, genericamente note come betulle.\nIl genere comprende oltre 40 specie originarie dell'emisfero boreale.\nEtimologia.\nIl nome del genere \u00e8 un latinismo, dal latino \"betulla\", a sua volta d'origine gallica (cfr. *\"betw\", \"bed-wen\", \"betulla\"), collegata con \"bit\u016bmen\". Esiste una voce di tradizione popolare \"bidolla\" che non ha raggiunto la Toscana. Le piante del genere sono conosciute nei Paesi germanici con il nome di \"Birke\" (tedesco), \"birch\" (inglese) ecc., da una radice indoeuropea *\"bher\u0259g\"-, \"splendente, bianco\" (cfr. sanscrito \"bh\u016brjah\" e latino \"fraxinus\").\nDescrizione.\nSi tratta di alberi e arbusti di color bianco e nero e fogliame caduco che possono raggiungere i di altezza, foglie variamente formate e sfumate di giallo a seconda della specie o variet\u00e0. La specie pi\u00f9 diffusa \u00e8 la \"Betula pendula\" (sinonimo \"Betula verrucosa\"), da alcuni autori considerata una sottospecie o variet\u00e0 di \"B. alba\" e chiamata volgarmente betulla bianca, betulla pendula o betulla d'argento, e predilige terreni acidi, poveri, sabbiosi o ciottolosi. Mentre la \"Betula pubescens\", nota con il nome di betulla pelosa o betulla delle torbiere, dalle foglie pelose, predilige terreni paludosi o torbosi ed \u00e8 di dimensioni analoghe alla \"B. pendula\", anche se si presenta pi\u00f9 frequentemente come alberetto o cespuglio.\nLe betulle si caratterizzano per la corteccia bianca sporca dovuta alla presenza di granuli di betulina. Sono dotate di una notevole rusticit\u00e0, resistenti a condizioni ambientali avverse, quali geli improvvisi e prolungati e lunghi periodi di siccit\u00e0; sono diffuse nelle regioni del \"Picetum\", \"Fagetum\" e \"Castanetum\", ma si spingono anche nelle zone superiori e inferiori.\nSimbiosi radicale.\nCome altri generi appartenenti alla famiglia, per esempio alcune specie di alnus (ontano), le betulle sono interessate a una simbiosi radicale, realizzate da attinomiceti del genere Frankia, a funzione azotofissatrice. Tale simbiosi fornisce un enorme vantaggio per la pianta, che quindi riesce a vivere in luoghi molto poveri di risorse.\nDistribuzione e habitat.\nIl genere \"Betula\" \u00e8 distribuito prevalentemente nelle zone temperate e boreali dell'emisfero nord. Sono piante eliofile e pioniere che rapidamente occupano aree scoperte dopo gli incendi o il taglio. Possono formare boschi puri o presentarsi in gruppi ed elementi isolati.\nAvversit\u00e0.\nNonostante sia attaccata da innumerevoli parassiti animali e vegetali subisce danni limitati; subisce attacchi di una certa gravit\u00e0 solo in condizioni particolari .\nRiproduzione.\nSi moltiplica naturalmente per seme, per talea dei polloni.\nUsi.\nFin dal Paleolitico medio la pece di betulla fu largamente utilizzata dagli Uomini di Neanderthal come adesivo. Uno studio del 2019 ha dimostrato come queste prime produzioni di pece fossero realizzate attraverso una tecnica relativamente semplice, utilizzando dei focolari a cielo aperto.\nLe betulle vengono coltivate come piante ornamentali per l'eleganza del fogliame e il fusto dalla corteccia bianca-opaca maculata di nero, in parchi o giardini, su terreni sciolti e freschi. In silvicoltura vengono utilizzate per consolidare frane, detriti di falda o per il rimboschimento di pascoli e cedui.\nNell'arboricoltura da legno viene coltivata a fustaia con turni di 40-50 anni, o pi\u00f9 raramente a ceduo per la produzione del legname usato nell'industria del mobile. Viene anche coltivata per le propriet\u00e0 officinali e medicinali.\nIn erboristeria l'estratto idro-alcolico di betulla \u00e8 dotato di potente azione diuretica, drenante linfatica, antisettica delle vie urinarie e anti-infiammatoria. Questo grazie al suo contenuto di saponine triterpeniche (fino al 3-4%), di glucosidi flavonici (iperoside, quercitrina, rutina) e di polisaccaridi (metilpentosani), che cooperano globalmente a un effetto drenante dei liquidi in eccesso, delle scorie azotate (specie acido urico) e di abbassamento del colesterolo ematico. Per tale motivo trova impiego in preparazioni erboristiche e cosmetiche contro la cellulite.\nL'acido betulinico, estratto dalla corteccia della betulla e da molti altri vegetali, e alcuni suoi derivati maggiormente idrosolubili in vitro sono citotossici per cellule di neuroblastoma, melanoma, medulloblastoma e sarcoma di Ewing."}
{"id": "80538", "revid": "174925", "url": "https://it.wikipedia.org/wiki?curid=80538", "title": "Betulla", "text": ""}
{"id": "80540", "revid": "1154737", "url": "https://it.wikipedia.org/wiki?curid=80540", "title": "Fagus", "text": "Fagus \u00e8 un genere di piante angiosperme eudicotiledoni appartenente alla famiglia delle Fagaceae che comprende specie arboree e arbustive originarie dell'Europa, delle Americhe, del Giappone e della Cina, con altezza dai 15\u201320\u00a0m fino ai 30\u201335\u00a0m.\nEtimologia.\nIl sostantivo latino \"f\u0101gus\" risale a un'antica radice indoeuropea che trova parentele nel greco \u03c6\u03b7\u03b3\u03cc\u03c2 \"ph\u0113g\u00f3s\" \"tipo di quercia\", nel gotico \ud800\udf31\ud800\udf49\ud800\udf3a\ud800\udf30 \"b\u014dka\"\n (cfr. tedesco \"Buche\" e inglese \"beech\", \"faggio\"), nel russo \u0431\u0443\u043a \"buk\".\nDalla forma aggettivale \"f\u0101geum\" (attraverso una forma latina volgare *\"fagjum\") deriva l'italiano \"faggio\", di area toscana, bergamasca e romagnola; altrove si hanno derivati di \"f\u0101gus\", *\"f\u0101ga\" (portoghese \"faia\") e (spagnolo \"haya\"), mentre in francese \"h\u00eatre\" (dal franco *\"hester\") ha soppiantato la parola d'origine latina.\nTassonomia.\nIn questo genere sono riconosciute le seguenti specie:\nIn Italia.\nIn Italia il genere \u00e8 rappresentato dall'unica specie \"Fagus sylvatica\" L. diffusa sulle Alpi e sugli Appennini, dove forma boschi puri (faggete) o misti (di solito con \"Abies alba\" Mill. o \"Picea abies\" Karst.), nelle stazioni oltre i 500\u00a0m sulle Alpi e oltre i 900\u00a0m s.l.m. sugli Appennini. Localmente, quando le condizioni climatiche lo consentono, il faggio lo si pu\u00f2 trovare molto pi\u00f9 in basso: sul Gargano, nei pressi della Foresta Umbra, e precisamente nel comune di Ischitella sono presenti faggete depresse a 300 metri s.l.m. Ancora pi\u00f9 bassa \u00e8 la faggeta relitta abissale della valle del Carfalo presso Montaione, con esemplari sotto i 200 m s.l.m.\nIl faggio \u00e8 tra le specie forestali pi\u00f9 presenti nei boschi italiani, con un'area complessiva, tra fustaie e cedui, che nel 2005, al \"Secondo inventario forestale nazionale\", risultava di oltre un milione di ettari. \n Altre faggete si trovano nel Parco delle Foreste Casentinesi e degna di nota \u00e8 la faggeta della Foresta demaniale della Barbottina, tra il Colle del Melogno e Bardineto in Liguria, attraversata dall'Alta Via dei Monti Liguri, annoverata tra le faggete pi\u00f9 belle d'Italia. "}
{"id": "80541", "revid": "39692", "url": "https://it.wikipedia.org/wiki?curid=80541", "title": "Faggio", "text": ""}
{"id": "80542", "revid": "1573940", "url": "https://it.wikipedia.org/wiki?curid=80542", "title": "Sinagoga di Pitigliano", "text": "La sinagoga di Pitigliano \u00e8 uno dei monumenti pi\u00f9 caratteristici del centro storico dell'omonima localit\u00e0.\nStoria e descrizione.\nL'insediamento della comunit\u00e0 ebraica a Pitigliano avvenne dopo la met\u00e0 del XVI secolo, sotto la protezione dei conti Orsini; si ipotizza che l'attuale sinagoga sia sorta su un oratorio preesistente. L'attuale costruzione risale al 1598.\nL'edificio sacro sorge nella zona anticamente abitata dalla comunit\u00e0 ebraica di Pitigliano, che si caratterizza per stretti vicoli ed archi molto suggestivi.\nL'accesso alla sinagoga avviene attraverso un ampio portale ad arco che conduce ad un piccolo cortile aperto; una lapide al suo interno ne attribuisce la fondazione a \"Jeud\u00e0\" figlio di \"Shebbetai\".\nSulla porta d'ingresso \u00e8 presente un'iscrizione che recita:\nAll'interno del tempio sono collocati arredi che risalgono in larga parte al XVI e XVII secolo.\nNel corso dei secoli, l'edificio religioso \u00e8 stato restaurato in varie occasioni, nel 1756, nel 1835, quando la facciata \u00e8 stata arricchita di stucchi rococ\u00f2, nel 1931 e infine nel 1995, ad opera del Comune di Pitigliano: quest'ultimo restauro ha permesso di recuperare completamente il luogo di culto e di riportarlo agli antichi splendori.\nLa Sinagoga e il museo attiguo sono visitabili tutti i giorni (escluso il sabato)."}
{"id": "80547", "revid": "599013", "url": "https://it.wikipedia.org/wiki?curid=80547", "title": "Ginkgo biloba", "text": "Ginkgo biloba (L., 1771) \u00e8 una pianta gimnosperma, unica specie ancora sopravvissuta della famiglia Ginkgoaceae, dell'intero ordine Ginkgoales (Engler 1898) e della divisione delle Ginkgophyta. \u00c8 un albero antichissimo le cui origini risalgono a 250 milioni di anni fa nel Permiano e per questo \u00e8 considerato un fossile vivente. \u00c8 una specie relitta.\nAppartiene alle Gimnosperme: i semi non sono protetti dall'ovario. Le strutture a forma di albicocca che sono prodotte dagli esemplari femminili non sono frutti, ma semi ricoperti da un involucro carnoso.\nLa pianta, originaria della Cina, viene chiamata volgarmente ginko o ginco o albero di capelvenere. Il nome \"Ginkgo\" deriva probabilmente da un'erronea trascrizione del botanico tedesco Engelbert Kaempfer del nome giapponese derivante a sua volta da quello cinese \"yin xing\n\" (, y\u00edn \u00abargento\u00bb e , x\u00ecng \u00abalbicocca\u00bb; , \u00abalbicocca d'argento\u00bb). Questo nome \u00e8 stato attribuito alla specie dal famoso botanico Carlo Linneo nel 1771 all'atto della sua prima pubblicazione botanica ove mantenne quell'erronea trascrizione del nome originale. Il nome della specie (\"biloba\") deriva invece dal latino \"bis\" e \"lobus\" con riferimento alla divisione in due lobi delle foglie, a forma di ventaglio.\nMorfologia.\nPortamento.\n\u00c8 una pianta arborea che raggiunge un'altezza di 30\u201340\u00a0m, chioma larga fino a 9\u00a0m, piramidale nelle giovani piante e ovale negli esemplari pi\u00f9 vecchi. Il tronco presenta rami sparsi da giovane, pi\u00f9 fitti in et\u00e0 adulta, branche principali asimmetriche inclinate di 45\u00b0, legno di colore giallo. I rami principali (macroblasti) portano numerosi rametti pi\u00f9 corti (brachiblasti), sui quali si inseriscono le foglie e le strutture fertili.\nCorteccia.\n\u00c8 liscia e di color argento nelle piante giovani, diventa di colore grigio-brunastro fino a marrone scuro e di tessitura fessurata negli esemplari maturi.\nFoglie.\nHa foglie decidue, di 5\u20138\u00a0cm, lungamente picciolate a lamina di colore verde chiaro. In autunno assumono una colorazione giallo vivo molto decorativa, dalla forma tipica a ventaglio (foglia labelliforme) leggermente bilobata e percorsa da un numero elevato di nervature dicotome. La morfologia fogliare varia a seconda della posizione e dell'et\u00e0: le plantule hanno foglie profondamente incise, le foglie portate dai brachiblasti hanno margine interno e talvolta ondulato, le foglie portate dai macroblasti sono spesso bilobate.\nFiori.\nIl \"Ginkgo biloba\" \u00e8 una gimnosperma e per questo non presenta fiori come abitualmente li intendiamo. Le Gimnosperme non hanno fiori, ma portano strutture definite coni o strobili o, come in questo caso squame modificate. I coni da un punto di vista funzionale possono essere considerati simili a fiori per omologia. \u00c8 una pianta dioica, cio\u00e8 che porta strutture fertili maschili e femminili separate su piante diverse. Negli strobili maschili i microsporangi sono portati a coppie su microsporofilli, disposti a spirale su un asse allungato. L'impollinazione \u00e8 anemofila.\nNegli strobili femminili gli ovuli, inizialmente due, si riducono ad uno solo nel corso dello sviluppo e sono portati su peduncoli isolati. Dunque le piante femminili, a differenza della maggior parte delle Gimnosperme (in particolare delle Pinophyta), non producono coni propriamente detti, ma strutture analoghe a questi.\nLa fioritura \u00e8 primaverile. Tra impollinazione e fecondazione intercorrono alcuni mesi. La fecondazione avviene a terra all'inizio dell'autunno, quando gli ovuli sono gi\u00e0 caduti dalla pianta madre e hanno quasi raggiunto le dimensioni definitive. I gameti sono ciliati e mobili, come avviene in molti altri gruppi(Cycadophyta, muschi, felci ed alghe).\nI semi, di cui \u00e8 commestibile l'embrione dopo la torrefazione, sono lunghi 1,5\u20132 cm e sono rivestiti da un involucro carnoso definito sarcotesta, pruinoso di colore giallo, con odore sgradevole a maturit\u00e0 per la liberazione di acidi carbossilici, in particolare acido butirrico. All'interno del sarcotesta vi \u00e8 una parte legnosa chiamata sclerotesta che contiene l'embrione. La germinazione del seme avviene fuori terra (epigea).\nDistribuzione.\nLa pianta \u00e8 originaria della Cina, nella quale sono stati rinvenuti fossili che risalgono all'era paleozoica. La pianta \u00e8 stata ritenuta estinta per secoli, ma recentemente ne sono state scoperte almeno due stazioni relitte nella provincia dello Zhejiang nella Cina orientale. Non tutti i botanici concordano per\u00f2 sul fatto che queste stazioni siano davvero spontanee, perch\u00e9 il Ginkgo \u00e8 stato estesamente coltivato per millenni dai monaci cinesi.\nColtivazione.\n\u00c8 una specie eliofila che preferisce una posizione soleggiata e un clima fresco. Non \u00e8 particolarmente esigente quanto a tipo di terreno anche se vegeta meglio in terreni acidi e non asfittici. \u00c8 una pianta che sopporta le basse temperature: \u00e8 stato dimostrato che non subisce danni anche a -35\u00a0\u00b0C. La moltiplicazione avviene generalmente per margotta. \u00c8 preferibile coltivare gli individui maschili per evitare lo sgradevole odore dei semi; tuttavia il sesso della specie \u00e8 difficilmente riconoscibile in quanto la pianta non presenta caratteri sessuali secondari affidabili. Le piante mal sopportano la potatura: i rami accorciati si seccano.\nIl primo \"Ginkgo biloba\" importato in Italia, nel 1750, si trova nell'Orto Botanico di Padova (Patrimonio dell'umanit\u00e0 dell'UNESCO). \u00c8 un esemplare maschile maestoso su cui, verso la met\u00e0 dell'Ottocento, fu innestato a scopo didattico un ramo femminile (femminelliosi indotta). L'ultima piantumazione si fa registrare sempre a Padova in Arcella, nella variet\u00e0 Lazheerfullensis (poligamica).\nPropagazione.\nLa pianta si riproduce per seme o per talee semilegnose prelevate durante l'estate.\nUsi.\nPropriet\u00e0 medicinali.\nOrmai numerosi e scientificamente rilevanti sono gli studi che attestano le molteplici propriet\u00e0 terapeutiche e salutari degli estratti di Ginko biloba. Ci\u00f2 ne ha promosso la riscoperta come integratore alimentare, tra i dieci maggiormente consumati nel mondo occidentale. La maggior parte delle pubblicazioni prendono in esame degli estratti standardizzati contenenti elevate concentrazioni di principi attivi, in particolare quelli denominati \"EGb-761\" che hanno mostrato efficacia nel trattamento di un'ampia variet\u00e0 di condizioni patologiche, anche se in alcuni casi la qualit\u00e0 delle evidenze raccolte non \u00e8 tale da trarre conclusioni definitive sulla reale portata terapeutica.\nPrincipi attivi.\nI composti presenti negli estratti di \"Ginkgo biloba\" e che si ritiene siano responsabili dell'azione terapeutica sono\nAltre molecole bioattive presenti in basse concentrazioni sono\nEffetti terapeutici.\nGli estratti di Ginkgo sono stati sperimentati per un grandissimo numero di patologie e per alcune di esse si sono ottenuti notevoli riscontri di efficacia terapeutica. In particolare le maggiori evidenze ci sono per il trattamento del declino cognitivo, della claudicatio intermittens, nel trattamento di alcuni disordini con origini vascolari e sindromi metaboliche. Tali estratti devono per\u00f2 essere usati con cautela in pazienti che assumono anticoagulanti, acido acetilsalicilico, ticlopidina, diuretici tiazidici, pentossifillina, trombolitici, caffeina, ergotammina; non associare a prodotti a base di aglio o derivati dal salice per aumento dei rischi di gastrolesivit\u00e0.\nCuriosit\u00e0.\nGoethe.\nAnche il Poeta J. W. von Goethe (1749-1832), in uno dei suoi viaggi, rimase cos\u00ec affascinato da un esemplare di \"Ginkgo biloba\" da dedicargli una poesia:\nGli alberi di conoscenze.\nNel 1992 Pierre L\u00e9vy e Michel Authier inventano gli \"alberi delle conoscenze\", strumento filosofico e tecnico per la condivisione dei saperi; il software per trattarli viene denominato Gingo, prendendo spunto dal \"Ginkgo biloba\".\nStoria.\nNell'antichit\u00e0 il Ginkgo venne considerato nel primo importante erbario cinese una sostanza benefica per il cuore e i polmoni; i medici lo utilizzavano per curare l'asma, i geloni e le tumefazioni causate dal freddo; i monaci buddisti lo piantavano accanto al t\u00e8, gli antichi cinesi e giapponesi consumavano i semi tostati come rimedio digestivo; i guaritori indiani ayurvedici lo associavano alla longevit\u00e0 usandolo come ingrediente del \"soma\", l'elisir di lunga vita. L'albero \u00e8 stato introdotto in Europa nel 1730."}
{"id": "80548", "revid": "599013", "url": "https://it.wikipedia.org/wiki?curid=80548", "title": "Gingo", "text": ""}
{"id": "80549", "revid": "121170129", "url": "https://it.wikipedia.org/wiki?curid=80549", "title": "Liquidambar", "text": "Liquidambar \u00e8 un genere di piante arborifere, unico a far parte della famiglia delle Altingiacee, diffuso in Nord America ed Estremo Oriente.\nIl nome significa \"ambra liquida\" e infatti incidendo queste piante sgorga una resina.\nDescrizione.\nComprende alberi alti da 8 a 25 m, originari del Nord America e coltivati in Italia nelle localit\u00e0 a clima mite come piante ornamentali, dalle foglie simili agli aceri.\nFino al miocene era molto pi\u00f9 diffusa, anche in Europa, l'ultima vestigia di questa diversit\u00e0 \u00e8 L. orientalis, tutt'ora viventi selvatiche in Turchia sudoccidentale e, probabilmente reintrodotte in epoca protostorica, in altre aree dell'Egeo.\nTassonomia.\nLa recente classificazione filogenetica attribuisce il genere alla famiglia delle Altingiacee, famiglia inclusa all'interno dell'ordine Saxifragales.\nAll'interno del sistema Cronquist il genere \"Liquidambar\" era invece incluso all'interno della famiglia delle Amamelidiacee, nell'ordine Hamamelidales.\nSpecie.\nIl genere \"Liquidambar\" conta attualmente 15 specie:"}
{"id": "80550", "revid": "125095983", "url": "https://it.wikipedia.org/wiki?curid=80550", "title": "Magnolia", "text": "Magnolia \u00e8 un genere di piante della famiglia delle Magnoliacee, originarie del Nord e Sud America e dell'Asia sud-orientale, dall'India alla Nuova Guinea.\nIl nome del genere \u00e8 un omaggio a Pierre Magnol (1638-1715), medico e botanico francese, direttore dell'orto botanico di Montpellier.\nDescrizione.\nComprende specie arboree e arbustive, a lento accrescimento, ma che in alcune specie come \"Magnolia campbellii\" e \"Magnolia officinalis\" possono superare i 20 m di altezza, caratterizzate da interessanti fioriture.\nHanno foglie alterne, ovali o ellittiche, generalmente grandi e coriacee, perenni sempreverdi o decidue, fiori solitari e molto grandi, generalmente a forma di coppa, con perianzio formato da 6-9 tepali (petali e sepali indifferenziati) di vari colori a seconda delle specie, gli stami numerosi sono lamellari, i carpelli sono disposti a cono sul ricettacolo. I frutti ovoidali in infruttescenze conoidali, contengono dei semi lucidi rossastri o arancio.\nTassonomia.\nIl genere comprende oltre 300 specie.\nMolte di esse erano in passato assegnate ai generi \"Alcimandra\", \"Aromadendron\", \"Dugandiodendron\", \"Kmeria\", \"Manglietiastrum\", \"Michelia\", \"Parakmeria\", \"Paramichelia\", \"Talauma\" e \"Tsoongiodendron\", attualmente considerati sinonimi di \"Magnolia\".\nSpecie coltivate.\nLe specie pi\u00f9 conosciute in Italia come piante ornamentali sono:\nColtivazione.\nPrediligono posizione a mezzo-sole, clima estivo umido e piovoso, terreno acido permeabile e fresco.\nLe zone alluvionali delle regioni prealpine italiane, costituiscono l'habitat ideale per lo sviluppo di queste piante.\nLa moltiplicazione avviene per talea, margotta, propaggine, innesto o con la semina."}
{"id": "80552", "revid": "2162691", "url": "https://it.wikipedia.org/wiki?curid=80552", "title": "Paulownia", "text": "Paulownia \u00e8 un genere di piante tradizionalmente attribuito alla famiglia delle Scrophulariaceae, collocato dalla classificazione APG tra le Paulowniaceae.\nIl nome del genere ricorda la nobildonna russa Anna Pavlovna, figlia dello zar Paolo I anche se la pianta \u00e8 utilizzata e conosciuta da millenni. In Europa da oltre 4 secoli adorna i parchi e i principali monumenti delle maggiori citt\u00e0 (Milano , Torino , Roma , Sardegna , Sicilia , Londra, Manchester, Parigi, Tour Eiffel)\nDescrizione.\nComprende alberi a foglie caduche, con portamento maestoso e fioriture molto belle e con altezze da 3 a 15 m. Tra le specie pi\u00f9 diffuse nei giardini e parchi citiamo la \"Paulownia tomentosa, la Paulownia elongata, la Paulownia Fortunei e Paulownia Kawaikamii.\"\nQuesto genere di piante popolano la terra da centinaia di migliaia di anni e sono originarie della zona temperata boreale (Europa, Nord America e Asia). In Italia, a Pocapaglia - Piemonte, sono stati trovati fossili di Paulownia appartenenti al periodo Zancleano - Pliocene. (\"Martinetto et al. 2014 - Palaeobotany of Italy\") \nTassonomia.\nIl genere comprende le seguenti specie:\nUsi.\nDal fusto della Paulownia si ricava legname di notevole leggerezza (da 300 a 400\u00a0kg/m3 a seconda della variet\u00e0) e di bassa durezza, ma di straordinaria stabilit\u00e0 dimensionale.\nIl legno di Paulownia ha propriet\u00e0 fonoassorbenti e di isolamento termico, elettrico e igroscopico ed \u00e8 utilizzato da secoli nell'ebanisteria giapponese per la produzione di armadietti porta kimono e strumenti musicali, grazie al fatto di essere un eccezionale legno di risonanza. \u00c8 il legno usato per la produzione dei \"geta\", i caratteristici zoccoli rialzati giapponesi. Recentemente il suo utilizzo si \u00e8 sviluppato anche in Italia dove \u00e8 utilizzato nell'industria del mobile, dell'infisso e dell'imballaggio. Il suo rendimento energetico \u00e8 molto elevato, infatti il suo cippato/pellet ha un potere calorifico compreso tra 4400 e 5100 Kcal/Kg.\nLa \"Paulownia imperialis\" era il mon della famiglia Tokugawa, i cui membri furono Sh\u014dgun dal 1603 al 1868. Per questo motivo oggi la Paulonia \u00e8 il mon del primo ministro del Giappone.\nLe foglie di Paulonia erano presenti in una placca smaltata che veniva appuntata al petto dei generali dell'esercito imperiale giapponese che venivano insigniti del titolo di Gensui.\nAltre fonti indicano come simbolo del clan Tokugawa l\"Althea rosea\", Altea, Althea, conosciuta comunemente meglio come Malvone o Malvarosa.\n\" Il \"mon\" (blasone, emblema) del clan (sia Tokugawa sia Matsudaira), il Mitsuba aoi (\u4e09\u8449\u8475) o \"triplo malvone\", \u00e8 diventato un'icona facilmente riconoscibile non solo del clan, ma di tutto lo shogunato Tokugawa. Nei \"jidaigeki\" (opere di ambientazione storica), il \"mon\" \u00e8 tipicamente usato per suggerire la collocazione temporale della storia nel periodo Edo, mentre in quelli ambientati durante il periodo Bakumatsu il \"mon\" viene usato per identificare i personaggi leali allo shogunato dai realisti, identificati invece dal \"mon\" del crisantemo simbolo della famiglia imperiale. \" \nLa Paulownia \u00e8 un albero molto utilizzato per i programmi di riforestazione, in quanto \u00e8 quello che cresce pi\u00f9 velocemente (5-6 metri in 1 anno) e che assorbe pi\u00f9 anidride carbonica, responsabile dell'effetto serra e del cambiamento climatico. Le sue foglie sono ricche di nutrienti che possono rigenerare i suoli impoveriti, infatti \u00e8 molto indicata per l'agroforestazione. \nLe foglie di specifici ibridi di Paulownia sono indicate per l'alimentazione animale, come alimento molto ricco di proteine e fibre, oltre che nutrienti e microelementi. La percentuale proteica \u00e8 il doppio rispetto al classico insilato di mais. "}
{"id": "80553", "revid": "827882", "url": "https://it.wikipedia.org/wiki?curid=80553", "title": "Paulonia", "text": ""}
{"id": "80555", "revid": "599013", "url": "https://it.wikipedia.org/wiki?curid=80555", "title": "Classe sociale", "text": "Una classe sociale \u00e8 una aggregazione di individui all'interno di una struttura gerarchica di uno stato o di una popolazione; \u00e8 individuata come un gruppo omogeneo di individui, sia da un punto di vista economico (lavoro, casa, vestiario), sia sul versante culturale (livello di istruzione, titolo di studi, cultura generale).\nIl concetto di classe nella sociologia, comunque centrale, \u00e8 di varia definizione a seconda degli autori. Semplificando, abitualmente un gruppo di persone che si trova in una posizione simile nell'ambito della struttura governata dalle relazioni economiche e politiche di una societ\u00e0, viene a formare una classe sociale. A volte il termine viene usato impropriamente come sinonimo di status sociale.\nUna famosa definizione di classe sociale \u00e8 quella marxiana, in cui si intende per classe un insieme di individui che hanno lo stesso posto nella produzione sociale e in conseguenza lo stesso rapporto con i mezzi della produzione. Nella successiva tradizione marxista, al concetto di classe si legano la coscienza di classe e la lotta di classe.\nStoria.\nLa suddivisione della societ\u00e0 in classi \u00e8 molto antica ed era gi\u00e0 in atto presso i greci e i romani. Nell'antica Grecia, intorno al VI secolo a.C. si annoverarono dalle tre alle quattro classi stabilite in base al censo, che Platone individu\u00f2 nei governanti o filosofi, nei guerrieri e negli agricoltori. Adam Smith suddivise la societ\u00e0 in due classi, quella dei poveri e quella lavoratrice, mentre Marx si sofferm\u00f2 sul rapporto con i mezzi di produzione, da cui emersero due classi conflittuali, i proprietari del capitale e quelli della forza lavoro. Nel Novecento i sociologi, accorgendosi della continua mobilit\u00e0 sociale, della variabilit\u00e0 del sistema economico e della scolarizzazione estesa, hanno compreso che i confini tra le classi sono sempre pi\u00f9 sfumati, al punto da stratificare le classi al loro interno.\nRalf Dahrendorf postul\u00f2 l'esistenza di classi sulla base dei rapporti di autorit\u00e0 anzich\u00e9 su quella dei rapporti lavorativi, trasformando il concetto di raggruppamenti economici in stratificazioni sociali con al proprio interno nuove pluralit\u00e0 di strati. Da questo punto di vista, quindi, il concetto ottocentesco di classe pu\u00f2 essere visto come anacronistico, considerando per\u00f2 che nuove forme di conflitto sociale hanno preso il posto dei conflitti di classe, inoltre risulta ormai lecito non associare esclusivamente il concetto di classe con la propriet\u00e0 dei mezzi di produzione, dato che gli elementi costitutivi della complicata organizzazione sociale sono variabili nel tempo.\nTipologia e teorie.\nPer Max Weber, la classe \u00e8 connessa a tre dimensioni: la ricchezza, il prestigio ed il potere. A queste discriminanti weberiane possiamo aggiungere anche lo stile di vita, l'istruzione, l'educazione. Questo sistema \"multidimensionale\" permette maggiore flessibilit\u00e0 ed efficacia nella comprensione della stratificazione sociale, anche nelle societ\u00e0 pi\u00f9 complesse. Due sono le teorie dominanti utilizzate per lo studio e l'analisi delle classi sociali: la prima \u00e8 quella marxista, la seconda \u00e8 quella funzionalista.\nUn individuo pu\u00f2 avere un livello medio-alto di prestigio sociale e relativamente poca ricchezza. Basti pensare ai ricercatori universitari: possono guadagnare molto meno di un altro individuo con un'occupazione ed un relativo status sociale molto pi\u00f9 basso. Cos\u00ec come persone ad altissimo prestigio (basti pensare alle massime cariche dello stato) hanno meno ricchezza di un cantante, che pure ha uno status sociale pi\u00f9 basso. \u00c8 bene precisare che, tra le tre dimensioni, la ricchezza \u00e8 la pi\u00f9 rara e preziosa. Infatti \u00e8 l'unica che generalmente pu\u00f2 essere utilizzata per guadagnare punti nelle altre dimensioni.\nAlcuni autori (Clark e Lipset 1991,Pakulski e Waters 1966) hanno ipotizzato che nelle odierne societ\u00e0 moderne post-industriali \u00e8 difficile stabilire criteri (Erik Olin Wright) euristicamente validi per la teorizzazione e l'individuazione delle classi. Si tende quindi ad adottare il termine \"ceto sociale\", che \u00e8 meno forte e caratterizzante di quello di classe. Per esempio \u00e8 molto usata la dizione ceto medio.\nAnalisi e studi sociologici pi\u00f9 recenti hanno invece rilevato come anche nelle societ\u00e0 moderne siano ben presenti le classi sociali e che la mobilit\u00e0 sociale reale sia cos\u00ec esigua da poter essere considerata una semplice credenza.\nLa lotta di classe intesa come lotta di emancipazione della classe operaia che ha caratterizzato l'avvento delle societ\u00e0 industriali, secondo altri autori \u00e8 stata sostituita dalla \"lotta di classe\" del ceto elevato trasnazionale per la difesa dei propri interessi e privilegi.\nCon la globalizzazione stanno emergendo delle \"classi globali\" che travalicano i confini nazionali."}
{"id": "80556", "revid": "1226", "url": "https://it.wikipedia.org/wiki?curid=80556", "title": "Classe (sociale)", "text": ""}
{"id": "80557", "revid": "281901", "url": "https://it.wikipedia.org/wiki?curid=80557", "title": "Prunus", "text": "Prunus \u00e8 un genere di piante della famiglia delle Rosacee, unico genere della sottofamiglia delle Prunoidee; viene diviso in alcuni sottogeneri, \"Amygdalus\", \"Prunus\", \"Cerasus\", \"Padus\", \"Laurocerasus\". Comprende oltre 200 specie, originarie delle zone temperate dell'emisfero settentrionale, arboree e arbustive a fogliame persistente o deciduo, alte fino a 6 m, solitamente con fruttificazione edule e fioriture delicate.\nIl nome del genere deriva dal nome latino dato ad alcune specie del genere. Le specie di \"Prunus\" hanno generalmente foglie alterne, semplici, fiori bianchi o rosa riuniti in racemi o corimbi; il frutto \u00e8 una drupa, con pericarpo carnoso e endocarpo legnoso.\nLe specie spontanee in Italia sono 16, tra cui citiamo il \"P. cocomilia\" diffuso nell'Italia meridionale e Sicilia, a fiori bianchi, il \"P. mahaleb\" noto col nome di \"ciliegio canino\" e il \"Prunus spinosa\", noto anche come prugnolo, spontaneo in tutt'Italia.\nTra le specie rinselvatichite, ornamentali, o che interessano l'arboricoltura da frutto per la produzione di frutta per il consumo fresco o la conservazione e trasformazione industriale, citiamo: il \"P. campanulata\" a fiori penduli, il Prunus tomentosa (Ciliegio di Nanchino), il \"P. avium\" o ciliegio dai fiori colorati di bianco-rosa, il \"P. serrulata\" dai fiori colorati di bianco con screziature rosa, il \"P. subhirtella\" var. \"pendula\" a fruttificazione edule, e le notissime e numerose variet\u00e0 di piante da frutta come il susino, l'albicocco, il mandorlo, il pesco, il ciliegio, il lauroceraso; tra le piante ornamentali, ricordiamo il gruppo dei ciliegi giapponesi, come il \"P. serrulata\", il \"P. subhirtella\", il \"P. grayana\", il pesco cinese il \"P. davidiana\", l'albicocco della Manciuria, il \"P. mandshurica\", e altre specie esotiche come il \"P. chinensis\", il \"P. japonica\" e il \"P. triloba\", tutte piante arbustive di modeste dimensioni con lunghi rami ricoperti da numerosi fiori doppi, di colore bianco o rosato.\nAlcune specie.\nTra le specie ornamentali sempreverdi citiamo:\nTra le specie ornamentali a foglie caduche, ricordiamo:\nTra le specie da frutto si citano:\nTra le specie minori di interesse botanico si citano:\nMetodi di coltivazione.\nSi adattano a qualunque tipo di terreno purch\u00e9 soffice, fresco e acido, ben concimato, in posizione ben riparata e calda.\nLa moltiplicazione avviene con la semina, talea, margotta o innesto su soggetto selvatico ottenuto da seme.\nAltre specie di \"Prunus\".\nQuesta voce esamina il Genere Prunus in modo marginale per alcune specie pi\u00f9 note, per avere ulteriori informazioni sugli appartenenti al Genere, vedere \"Altre specie di Prunus\"."}
{"id": "80558", "revid": "1226", "url": "https://it.wikipedia.org/wiki?curid=80558", "title": "Classi sociali", "text": ""}
{"id": "80559", "revid": "367445", "url": "https://it.wikipedia.org/wiki?curid=80559", "title": "Pruno (Francia)", "text": "Pruno (in corso \"U Prunu\") \u00e8 un comune francese di 193 abitanti situato nel dipartimento dell'Alta Corsica, nella regione della Corsica.\nGeografia fisica.\nTerritorio.\nIl comune \u00e8 situato nella pieve d'Ampugnani, una valle sita nella microregione corsa della Castagniccia. Sorge in collina, a circa 10\u00a0km, in linea d'aria, dalla costa orientale corsa, sul Mar Tirreno.\nToponomastica.\nIl nome deriva da \"u Prunu\" che in corso indica una sostanza che si ottiene dalla castagna: ci\u00f2 si spiega con il fatto che il villaggio \u00e8 situato in \"Castagniccia\", la regione delle castagne.."}
{"id": "80561", "revid": "2207", "url": "https://it.wikipedia.org/wiki?curid=80561", "title": "LISP", "text": ""}
{"id": "80569", "revid": "260676", "url": "https://it.wikipedia.org/wiki?curid=80569", "title": "Quercus", "text": "Quercus \u00e8 un genere di piante appartenente alla famiglia delle Fagacee, comprendente gli alberi comunemente chiamati querce.\nEtimologia.\nLa parola latina \"quercus\", da cui l'omologa italiana \"quercia\" (toscano \"querce\"), risale a una forma aggettivale (\"arbor\") \"quercea\", mentre molti dialetti italiani hanno una forma *\"cerqua\" (presente anche in vari toponimi toscani). Il francese \"ch\u00eane\" risale invece al gallico \"cass\u01cenus\", l'italiano meridionale ha il tipo \"carrillo\". Il greco presenta invece \u03b4\u03c1\u1fe6\u03c2 \"dr\u0177s\" \"albero\" e \u03c6\u03ae\u03b3\u03bf\u03c2 \"ph\u1e17gos\" \"tipo di quercia\", applicati anche ad altre specie botaniche.\nDescrizione.\nIl genere \"Quercus\" comprende molte specie di alberi spontanei in Italia. In molti casi il portamento \u00e8 imponente anche se ci sono specie arbustive. Le foglie, alterne, sono talvolta lobate, talvolta dentate e sulla stessa pianta possono avere forme differenti, per la differenza del fogliame giovanile rispetto a quello adulto.\nLe querce sono piante monoiche, ovvero la stessa pianta porta sia i fiori maschili che quelli femminili. I fiori maschili sono riuniti in amenti di colore giallo, quelli femminili sono di colore verde. Il frutto \u00e8 la ghianda.\nDistribuzione e habitat.\nL'areale del genere \"Quercus\" comprende buona parte dell'emisfero settentrionale, estendendosi dalla zona temperata a quella tropicale d'America, Europa, Nord Africa e Asia.\nIn Europa durante l'ultima era glaciale le popolazioni di \"Quercus\" sono state confinate in tre zone rifugio situate in Spagna, in Italia e nei Balcani per poi \"ricolonizzare\" il territorio del continente europeo. Lo scienziato francese Antoine Kremer ha studiato, tramite il confronto dei dati genetici e dei dati palinologici dei pollini fossili delle due querce pi\u00f9 diffuse in Europa, \"Quercus robur\" e \"Quercus petraea\", le vie di colonizzazione intraprese dai vari lignaggi. I rilievi ed in particolare le Alpi hanno a volte rallentato o deviato l'avanzata ma la traiettoria sud-nord \u00e8 resa costantemente visibile.\nIn questo modo le querce rifugiatesi nella penisola iberica e in Italia hanno colonizzato tutta la zona situata ad ovest lungo l'asse Tolosa-Colonia-Amsterdam, ed in maniera esclusiva le isole britanniche. Le querce rifugiatesi nei Balcani sono progredite verso l'Europa orientale e la Russia. Dall'analisi palinologica \u00e8 emerso un dato sorprendente che riguarda la velocit\u00e0 di questa progressione: in media le querce sono avanzate di all'anno, con delle punte massime di all'anno in certi periodi.\nTassonomia.\nL'inquadramento tassonomico delle specie del genere \"Quercus\" \u00e8 assai difficoltoso, in quanto sono frequenti i fenomeni di ibridazione tra specie che condividono lo stesso territorio, dando luogo ad individui dalle caratteristiche intermedie (ma talvolta anche molto diverse), che alcuni studiosi tendono a considerare nuove specie, mentre altri li ascrivono come sottospecie o variet\u00e0 di specie gi\u00e0 esistenti.\nSpecie presenti in Italia.\nSottogenere \"Quercus\", sezione \"Quercus\".\nStili corti; ghiande mature in 6 mesi, dolci o leggermente amare; interno della cupola della ghianda glabro.\nSottogenere \"Quercus\", sezione \"Mesobalanus\".\nSimile al precedente: stili lunghi, ghiande mature in 6 mesi, dolci o leggermente amare; interno della cupola della ghianda glabro.\nSottogenere \"Quercus\", sezione \"Cerris\".\nStili lunghi, ghiande mature in 18 mesi, molto amare; interno della cupola della ghianda glabro o leggermente peloso.\nLegname.\nI legnami pi\u00f9 pregiati di quercia sono generalmente chiamati \"rovere\" senza distinguere tra le specie botaniche. In enologia si preferiscono le seguenti variet\u00e0:\nUsi terapeutici ed altri.\nLa quercia possiede propriet\u00e0 astringenti, emostatiche, antinfiammatorie, analgesiche del cavo orale. Utilizzato come decotto o infuso per lavarsi, diminuisce la sudorazione.\nSono piante visitate dalle api per la produzione di miele di melata. Nel medioevo i boschi di quercia erano sfruttati anche per l'allevamento brado dei maiali, che, riuniti in branchi, si cibavano delle ghiande cadute dagli alberi.\nLa quercia e la letteratura.\n\u00c8 celebre la quercia sotto cui Torquato Tasso si riposava e leggeva durante il suo soggiorno a Roma. A questo proposito l'umorista Achille Campanile scrisse un gustoso raccontino \"La quercia del Tasso\", nella raccolta \"Manuale di conversazione\".\nGiovanni Pascoli scrisse il poemetto \"\", dove la morte della quercia \u00e8 pretesto per un'allegoria dell'egoismo umano.\nNumismatica.\nUn ramoscello di quercia \u00e8 effigiato sulla moneta da un centesimo di euro della Germania."}
{"id": "80570", "revid": "228587", "url": "https://it.wikipedia.org/wiki?curid=80570", "title": "Quercia (disambigua)", "text": ""}
{"id": "80572", "revid": "1702319", "url": "https://it.wikipedia.org/wiki?curid=80572", "title": "Salix", "text": "Il genere Salix appartiene alla famiglia delle Salicacee. Originario dell'Europa, Asia e Nord America, comprende circa 300 specie di alberi, arbusti e piante perenni legnose o fruticose, generalmente a foglia caduca; le specie arboree arrivano ai 20 metri di altezza.\nEtimologia.\nIl latino \"salix\", \"-icis\" risale a una radice indoeuropea con alternanza *\"s\u0259lik\" (in latino), *\"selik\" (nel greco \u1f11\u03bb\u03af\u03ba\u03b7 \"hel\u00edk\u0113\"), *\"sol\"(\"i\")\"k\" (nell'area germanica cfr. antico alto tedesco \"salaha\", tedesco \"Salweide\", anglosassone \"sealh\"); la voce latina \u00e8 collegata anche con l'irlandese \"sail\".\nNei dialetti italiani il nome della pianta \u00e8 perlopi\u00f9 derivato dall'accusativo \"salicem\" in forma sincopata \"salce\" (\"salice\" \u00e8 un latinismo), con passaggio alla declinazione in -\"o\" (\"salcio\") e spesso in forma femminile: abruzzese \"s\u00e0ucia\", laziale \"sarcia\" o \"s\u00e0ucia\", elbano \"salgo\", pitiglianese \"la salce\"; il ligure ha il maschile \"saxo\". In area romanza, da \"saliceus\" derivano il solandro \"sal\u00e9cia\", il bolognese \"sal\u00ecz\", il francese \"saule\", il provenzale \"saletz\"; dalla forma tarda *\"salic\u0101rius\" il catalano \"salguer\", il portoghese \"salgueiro\", lo spagnolo \"salguera\", il veneziano \"salgh\u00e8r\", il friulano \"salg\u00e0r\" (cfr. i cognomi italianizzati \"Salgari\" e \"Saligari\"); da *\"salicum\" il rumeno \"sarg\u01ce\", il guascone \"saligo\", \"ligo\", lo spagnolo \"sarga\".\nSpecie spontanee in Italia.\nLe specie spontanee della nostra flora sono poco pi\u00f9 di 30, molte di difficile identificazione grazie alla notevole facilit\u00e0 con cui si formano ibridi con caratteristiche intermedie, tra le pi\u00f9 note ricordiamo:\nSpecie naturalizzate in Italia.\nNumerose specie esotiche si sono acclimatate in Italia:\nUso.\nPropriet\u00e0 medicinali.\nLe foglie e la corteccia del salice sono menzionati in antichi testi medici egizi del II millennio a.C. (papiro Ebers, papiro Edwin Smith). Il celebre medico greco Ippocrate ne descrisse nel V secolo a.C. le propriet\u00e0 antidolorifiche e antinfiammatorie, ribadite e ulteriormente studiate da altri medici antichi, come Dioscoride e Plinio.\nIn modo meno documentato, le foglie e la corteccia del salice furono usati da molti popoli, anche primitivi, come gli Indiani d'America e gli Ottentotti, nonch\u00e9 dalla medicina popolare medioevale.\nLa Scuola medica salernitana, come gi\u00e0 Dioscoride, attribuiva al salice propriet\u00e0 antiafrodisiache.\nNel 1763 il reverendo inglese Edward Stone studi\u00f2 le propriet\u00e0 antimalariche della corteccia di salice. Bench\u00e9 fosse in errore nell'attribuire affinit\u00e0 tra il salice e il chinino, i suoi risultati dimostrarono inequivocabilmente le propriet\u00e0 antifebbrili della corteccia di salice.\nNell'Ottocento i progressi della chimica permisero di isolare il principio attivo contenuto nella corteccia del salice: la salicina, isolata allo stato puro per la prima volta da Henri Leroux nel 1828. (Rimandiamo alla voce acido acetilsalicilico per la storia dell'aspirina, chimicamente molto affine alla salicina.)\nVengono utilizzate a scopo medicinale le specie \"S. alba\", \"S. caprea\", \"S. purpurea\", \"S. aurita\" e \"S. nigra\".\nMetodi di coltivazione.\nSono piante rustiche di facile ambientazione, e a rapida crescita, gradiscono terreno fertile ed umido.\nLa moltiplicazione avviene con la semina, per talea e con la margotta."}
{"id": "80573", "revid": "1297", "url": "https://it.wikipedia.org/wiki?curid=80573", "title": "Salice (botanica)", "text": ""}
{"id": "80576", "revid": "46291", "url": "https://it.wikipedia.org/wiki?curid=80576", "title": "Schinus", "text": "Schinus \u00e8 un genere di piante appartenente alla famiglia Anacardiaceae, originario delle regioni calde dell'America centromeridionale e della California che comprende circa 30 specie di alberi o arbusti alti fino a 12\u00a0m.\nIl nome del genere deriva dal greco \"schinos\" (= lentisco).\nTassonomia.\nIl genere comprende le seguenti specie:\nLe specie pi\u00f9 conosciute sono:\nUso.\nPropriet\u00e0 medicinali.\nPrestare attenzione al contatto con le foglie, in quanto possono causare dermatiti, mentre i frutti sono leggermente tossici e non vanno assunti in grandi quantit\u00e0\nMetodi di coltivazione.\nMolto coltivato nelle zone pi\u00f9 calde dell'Italia, dove a volte si trova rinselvatichito, non sopporta temperature inferiori ai -7\u00a0\u00b0C, vuole esposizione in pieno sole, posizione riparata dai venti freddi, terreno permeabile e profondo, anche se si adatta a qualunque tipo di terreno purch\u00e9 ben drenato e concimato, frequenti concimazioni e irrigazioni estive nei primi anni dall'impianto, la potatura si rende necessaria per ottenere una forma compatta della chioma, e per eliminare i rami secchi e danneggiati.\nSi moltiplica con la semina autunnale in terrine e trapianto nella primavera successiva, o pi\u00f9 raramente per talea"}
{"id": "80577", "revid": "77358", "url": "https://it.wikipedia.org/wiki?curid=80577", "title": "Nextstep", "text": ""}
{"id": "80578", "revid": "552422", "url": "https://it.wikipedia.org/wiki?curid=80578", "title": "Falso pepe", "text": ""}
{"id": "80579", "revid": "287204", "url": "https://it.wikipedia.org/wiki?curid=80579", "title": "Marc Allegret", "text": ""}
{"id": "80581", "revid": "124974664", "url": "https://it.wikipedia.org/wiki?curid=80581", "title": "Collegiata di Sant'Orso", "text": "La chiesa collegiata dei Santi Pietro e Orso (in francese, Coll\u00e9giale des Saints Pierre et Ours) \u00e8 un edificio religioso di Aosta, in Italia settentrionale. Costituisce, assieme alla cattedrale di Aosta, la testimonianza di maggior rilievo della storia dell'arte sacra in Valle d'Aosta. Uno specifico interesse rivestono gli antichi affreschi ottoniani conservati tra il tetto e la copertura della navata centrale, e il chiostro con i suoi capitelli medievali.\nLa storia.\nGli scavi archeologici hanno messo in evidenza come, nell'area oggi occupata dalla chiesa, fosse presente un'ampia necropoli extraurbana. La chiesa primitiva era ad aula unica delimitata da un'abside semicircolare; essa venne interamente ricostruita ed ingrandita nel IX secolo, in epoca carolingia.Nel 989 si aggiunse alla chiesa esistente un campanile (i cui resti sono ancora visibili incorporati nella facciata attuale della chiesa)Un ulteriore intervento costruttivo fu quello promosso dal vescovo Anselmo I che tenne la cattedra vescovile in Aosta tra il 994 e il 1026 Per sua iniziativa l'intera chiesa venne ristrutturata nelle forme tipiche dell'architettura romanica diviso in tre navate con copertura a capriate lignee chiuse ad oriente da altrettante absidi semicircolari. Il coro, sovrastava (come avviene ancor oggi) una cripta formata da due vani: quella occidentale conteneva alcune importanti sepolture, quella orientale - destinata a cerimonie di culto- era divisa in cinque navatelle con tre absidiole semicircolari disposte a raggiera.\nDel \"periodo anselmiano\" rimangono oltre alle mura e ai pilastri, la cripta e gli affreschi.\nL'imponente campanile romanico, alto 44 metri, che sorge sul sagrato della chiesa in posizione da essa isolata, fu eretto nel XII secolo come parte di un sistema difensivo costituito da una cinta muraria e da una seconda torre di grandi dimensioni. La parte inferiore \u00e8 quella originaria, formata da enormi massi squadrati, la parte superiore \u00e8 probabilmente del XIII secolo, mentre l'orologio esisteva gi\u00e0 nel 1642.\nAl suo interno la torre custodisce un imponente impianto campanario di 12 campane, alcune delle quali fisse mentre altre a retr\u00f2 lanc\u00e9, ossia mezzo slancio con battaglio \nvolante. L'intero concerto poggia su un antico castello in legno. La campana maggiore venne fusa in Francia nel 1589 ed il suo peso \u00e8 di kg 2782.40 ovvero la met\u00e0 di quello della vecchia campana maggiore del Vaticano; \u00e8 difatti la pi\u00f9 grande campana della Valle d'Aosta e una delle pi\u00f9 imponenti di tutto l'arco alpino. La sua nota \u00e8 un Si2.\nLa costruzione del chiostro romanico, si colloca negli anni immediatamente successivi al 1133Gli archi e le volte attuali del chiostro sono frutto di un rimaneggiamento posteriore.\nOltre a quelli eseguiti nel chiostro e nei locali del monastero altri interventi promossi alla fine del XV secolo comportarono il rifacimento della facciata (1492 \u2013 94) e la sostituzione della vecchia copertura a capriate con una pi\u00f9 bassa copertura realizzata con volte a crociera di gusto tardogotico.\nEsterno.\nIl complesso che si affaccia sulla piazzetta di Sant'Orso, costituisce un angolo della citt\u00e0 di notevole interesse storico e di grande suggestione artistica.\nLa piazzetta \u00e8 dominata dall'imponente campanile romanico a pianta quadrangolare, con la parte inferiore (quella del XII secolo) formata da enormi massi squadrati , nei quattro piani pi\u00f9 alti si aprono rispettivamente tre eleganti trifore sovrapposte ed una quadrifora finale, con colonnine e capitelli a gruccia. La cuspide piramidale che lo sormonta \u00e8 del XV secolo.\nLa facciata ha la classica forma a salienti, che si presenta tuttavia asimmetrica verso Nord per effetto dell'inglobamento del vecchio campanile (reso ancora visibile da archetti pensili e da quanto resta di una bifora tamponata) demolito nel XV secolo. Essa si presenta in forme tardogotiche per effetto del portale ad ogiva contornato da un'alta ghimberga con cornice in cotto, sormontata a sua volta da un pinnacolo che arriva quasi al colmo del tetto. Un piccolo campanile e due ulteriori pinnacoli in cotto, posti rispettivamente sul colmo ed agli estremi del tetto, ne aumentano ulteriormente lo slancio verticale.Vista dal lato orientale la chiesa mostra l'abside semicircolare che chiude la navata maggiore e due absidi quadrate che chiudono le navate minori.\nInterno.\nLe volte e gli affreschi di fine Quattrocento.\nLe tre navate segnate da robusti pilastri a sezione quadrangolare, mettono in evidenza un'architettura tardogotica,\nAllo stesso atelier si deve l'esecuzione degli affreschi dellaltare di San Sebastiano, posto al termine della navata destra, all'esterno del coro.\nUn tramezzo barocco in marmi policromi con tre archi sormontato da una balaustra traforata separa la navata centrale dal coro\nPi\u00f9 in basso rispetto al pavimento, si osserva un mosaico a tessere bianche e nere con alcuni inserti di tessere di colore marrone chiaro riportato alla luce durante gli scavi del 1999. Il tappeto musivo che risale al XII secolo ha forma quadrata, di lato pari a 3 metri, con gli spigoli disposti secondo i quattro punti cardinali;Meritano particolare attenzione gli stalli lignei posti sui due lati del coro realizzati verso il 1487. Si tratta di un lavoro di notevolissimo livello, sia per l'architettura complessiva nello stile gotico , sia per il dettaglio degli intagli lignei; Volgendo lo sguardo verso le finestre dell'abside, il visitatore \u00e8 colpito dai colori delle cinque vetrate, opera di notevole qualit\u00e0 artistica realizzate tra il 1494 ed il 1503.\nAl termine le navate laterali, una scala consente di scendere nella cripta: \u00e8 questa la parte pi\u00f9 antica della cattedrale, testimonianza della \"basilica anselmiana\" che si \u00e8 quasi integralmente conservata, con la sua aula sotterranea divisa in cinque navatelle con tre absidiole semicircolari disposte a raggiera.\nGli affreschi ottoniani.\nDel periodo della \"chiesa anselmiana\" rimangono nello spazio tra il tetto e le volte quattrocentesche eccezionali affreschi della met\u00e0 dell'XI secolo, analoghi a quelli presenti nel sottotetto soprastante le volte gotiche della Cattedrale. \nL'ambito culturale dell'atelier che ha realizzato gli affreschi \u00e8 quello cosiddetto \"lombardo\"; ad esso possono essere stilisticamente collegati i cicli della basilica di San Vincenzo a Cant\u00f9 e del battistero del Duomo di Novara.\nMuseo del Tesoro della collegiata.\nMolte delle opere artistiche realizzate per la collegiata sono raccolte nel Tesoro situato nella sacrestia (attualmente non visitabile).\nOrgano a canne.\nNell'abside, dietro l'altare maggiore barocco, si trova l'organo a canne costruito nel 1901 da Giuseppe Mola, restaurato nel 1983 dalla ditta Krengli di Novara. Esso presenta due tastiere di 61 note e una pedaliera concavo-radiale di 32 note.\nIl chiostro.\nIl chiostro, con le sue arcate a tutto sesto, le sue colonnine e i capitelli istoriati, costituisce un esempio di arte romanica lombardo-catalana-provenzale.\nRimaneggiato nel XV e nel XVIII secolo, conserva 37 degli originali 52 capitelli in marmo bianco, molto utilizzato in epoca imperiale romana per la copertura degli imponenti monumenti. Ai capitelli, per impermeabilizzarli, venne data una mano di un composto colloso trasparente misto a cenere, che ossidandosi con il tempo li ha definitivamente scuriti.\nIl priorato di Sant'Orso.\nFa parte del \"Complesso di S. Orso\" \u2013 oltre alla chiesa collegiata, il campanile, ed il chiostro - anche il \"Priorato di S. Orso\". Si tratta di un'ampia costruzione posta a destra della chiesa, formata da tre corpi di fabbrica con cinque arcate. L'edificio \u00e8 sovrastato da una torre a pianta ottagonale culminante in una cuspide aguzza.L'edificio fu fatto erigere intorno al 1468 come sede del priorato da Giorgio di Challant, All'interno dell'edificio (attualmente non visitabile) una scala a chiocciola, ricavata nella torre, conduce alla sala priorale ed alla cappella affrescata da artisti franco-valdostani della fine del XV secolo."}
{"id": "80583", "revid": "46291", "url": "https://it.wikipedia.org/wiki?curid=80583", "title": "Sophora", "text": "Sophora \u00e8 un genere di piante appartenenti alla famiglia delle Fabacee (o Leguminose) .\nDescrizione.\nComprende specie arboree e arbustive a fogliame deciduo o sempreverde, con foglie alterne, composte imparipennate, fiori papilionacei solitamente riuniti in racemi o pannocchie, di colore bianco, giallo o blu-violaceo. I frutti sono legumi cilindrici o appiattiti.\nDistribuzione e habitat.\nOriginarie delle regioni temperate e subtropicali, in special modo degli Stati Uniti, Messico, Cile, Giappone e Cina.\nTassonomia.\nTra le specie coltivate come piante ornamentali ricordiamo:\nColtivazione.\nGradisce clima non troppo rigido e suoli fertili.\nSi moltiplica con la semina e la margotta."}
{"id": "80584", "revid": "552422", "url": "https://it.wikipedia.org/wiki?curid=80584", "title": "Sofora", "text": ""}
{"id": "80587", "revid": "1048993", "url": "https://it.wikipedia.org/wiki?curid=80587", "title": "Giuliana Sgrena", "text": "Biografia.\nNata a Masera, in Piemonte, nel 1948, dal 1988 scrive per il quotidiano \"il manifesto\", dal 1997 per il mensile \"Modus vivendi\", e per il settimanale tedesco \"Die Zeit\".\nNella sua carriera di cronista, Sgrena ha avuto modo di realizzare numerosi resoconti da zone di guerra, tra cui Algeria, Somalia ed Afghanistan. Si \u00e8 occupata particolarmente della condizione della donna nell'Islam, tema sul quale ha scritto un libro.\nIl sequestro in Iraq.\nVenne rapita il 4 febbraio 2005 dalla \"Organizzazione del Jih\u0101d islamico\" mentre si trovava a Baghdad, in Iraq, per realizzare una serie di \"reportage\" per il suo giornale.\nLa sua liberazione era stata invocata in pi\u00f9 appelli video trasmessi dal Capo dello Stato Carlo Azeglio Ciampi che le aveva conferito nel 2003 il titolo di Cavaliere dell'Ordine al Merito della Repubblica Italiana per la sua attivit\u00e0 di giornalista e scrittrice. \n\u00c8 stata liberata dai servizi segreti italiani il 4 marzo, in circostanze drammatiche che hanno portato al suo ferimento e all'uccisione di Nicola Calipari, dirigente dei servizi di sicurezza italiani (SISMI), che dopo una lunga ed efficace trattativa la stavano portando in salvo. Secondo varie fonti, la liberazione \u00e8 avvenuta a fronte del pagamento di un riscatto di oltre 5.000.000 \u20ac.\nLe fasi del rapimento.\nSecondo quanto riportato dai media radio-televisivi e della carta stampata, nonch\u00e9 da numerose fonti di informazione online, il suo rapimento a opera di un commando armato - in pieno giorno, il 4 febbraio - \u00e8 avvenuto mentre si trovava a bordo di un'auto nella zona universitaria di Baghdad per recarsi nella vicina Moschea di al-Mustafa ad effettuare alcune interviste ai profughi di Falluja.\nNel medesimo quartiere erano stati rapiti il 5 gennaio precedente la giornalista francese di \"Lib\u00e9ration\" Florence Aubenas e il suo autista.\n7 febbraio.\nDalla rivendicazione del sequestro via web da parte della \"Organizzazione del jih\u0101d islamico\" fino alla sua drammatica liberazione \u00e8 stato tutto un succedersi di eventi: dapprima l'ultimatum di settantadue ore indirizzato al governo italiano affinch\u00e9 venissero ritirate le truppe dall'Iraq; quindi, la sera del 7 febbraio l'annuncio - sempre via internet e sempre da parte dell'organizzazione terroristica - di una prossima liberazione della cronista, annuncio poi rivelatosi infondato.\n\u00c8 in questa circostanza che il gruppo terroristico che fa capo ad Abu Musab al-Zarqawi smentisce ogni coinvolgimento nel fatto; una pressione per la liberazione di Sgrena viene anche dal Consiglio degli Ulema sunniti.\nAppelli vengono diffusi attraverso le emittenti satellitari arabe Al-Jazeera e Al-Arabiya da parte dei colleghi de \"il manifesto\", di esponenti della Lega Araba e anche del governo francese. Contestualmente, a poco pi\u00f9 di una settimana dal rapimento, inizia un incessante susseguirsi di messaggi tesi a infondere ottimismo circa le sorti della cronista, tutti peraltro giudicati privi di fondamento dal Ministero degli Affari Esteri italiano.\n10 febbraio.\nL'\"Organizzazione del Jih\u0101d islamico\" reitera il suo ultimatum al governo italiano intimando di ritirare entro quarantott'ore le truppe dall'Iraq.\n16 febbraio.\nGiuliana Sgrena appare - su uno scarno fondale con la sola scritta \"Mujahiddin senza confini\" - in un video fatto pervenire alla redazione della Associated Press di Baghdad. In un drammatico messaggio invoca il ritiro del contingente italiano e ammonisce affinch\u00e9 nessuno - neppure della stampa - si rechi in Iraq; chiede inoltre al suo compagno Pierluigi Scolari di mostrare le foto scattate ai bambini colpiti dalle bombe a grappolo sganciate dalle forze statunitensi.\n19 febbraio.\nSi svolge a Roma una manifestazione cui partecipano cinquecentomila persone, presenti i leader dell'opposizione di centro sinistra mentre sono assenti esponenti del governo. Al-Jazeera e Al-Arabiya trasmettono - in lingua araba - il video che raccoglie le foto di Giuliana Sgrena scattate ai bambini iracheni colpiti dalle bombe a grappolo statunitensi.\n21 febbraio.\nGli inviati stampa italiani lasciano la capitale irachena - ritenuta ormai zona ad alto rischio - su sollecitazione dei servizi segreti.\n24 febbraio.\nRiaffiora - ad opera di una televisione satellitare irachena, Al-Sharqia - la voce di una prossima liberazione di Sgrena.\n4 marzo.\nDopo una settimana in cui ottimismo e scoraggiamento si alternano senza soluzione di continuit\u00e0, Giuliana Sgrena viene liberata grazie alla mediazione dei servizi segreti militari italiani.\nDurante il trasferimento all'aeroporto di Baghdad, mentre sulla capitale irachena imperversa un violento temporale e dopo aver attraversato parecchi \"check-point\", l'auto sulla quale viaggia la giornalista de \"Il manifesto\" viene illuminata da un potente faro ed immediatamente investita da una pioggia di colpi (prime voci riportano 300-400 colpi) sparati da parte dei soldati statunitensi.\nUno dei funzionari del SISMI a bordo dell'auto, Nicola Calipari, rimane ucciso sul colpo, raggiunto da un proiettile alla testa nel tentativo di proteggere la giornalista (secondo la ricostruzione della stessa), che, insieme a un altro agente che guidava l'auto, rimane ferita ad una spalla. Le prime notizie giunte ai giornali parlano di altri due agenti feriti a bordo dell'auto (tra cui uno in maniera grave).\nGiorni successivi.\nNei giorni successivi, per\u00f2, viene smentita la presenza di un quarto uomo ferito gravemente: sull'auto, Sgrena e Calipari viaggiavano accompagnati solo dall'autista, il maggiore dei Carabinieri Andrea Carpani, anch'egli funzionario del SISMI.\nLa ricostruzione statunitense sostiene che l'auto non si era fermata al posto di blocco procedendo ad alta velocit\u00e0. Quella italiana la nega pressoch\u00e9 in toto, corroborata da fonti del governo italiano e dei servizi segreti e dalla stessa Sgrena, la quale aggiunge che non si trattava di un posto di blocco.\nImpegno politico.\n\u00c8 stata candidata per le elezioni europee del 2009 con Sinistra e Libert\u00e0, ma non eletta, e nel Congresso fondativo del partito a dicembre dello stesso anno \u00e8 stata inserita nel coordinamento nazionale del nascente Sinistra Ecologia Libert\u00e0, di cui negli anni seguenti fa parte dell'Assemblea nazionale.\nViene candidata poi alle elezioni europee del 2014 per la lista L'Altra Europa con Tsipras nella Circoscrizione Italia Nord-Occidentale (che raccoglie i collegi di Piemonte, Valle d'Aosta, Lombardia e Liguria), ottenendo 30.863 preferenze ma non venendo eletta."}
{"id": "80589", "revid": "76963", "url": "https://it.wikipedia.org/wiki?curid=80589", "title": "Marcel Carn\u00e9", "text": "Biografia.\nNato nel 1909, figlio di un ebanista e orfano di madre a soli cinque anni, dopo essersi diplomato all'Ecole Technique de Photographie et de Cin\u00e9ma, Carn\u00e9 inizi\u00f2 la sua carriera dapprima come critico cinematografico sulle riviste \"Hebdo-Film\", \"Cin\u00e9monde\" e \"Film-sonore\", poi, dopo aver realizzato alcuni film pubblicitari, diresse, nel 1929 assieme a Michel Sanvoisin, il cortometraggio documentario \"Nogent, Eldorado du dimanche\", sulla folla domenicale in una grande spiaggia. In seguito divenne assistente alla regia di Ren\u00e9 Clair per \"Sotto i tetti di Parigi\" (1930), di Jacques Feyder per \"La donna dai due volti\" (1934), \"Pensione Mimosa\" (1935) e \"La kermesse eroica\" (1935).\nNel 1936, grazie all'aiuto di Feyder, Carn\u00e9 esord\u00ec alla regia di un lungometraggio con \"Jenny, regina della notte\", interpretato dalla moglie di Feyder, Fran\u00e7oise Rosay. A firmare la sceneggiatura, insieme a Jacques Constant, lo scrittore Jacques Pr\u00e9vert, con il quale Carn\u00e9 inaugur\u00f2 fin da questa sua prima opera un fortunato sodalizio professionale che produsse nel giro di un decennio alcuni capolavori della storia del cinema francese. Dopo l'eccentrico \"Lo strano dramma del dottor Molyneux\" (1937), che non ottenne per\u00f2 il successo sperato e fu riscoperto solo in seguito, la loro collaborazione raggiunse uno dei suoi esiti pi\u00f9 alti nel 1938 con \"Il porto delle nebbie\". Il film ebbe grande successo grazie alla abilit\u00e0 di Carn\u00e9 nella rappresentazione degli esterni e nella direzione degli attori (notevoli le interpretazioni di Jean Gabin e Mich\u00e8le Morgan) e al grande talento di Pr\u00e9vert che riusc\u00ec ad amalgamare alcuni dei temi tardo-surrealisti, tipici della sua poesia, con una leggera inquietudine alla quale \u00e8 dovuto certamente il fascino del film.\nNel 1938 segu\u00ec \"Albergo Nord\" e nel 1939 \"Alba tragica\", che narra la storia di un operaio il quale, preso d'assedio dalla polizia nella sua camera, rivive i momenti che lo hanno condotto ad uccidere per amore e, quando si leva il sole, si spara. In questo film di grande impegno, la figura dell'operaio, che il Fronte popolare indicava come protagonista sociale, diventa nei temi di Pr\u00e9vert (che interpretano la realt\u00e0 in termini metafisici per cui \u00e8 il Destino che traccia gli eventi della vita) una figura socialmente astratta e anonima. Questa forma di fatalismo esistenziale segner\u00e0 la fine delle speranze del primo Fronte popolare e non \u00e8 un caso che nello stesso anno esca anche il drammatico film di Jean Renoir, \"La regola del gioco\" (1939). Seguir\u00e0 nel 1943, senza il successo del precedente film, \"L'amore e il diavolo\" (1942).\nQuando Parigi venne liberata dai tedeschi, Carn\u00e9 e Pr\u00e9vert presenteranno il loro capolavoro, \"Amanti perduti\" (1945), ambientato in una Parigi ottocentesca, che narra le storie che si intrecciano di un famoso mimo, Jean-Gaspard Debureau, e di un grande attore, Fr\u00e9d\u00e9rick Lema\u00eetre, della loro carriera dagli inizi stentati alla celebrit\u00e0, dell'amore che li accomuna per la bella Garance. Il film riesce ad affascinare per il senso della narrazione, per l'abilit\u00e0 con cui vengono intrecciati figure e avvenimenti, per la cura posta nell'inquadratura e nella fotografia e soprattutto per la bravura degli attori, da Jean-Louis Barrault a Pierre Brasseur, da Arletty a Mar\u00eda Casar\u00e8s, da Marcel Herrand a Gaston Modot.\nIn seguito produrr\u00e0 comunque opere di buona qualit\u00e0 - \"Teresa Raquin\" (1953), \"Peccatori in blue-jeans\" (1958), \"Tre camere a Manhattan\" (1965), \"I giovani lupi\" (1968) e \"Inchiesta su un delitto della polizia\" (1971), \"La meravigliosa visita\" (1974).\nMor\u00ec nel 1996 ed \u00e8 sepolto nel Cimitero di Saint-Vincent, a Parigi.\nProgetti non realizzati.\nNel corso della sua carriera Carn\u00e9 ha solo abbozzato o lungamente elaborato e poi abbandonato molti progetti, talvolta completati in seguito da altri registi. Fra le varie opere letterarie di cui avrebbe voluto realizzare la trasposizione cinematografica:"}
{"id": "80594", "revid": "1566286", "url": "https://it.wikipedia.org/wiki?curid=80594", "title": "Joseph Kosma", "text": "Biografia.\nNel 1933 si trasfer\u00ec a Parigi dove ben presto si afferm\u00f2 come autore, oltre che di colonne sonore, di balletti e di numerose canzoni di grande successo, spesso su testi di poeti rinomati come Jacques Pr\u00e9vert (\"Les feuilles mortes\"), Raymond Queneau e Louis Aragon.\nNel cinema ha collaborato con molti registi, fra cui Jean Renoir, Marcel Carn\u00e9 e Paul Grimault."}
{"id": "80595", "revid": "307923", "url": "https://it.wikipedia.org/wiki?curid=80595", "title": "Antroterapia", "text": "Per antroterapia s'intende una modalit\u00e0 di trattamento termale caratterizzato dalla permanenza della persona in ambienti, naturali o artificiali, aventi microclimi particolari che possono essere: caldi o freddi, secchi o umidi.\nL'antroterapia con microclima caldo si caratterizza per l'uso di ambienti tali da scatenare una risposta diaforetica (sudorazione) nel paziente. Valutando il grado di umidit\u00e0 di queste zone si pu\u00f2 operare in distinzione in ambienti caldo-umidi (comunemente definiti grotte) e caldo-secchi (altrimenti dette stufe).\nNel primo caso l'elevato tasso di umidit\u00e0 relativa (circa 90-95%) \u00e8 dovuto alla presenza di sorgenti di acqua calde che possono avere differente composizione chimica. La saturazione di vapor acqueo dell'ambiente impedisce la normale traspirazione cutanea ed accentua la sensazione di caldo, scatenando una reazione di sudorazione. L'intervallo di temperatura che in queste zone viene utilizzato si situa tra i 31-32 ed i 41-43\u00a0\u00b0C. Ci\u00f2 \u00e8 dovuto al fatto che la sudorazione inizia a comparire verso i 31\u00a0\u00b0C. Temperature di 44-45\u00a0\u00b0C, invece, sono difficilmente sopportate dalle persone per cui \u00e8 bene non utilizzarle, pena un eccessivo stress termoregolatorio con possibilit\u00e0 di ripercussioni cardiovascolari.\nNelle stufe l'elevata temperatura \u00e8 dovuta a condizioni geotermiche particolari (tipo fenditure o crepacci da cui arriva aria calda). Il clima secco che si trova in questi ambienti non determina ripercussioni a livello della traspirazione cutanea o dell'evaporazione del sudore per cui si possono raggiungere anche temperature di 70-75\u00a0\u00b0C (ed in effetti l'intervallo di temperatura utilizzato varia tra i 50 ed i 70\u00a0\u00b0C).\nGeneralmente nelle grotte i cicli terapeutici prevedono circa 15-20 soggiorni all'interno. La durata dei soggiorni \u00e8 variabile a seconda della temperatura ambientale: con alte temperature la durata \u00e8 di 15-20 minuti altrimenti si pu\u00f2 anche arrivare a 50-60 minuti. Nelle stufe la permanenza dura circa 30-35 minuti.\nAl termine di ogni soggiorno la persona viene sottoposta ad un massaggio o ad una doccia.\nL'antroterapia con ambienti freddi va sotto il nome di speleoterapia e generalmente la temperatura \u00e8 compresa tra 9 e 12\u00a0\u00b0C. Il ricambio d'aria \u00e8 tendenzialmente basso, altrimenti la permanenza in un ambiente gi\u00e0 freddo potrebbe risultare poco tollerabile per le persone. Le grotte utilizzate per la speleoterapia presentano alcune caratteristiche particolari quali: pressione costante, ionizzazione aerea negativa, bassissima carica microbica e pollinica, assenza di luce e CO2 pi\u00f9 elevata della norma. Ogni grotta, inoltre, presenta una aerosol naturale tipico dovuto alla tipologia dei minerali di cui essa \u00e8 formata. Parte di queste condizioni, comunque, possono sussistere anche nelle grotte calde. L'ambiente speleoterapico pu\u00f2 essere sia umido sia secco (tipo grotte formate da salgemma).\nI meccanismi scatenati dall'antroterapia responsabili dell'effetto terapeutico non sono chiari. Negli ambienti caldi sembra che il fulcro principale derivi dallo stress termico cui l'organismo \u00e8 sottoposto. Negli ambienti freddi, invece, sembra essere importante la purezza dell'aria."}
{"id": "80597", "revid": "1318658", "url": "https://it.wikipedia.org/wiki?curid=80597", "title": "Muhammad Yunus", "text": "\u00c8 ideatore e realizzatore del microcredito moderno, ovvero di un sistema di piccoli prestiti destinati ad imprenditori troppo poveri per ottenere credito dai circuiti bancari tradizionali. Per i suoi sforzi in questo campo ha vinto il premio Nobel per la pace 2006. Yunus \u00e8 anche il fondatore della Grameen Bank, di cui \u00e8 stato direttore dal 1983 al 2011. Lui dice che le persone non dovrebbero lavorare per qualcuno, ma dovrebbero avviare una propria attivit\u00e0.\nGli studi.\nYunus consegue la Laurea in Economia presso l'Universit\u00e0 di Chittagong (Bangladesh) e in seguito il Dottorato di ricerca in Economia presso l'Universit\u00e0 Vanderbilt di Nashville (Tennessee) nel 1969. \u00c8 stato professore di Economia presso la Middle Tennessee State University dal 1969 al 1972, quindi direttore del Dipartimento di Economia dell'Universit\u00e0 di Chittagong dal 1972 al 1989.\nVerso la met\u00e0 del 1974 il Bangladesh fu colpito da una violenta inondazione, a cui segu\u00ec una grave carestia che caus\u00f2 la morte di centinaia di migliaia di persone. Il paese \u00e8 periodicamente devastato da calamit\u00e0 naturali e presenta una povert\u00e0 strutturale in cui il 40% della popolazione non arriva a soddisfare i bisogni alimentari minimi giornalieri. Fu in quest'occasione che Yunus si rese conto di quanto le teorie economiche che egli insegnava fossero lontane dalla realt\u00e0. Decise, dunque, di \"uscire nelle strade\" per analizzare l'economia di un villaggio rurale nel suo svolgersi quotidiano. La conclusione che egli trasse dall'analisi fu la consapevolezza che la povert\u00e0 non fosse dovuta all'ignoranza o alla pigrizia delle persone, bens\u00ec al carente sostegno da parte delle strutture finanziarie del paese. Fu cos\u00ec che Yunus decise di mettere la scienza economica al servizio della lotta alla povert\u00e0, inventando il microcredito moderno.\nIl suo primo prestito fu di soli 27 dollari USA, che prest\u00f2 ad un gruppo di donne del villaggio di Jobra (vicino all'Universit\u00e0 di Chittagong), che producevano mobili in bamb\u00f9. Esse erano costrette a vendere i prodotti del loro lavoro a coloro dai quali avevano preso in prestito le materie prime ad un prezzo da essi stabilito. Questo riduceva drasticamente il margine di guadagno di queste donne e le condannava di fatto alla povert\u00e0. D'altra parte, le banche tradizionali non erano (e non sono) interessate al finanziamento di progetti tanto piccoli che offrivano basse possibilit\u00e0 di profitto a fronte di rischi elevati. Soprattutto le banche non avevano alcuna intenzione di concedere prestiti a donne, tanto pi\u00f9 se non potevano offrire garanzie.\nYunus e i suoi collaboratori cominciarono a battere a piedi centinaia di villaggi del poverissimo Bangladesh, concedendo in prestito pochi dollari alle comunit\u00e0, somme minime che servivano per attuare iniziative imprenditoriali. Tale intervento ha avviato un circolo virtuoso, con ricadute sull'emancipazione femminile, avendo Yunus fatto leva sulle donne affinch\u00e9 fondassero cooperative che coinvolgessero ampi strati della popolazione.\nIl \"sistema Yunus\" ha provocato un cambiamento di mentalit\u00e0 anche all'interno della Banca Mondiale, che ha cominciato ad avviare progetti simili a quelli della Grameen. Il microcredito \u00e8 diventato cos\u00ec uno degli strumenti di finanziamento utilizzati in tutto il mondo per promuovere lo sviluppo economico e sociale, diffuso in oltre 100 Stati, dagli Stati Uniti all'Uganda. \"In Bangladesh, dove non funziona nulla - disse una volta Yunus - il microcredito funziona come un orologio svizzero\".\nLa Grameen Bank.\nNel 1976 Yunus fond\u00f2 la Grameen Bank, prima banca al mondo ad effettuare prestiti ai pi\u00f9 poveri tra i poveri basandosi non sulla solvibilit\u00e0, bens\u00ec sulla fiducia.\nDa allora la Grameen Bank ha erogato pi\u00f9 di 5 miliardi di dollari ad oltre 5 milioni di richiedenti. Per garantirne il rimborso, la banca si serve di \"gruppi di solidariet\u00e0\", piccoli gruppi informali destinatari del finanziamento, i cui membri si sostengono vicendevolmente negli sforzi di avanzamento economico individuale ed hanno la responsabilit\u00e0 solidale per il rimborso del prestito.\nCon il passare del tempo la Grameen Bank ha realizzato soluzioni diversificate per il finanziamento delle piccole imprese. Oltre al microcredito, la banca offre mutui per la casa e per la realizzazione di moderni sistemi di irrigazione e di pesca, nonch\u00e9 servizi di consulenza nella gestione dei capitali di rischio e, alla stregua di ogni altra banca, di gestione dei risparmi.\nIl successo della Grameen ha ispirato numerosi altri esperimenti del genere nei paesi in via di sviluppo e in molte economie avanzate. Il modello del microcredito ideato dalla Grameen \u00e8 stato applicato in oltre 20 Paesi in via di sviluppo: molti di questi progetti, come avviene per la Grameen stessa, sono imperniati soprattutto intorno al finanziamento di imprese femminili. Pi\u00f9 del 90% dei prestiti della Grameen \u00e8 infatti destinato alle donne: tale politica \u00e8 motivata dall'idea che i profitti realizzati dalle donne siano pi\u00f9 frequentemente destinati al sostentamento delle famiglie.\nIn Italia.\nIn Italia \u00e8 presente lo Yunus Social Business Centre University of Florence nato da un partenariato tra l'Universit\u00e0 di Firenze e il Prof. Muhammad Yunus. Il centro si occupa di formazione, ricerca, valutazione e consulenza sul Social Business sia in Italia che all'estero. \u00c8 membro dell'Advisory Board dell'Istituto Europeo di Design.\nNel 2018 Yunus inaugura personalmente, a Forl\u00ec, lo \"Yunus Social Business Centre\" dell'Universit\u00e0 di Bologna. Il 6 marzo 2020 riceve la laurea \"honoris causa\" in Economia e Management da parte dell'Universit\u00e0 della Basilicata."}
{"id": "80604", "revid": "2020096", "url": "https://it.wikipedia.org/wiki?curid=80604", "title": "Circuito Albert Park", "text": "Il circuito dell'Albert Park \u00e8 un circuito cittadino non permanente che si snoda nel centro della citt\u00e0 di Melbourne, in Australia e a partire dal 1996 ospita il Gran Premio d'Australia di Formula 1.\nTracciato.\nLa pista, che \u00e8 ricavata collegando le strade perimetrali del lago dell'omonimo parco normalmente adibite alla circolazione ordinaria, inizia la sua attivit\u00e0 sin negli anni cinquanta, salvo poi non venire pi\u00f9 utilizzato per quasi 40 anni per via delle proteste degli ambientalisti. Quando si decise che nel 1996 il Gran Premio d'Australia sarebbe stato ospitato a Melbourne, venne costruito un nuovo rettilineo di partenza con annessi nuovi box, e alcune curve vennero modificate per rallentare le percorrenze, pur mantenendo la pista delle medie sul giro molto elevate per un circuito cittadino.\nIl tracciato \u00e8 lungo circa 5,3\u00a0km. Il tipo di pista, con molte curve e pochi rettilinei lunghi, rende necessario un alto carico aerodinamico, che causa soprattutto un notevole consumo negli pneumatici.\nAlla fine del rettilineo principale, si raggiungono quasi i 315\u00a0km/h prima di ridurre drasticamente la velocit\u00e0 per prendere la \"Jones\", curva sulla destra che si fa in terza a 180\u00a0km/h, si procede in quarta verso la \"Brabham\" e da qui verso la \"curva 3\" (il punto in cui Martin Brundle usc\u00ec rovinosamente di pista nel 1996, per fortuna senza conseguenze fisiche). La curva 3 \u00e8 la prima di una sequenza di tre curve chiuse che devono essere affrontate con attenzione: per entrare nella terza si deve per forza uscire bene dalle prime due. L'ultima curva di questo trittico, la \"Whiteford\", ha causato problemi a vari piloti. Prima di arrivare alla \"curva 6\" si passa in sesta e dopo aver girato a destra, si decelera fino in terza, intorno a 120 km/h. Bisogna passare dalla quarta alla sesta per prendere la \"Lauda\", una lunga curva a forma d'arco sulla destra, fino ad arrivare alla \"Clark\". La Clark \u00e8 una curva chiusa sulla destra da affrontare in seconda a 100 km/h, che conduce alla lunga curva sulla sinistra vicino al lago. Poi c'\u00e8 la \"Waite\", una curva sulla destra che deve essere fatta in quinta ai 200 chilometri all'ora. Si passa poi in sesta verso la \"Ascari\", virando prima sulla destra nella \"Hill\", dove si raggiungono i 270\u00a0km/h. La Ascari \u00e8 una curva sulla destra, fatta in terza, che conduce alla \"Stewart\", un'altra curva sulla destra che a sua volta porta alla \"Prost\" (percorsa in seconda). Ad essa segue la \"curva 16\", una piega a destra da fare in terza a 150\u00a0km/h che riporta le vetture sul rettilineo principale. \nA partire dal la \"pit lane\" viene allargata di due metri e la \"chicane\" comprendente le curve 9 e 10 viene rimossa per rendere il tratto del circuito pi\u00f9 veloce. Altre modifiche riguardano l'allargamento di alcune curve, come la tredicesima nel terzo settore, che \u00e8 stata allargata in entrata. Dalle simulazioni effettuate, il tempo di percorrenza sul giro viene ridotto di cinque secondi. A causa del successivo annullamento del Gran Premio per via delle problematiche dettate dalla pandemia di COVID-19, le nuove modifiche valgono a partire dalla stagione seguente. La pista presenta adesso una lunghezza di m e si snoda attraverso 14 curve, 9 a destra e 5 a sinistra."}
{"id": "80614", "revid": "1784492", "url": "https://it.wikipedia.org/wiki?curid=80614", "title": "Dra\u017een Petrovi\u0107", "text": "Biografia.\nCugino di secondo grado di Dejan Bodiroga, anche suo fratello maggiore Aleksandar \u00e8 stato un cestista.\nCaratteristiche tecniche.\nSoprannominato \"il diavolo di Sebenico\" e \"il Mozart dei canestri\", \u00e8 uno dei migliori cestisti europei di tutti i tempi e tra i primi a imporsi in NBA. Il suo stile di gioco era prettamente individualista, ricco di uno-contro-uno, con un tiro perfetto e veloce. Giocava nel ruolo di guardia.\nCarriera.\nI primi passi.\nIl quindicenne Dra\u017een inizia la sua carriera come riserva del Sibenik allenato da Zoran 'Moka' Slavnic, per poi tornare titolare l'anno seguente. Trascina due anni pi\u00f9 tardi il suo piccolo club alla finale di Coppa Kora\u0107 persa con il Limoges giocata a Padova nel 1982.\nCibona Zagabria.\nA venti anni Mirko Novosel, coach del Cibona Zagabria, squadra in cui gioca il fratello di Dra\u017een, Aza, lo convince a raggiungerlo nel team in quel momento campione nazionale. L'impatto di Dra\u017een \u00e8 impressionante. Nella lega jugoslava segna 43,3 punti a partita, trascinando la squadra al titolo e conquistando due Coppe Campioni, un European Cup, un campionato di Jugoslavia, pi\u00f9 varie coppe nazionali e titoli personali. Il 5 ottobre 1985, nella prima giornata della YUBA liga 1985-1986, segn\u00f2 112 punti contro l'Olimpija Ljubljana.\nReal Madrid.\nArriva al Real nel 1988 con un contratto di quattro milioni di dollari l'anno, una cifra per l'epoca assolutamente spropositata. Petrovi\u0107 \u00e8 ormai considerato il pi\u00f9 forte giocatore europeo. A Madrid riprende ci\u00f2 che ha fatto fino ad allora con il Cibona. Durante la stagione trascorsa al Real, gioca una serie di cinque partite consecutive (con cinque vittorie di squadra) in cui totalizza 207 punti (41,4 in media a partita) e scrive nuovi record (ancora oggi imbattuti) come i 42 punti di gara-4 della finale scudetto e gli otto assist di gara-2.\nNel 1989 il Real Madrid incontra nella finale di Coppa delle Coppe la Snaidero Caserta di Gentile, Esposito e Oscar Schmidt. I madrileni vincono per 117-113 e Petrovi\u0107 mette a referto ben 62 punti. Dopo avere vinto l'argento olimpico a Seul 1988 e l'Europeo casalingo del 1989 Petrovi\u0107 trascina la Jugoslavia all'oro ai Campionati del mondo di Buenos Aires nel 1990.\nNBA.\nPortland Trail Blazers.\nTerminata la stagione 1989 sceglie l'avventura NBA, in un periodo in cui gli europei si contavano sulle dita di una mano. Nella sua prima intervista a \"Sports Illustrated\" dichiara: \"in Europa sono il pi\u00f9 forte e ho vinto tutto. Non mi interessa continuare a vincere e a collezionare coppe. Cerco altre sfide e voglio dimostrare di potere giocare anche nell'NBA\". Va a Portland, squadra di Clyde Drexler, e al suo esordio riesce nell'impresa di arrivare in finale (persa con Detroit per 4-1). Tuttavia il clima attorno a lui non \u00e8 dei migliori: alcuni suoi compagni pensano infatti che in campo sia troppo egoista. Perci\u00f2 Portland lo lascia andare ai New Jersey Nets, dove la sua carriera in NBA vedr\u00e0 una svolta significativa.\nNew Jersey Nets.\nApprodato ai Nets Petrovi\u0107 riceve quel minutaggio che gli era mancato con i Blazers, potendo dimostrare che la sua fama europea non era un'illusione; segnando 20,6 punti per gara e tirando con il 51% dal campo il croato aiuta la giovane squadra dei Nets a migliorare il proprio record e si afferma come una delle migliori guardie in prospettiva futura. In un'occasione Vernon Maxwell, guardia degli Houston Rockets, dichiar\u00f2 nel prepartita: \"\"Deve ancora nascere un europeo bianco che mi faccia il c..o\".\" Dra\u017een in risposta realizz\u00f2 44 punti.\nLa stagione successiva i punti diventano 24 a partita. Ormai Dra\u017een \u00e8 una stella riconosciuta anche dall'altra parte dell'oceano. Diventa leggendario per i suoi tiri da tre.\nC'\u00e8 anche la Nazionale, che Petrovi\u0107 non snobba mai. Con giocatori del calibro di Dino Ra\u0111a, Toni Kuko\u010d e Arijan Komazec la Croazia conquista l'argento alle Olimpiadi di Barcellona nel 1992, perdendo solo in finale contro il fenomenale Dream Team statunitense, che per la prima volta schiera i professionisti della NBA al gran completo. \u00c8 proprio l'anno successivo alle Olimpiadi spagnole che Petrovi\u0107 prende la grande decisione: lasciare i suoi New Jersey Nets, con cui \u00e8 in scadenza di contratto, per andare in una squadra da titolo. L'ultimo anno ai Nets lo ha consacrato infatti definitivamente tra i migliori giocatori della lega americana: pur non avendo ricevuto la convocazione per l'All-Star Game la guardia croata viene inserita nel terzo quintetto NBA, primo europeo a riuscirvi e secondo non statunitense di sempre dopo il nigeriano Hakeem Olajuwon.\nMorte.\nDopo una partita di qualificazione con la Polonia (in cui mise a referto 30 punti) Dra\u017een scelse di tornare in Croazia in auto con la fidanzata Klara Szalantzy (che nel 2001 ha sposato Oliver Bierhoff) piuttosto che in aereo con il resto della squadra, una scelta che si riveler\u00e0 tragica. Alle 17.20 del 7 giugno 1993 mor\u00ec in un incidente presso Denkendorf (Germania) a soli 28 anni. La Volkswagen Golf guidata dalla fidanzata si scontr\u00f2 con un camion che viaggiava nel senso opposto. Il mezzo pesante aveva invaso la corsia opposta alla propria per evitare la collisione con un altro veicolo, mettendosi di traverso sull'intera carreggiata. Pochi istanti dopo, la vettura con a bordo Petrovi\u0107 addormentato sul sedile anteriore del passeggero lo centr\u00f2 in pieno, uccidendo sul colpo il giocatore, ferendo la fidanzata e un'altra passeggera a bordo, la cinquantatrenne Hilal Haene. Secondo il rapporto della polizia stradale, Petrovi\u0107 non indossava la cintura di sicurezza e la visibilit\u00e0 sul luogo della sciagura era pessima.\nLa NBA osserv\u00f2 il lutto su tutti i campi e i Nets ritirarono la maglia numero 3. In Croazia \u00e8 tuttora considerato un eroe nazionale, un personaggio-simbolo della giovane nazione e il 7 giugno \u00e8 giornata di lutto nazionale. Nel 2010 la rete televisiva americana ESPN ha prodotto un film-documentario intitolato \"Once Brothers\", che vede come protagonisti il serbo Vlade Divac e lo stesso Petrovi\u0107, trattando l'amicizia tra i due campioni, le loro carriere in nazionale e in NBA, la difficolt\u00e0 nel loro rapporto durante le guerre jugoslave."}
{"id": "80616", "revid": "547034", "url": "https://it.wikipedia.org/wiki?curid=80616", "title": "Fibroblasto", "text": "I fibroblasti sono cellule tipiche del tessuto connettivo, in grado di produrre le componenti della matrice extracellulare. Hanno un citoplasma vacuolizzato che circonda un nucleo ellittico e colorato con uno o due nucleoli. I fibroblasti attivi si riconoscono dall'abbondante reticolo endoplasmatico. I fibroblasti inattivi, chiamati anche fibrociti, sono pi\u00f9 piccoli ed allungati, inoltre hanno un reticolo endoplasmatico ridotto.\nCaratteristiche.\nI fibroblasti producono collagene, glicosaminoglicani, fibre elastiche e reticolari e le glicoproteine che si trovano nella materia extracellulare. Durante la crescita i fibroblasti si dividono e sintetizzano le sostanze di base. Un danno ai tessuti stimola i fibroblasti e ne induce la mitosi.\nI fibroblasti possono dare origine ad altre cellule come le cellule ossee, gli adipociti e cellule muscolari, tutte di origine mesenchimale e mesodermica. Si trovano anche nel tessuto cicatriziale, possiedono una modesta capacit\u00e0 migrante e possono intervenire nella cicatrizzazione.\nI fibroblasti si muovono pi\u00f9 lentamente e depongono meno collagene con il buio per cui i tempi di guarigione sono pi\u00f9 lunghi se una ferita avviene di notte.\nIl TGF\u03b2 stimola i fibroblasti a produrre sostanze della matrice extracellulare (come il collagene) e decrementa la produzione di enzimi che degradano la ECM come le metalloproteasi.\nCome nel tessuto connettivo a produrre la matrice extracellulare abbiamo i fibroblasti, cos\u00ec nel tessuto osseo abbiamo gli osteoblasti e in quello cartilagineo i condroblasti.\nRecenti ricerche hanno messo a punto delle tecniche per produrre Cellule staminali pluripotenti indotte a partire da fibroblasti."}
{"id": "80618", "revid": "3115", "url": "https://it.wikipedia.org/wiki?curid=80618", "title": "Nicola Calipari", "text": "Fu ucciso da soldati statunitensi (nel contesto della guerra d'Iraq) il 4 marzo del 2005, mentre si recava in macchina all'aeroporto di Baghdad, nelle fasi immediatamente successive alla liberazione della giornalista Giuliana Sgrena, del quotidiano \"il manifesto\".\nBiografia.\nNicola Calipari entra a far parte degli scout nel reparto \u00abAspromonte\u00bb del gruppo Reggio Calabria 1 dell'Associazione Scouts Cattolici Italiani (ASCI). Dal 1965 segue tutto il percorso educativo fino a diventare, nel 1973, capo scout nei gruppi Reggio Calabria 1 e Reggio Calabria 3 AGESCI.\nLaureato in giurisprudenza all'Universit\u00e0 degli Studi di Messina, nel 1979, si arruola in Polizia e diventa funzionario.\nCalipari era sposato con Rosa Maria Villecco. La coppia aveva due figli.\nIl servizio in Polizia.\nDal settembre 1979 al 1982 Commissario in prova, addetto alla Squadra Mobile prima e Dirigente della Squadra Volanti poi della Questura di Genova.\nNel 1980 viene collocato in aspettativa per svolgere il servizio militare.\nDal 1982 al maggio 1989 ricopre vari incarichi fino a Dirigente della Squadra Mobile prima e Vice Capo di Gabinetto poi della Questura di Cosenza.\nNel 1988 ha effettuato un periodo di missione di tre mesi per collaborare con la National Crime Authority australiana.\nDal maggio 1989 al 1993 \u00e8 in servizio alla Questura di Roma e dal 1993 al 1996 \u00e8 Vice Dirigente della Squadra Mobile della Questura di Roma.\nNel 1996 \u00e8 Primo Dirigente della Questura di Roma e dal marzo 1997 al 1999 Direttore del Centro Interprovinciale Criminalpol della Questura di Roma.\nDal 1999 al novembre 2000 diviene Direttore della 3\u00aa e della 2\u00aa Divisione del \"Servizio Centrale Operativo\" (SCO) della Direzione Centrale per la Polizia Criminale.\nDal novembre 2000 al marzo 2001 \u00e8 Vice Consigliere ministeriale alla \"Direzione Centrale per la Polizia Stradale, Ferroviaria, di Frontiera e Postale\" del ministero dell'Interno.\nDal marzo 2001 all'agosto 2002 Dirigente dell'Ufficio Stranieri della Questura di Roma.\nL'amministrazione della Polizia gli ha conferito molti riconoscimenti per le operazioni di polizia giudiziaria portate a termine con successo relative, in particolare, ad operazioni antidroga e di contrasto al traffico internazionale di armi.\nL'attivit\u00e0 al Sismi.\nDopo oltre 20 anni di servizio in Polizia entra al SISMI nel 2002 e assegnato agli uffici operativi.\nDall'agosto 2002 viene collocato in posizione fuori ruolo presso la Presidenza del Consiglio dei Ministri, passando cos\u00ec al Servizio per le informazioni e la sicurezza militare.\nSuccessivamente diviene Capo della 2\u00aa Divisione \"Ricerca e Spionaggio all'Estero\" del SISMI: di fatto si trattava del \"numero due\" nell'ambito operativo per le operazioni estere del Servizio d'intelligence (secondo solo al Direttore generale Nicol\u00f2 Pollari) e viene assegnato alle operazioni in corso in Iraq.\nDurante il suo incarico \u00e8 responsabile del Sismi, nei territori iracheni, per le trattative felicemente concluse per la liberazione delle operatrici umanitarie Simona Pari e Simona Torretta e dei tre addetti alla sicurezza Umberto Cupertino, Maurizio Agliana e Salvatore Stefio. Non si riesce invece a riportare a casa Fabrizio Quattrocchi ed Enzo Baldoni. \u00c8 inoltre mediatore per la liberazione della giornalista Giuliana Sgrena, alla conclusione della quale viene ucciso da soldati statunitensi.\nLa morte.\nLa sera del 4 marzo 2005 un'autovettura dei servizi segreti italiani con a bordo Giuliana Sgrena, l'autista Andrea Carpani e Nicola Calipari, giunta nei pressi dell'aeroporto di Baghdad, transita sulla \"Route Irish\" in direzione di un posto di blocco statunitense. La giornalista \u00e8 stata appena rilasciata dai rapitori, a conclusione di una lunga trattativa condotta da Calipari, che aveva comunicato telefonicamente agli uffici del governo di Roma il felice esito dell'operazione, informando anche l'ambasciata.\nLa \"Route Irish\" \u00e8 presidiata a causa delle frequenti azioni ostili nella zona (135 da novembre a marzo, per la maggior parte fra le 19 e le 21: ora in cui transitava l'auto del SISMI), e anche per il previsto passaggio dell'allora ambasciatore statunitense in Iraq John Negroponte.\nApprossimandosi alla zona vigilata, il veicolo \u00e8 oggetto di numerosi colpi d'arma da fuoco; Calipari si protende per fare scudo col suo corpo alla giornalista e rimane ucciso da una pallottola alla testa. Anche la giornalista e l'autista del mezzo rimangono feriti.\nA sparare \u00e8 Mario Lozano (New York, Bronx, 1969), addetto alla mitragliatrice al posto di blocco, appartenente alla 42\u00aa divisione della New York Army National Guard. Altri soldati sono stati sospettati di aver partecipato alla sparatoria.\nRicostruzioni.\nSono state prodotte due versioni dell'accaduto, una italiana ed una americana, fra loro contrastanti in molti punti.\nLa vicenda ha creato forti attriti diplomatici fra Italia e Stati Uniti d'America, tanto che molti hanno subito richiamato la strage del Cermis, che pure port\u00f2 ad attriti tra i due paesi, e la magistratura italiana ha aperto un'inchiesta sulla vicenda, incriminando il soldato Mario Lozano per l'omicidio di Calipari e il tentato omicidio di Giuliana Sgrena, dell'autista e di Andrea Carpani, maggiore dei Carabinieri rimasto ferito.\nVersione italiana.\nDei sopravvissuti all'episodio le testimonianze sono principalmente quelle di Giuliana Sgrena, giacch\u00e9 l'autista, anch'egli appartenente al SISMI, non ha rilasciato dichiarazioni pubbliche, sebbene abbia riferito dell'accaduto per via gerarchica. Tuttavia, in \"Diario di una spia a Baghdad\", un agente del SISMI presente nella capitale irachena ha raccolto e pubblicato la testimonianza dell'agente Corsaro, nome in codice usato da Andrea Carpani durante l'operazione.\nCome riferito da autorit\u00e0 governative, Sgrena ha sostenuto di aver visto, dopo una curva, che li avrebbe fatti rallentare fino ad una velocit\u00e0 massima di circa 50\u00a0km/h, una luce accecante e poi di aver udito subito dopo l'esplosione di numerosi colpi d'arma da fuoco: diverse centinaia, secondo la giornalista, protrattisi per 10-15 secondi a dire dell'autista.\nGiuliana Sgrena ha aggiunto che non si trattava di un posto di blocco e che la pattuglia dei soldati americani non aveva fatto alcun segnale per identificarsi o per intimare l'\"alt\", come era invece regolarmente accaduto negli altri posti di controllo precedentemente attraversati, iniziando decisamente a sparare contro la loro automobile.\nLa giornalista dichiar\u00f2 inoltre che i sequestratori, poco prima della liberazione, le avevano detto che gli statunitensi non volevano che tornasse viva in patria.\nVersione statunitense.\nSecondo il governo statunitense, la cui versione \u00e8 stata diffusa il 1\u00ba maggio 2005, l'auto viaggiava ad una velocit\u00e0 prossima ai 100\u00a0km/h. I militari del \"check-point\" 541 avrebbero seguito la cosiddetta procedura delle quattro S.\nNel corso della sparatoria, alcuni dei proiettili sarebbero stati accidentalmente deviati ed uno avrebbe centrato alla testa Calipari, protesosi in avanti per proteggere con il suo corpo la giornalista.\nI funzionari statunitensi hanno inoltre asserito che nessuno era a conoscenza dell'operazione condotta dal SISMI, n\u00e9 dell'identit\u00e0 delle persone a bordo di quell'auto, regolarmente presa a nolo all'aeroporto di Baghdad.\nIl rapporto americano era inizialmente uscito con numerose censure, per circa un terzo dell'elaborato, che mascheravano sotto strisce nere i nomi dei soldati implicati ed altri dettagli; pubblicato ufficialmente su Internet in formato pdf, il documento fu decifrato in pochi istanti tramite copia-incolla.\nL'inchiesta effettuata dai militari statunitensi ha concluso che la sparatoria avvenuta il 4 marzo 2005 al posto di blocco presso l'aeroporto di Baghdad \u00e8 stata \u00abun tragico incidente\u00bb.\nDifferenze tra le ricostruzioni.\nLa differenza principale fra le due versioni \u00e8 costituita dalla velocit\u00e0 alla quale il veicolo italiano procedeva, che secondo gli statunitensi era di circa 100\u00a0km/h, mentre secondo gli italiani era di circa la met\u00e0. L'importanza di questo fattore risiede nella motivazione dell'azione dei soldati, che in caso d'alta velocit\u00e0 avrebbero potuto confondere l'auto con uno dei frequenti attacchi mediante auto-bomba.\nUn'altra divergenza riguarda la richiesta di arresto del mezzo per controllo, che secondo gli statunitensi sarebbe stata operata correttamente, mentre secondo Giuliana Sgrena non vi sarebbe stata affatto, mancando la segnaletica e non essendovi stati cenni o altre indicazioni in questo senso.\nSecondo gli italiani le forze americane erano state correttamente avvertite; dall'altra parte si \u00e8 ribattuto che gli italiani non avevano invece dato avviso alcuno delle loro attivit\u00e0 nella zona.\nVideo.\nL'8 maggio 2007, durante il notiziario serale del TG5, \u00e8 stato trasmesso in esclusiva un video contenente alcune immagini dei primi momenti successivi alla sparatoria. Il video \u00e8 stato girato dallo stesso Mario Lozano e mai consegnato alla commissione d'inchiesta statunitense.\nDalla visione del video emergono due punti chiave:\nSospetti.\nIl governo statunitense si era espresso in senso fortemente critico nei confronti dei servizi segreti italiani, che secondo la parte statunitense non avevano esitato a pagare ingenti riscatti per la liberazione di altri sequestrati in Iraq. Tale condotta, sostengono gli Stati Uniti, costituirebbe un pericoloso incentivo per le bande criminali a compiere altri sequestri di persona. Lo stesso Calipari, nel caso, sarebbe stato diretto destinatario di tali critiche, vista la centralit\u00e0 del suo ruolo in trattative tenute per precedenti rapimenti.\nAlla luce anche di successive intercettazioni, si \u00e8 perci\u00f2 sospettato un atto premeditato, anche in virt\u00f9 delle affermazioni di Giuliana Sgrena, cui i rapitori, liberandola, avrebbero segnalato che gli Stati Uniti non avrebbero gradito un suo ritorno a casa.\nAnche escludendo una premeditazione, alla luce dei fatti e delle menzogne dimostrate dal video successivamente emerso, l'accaduto ha sollevato cocenti critiche verso l'organizzazione statunitense e la disinvolutura sull'uso delle armi. Un'analisi oggettiva sulle tempistiche verificabili coi reperti a disposizione, infatti, conduce alla conclusione che anche se vi fosse stato l'avviso di fermarsi, non si sarebbe lasciato ai malcapitati il tempo di arrestarsi prima che venisse aperto il fuoco.\nInchieste.\nAl fine di stabilire cosa sia veramente accaduto, negli Stati Uniti \u00e8 stata istituita una commissione d'inchiesta, ai cui lavori sono stati ammessi osservatori italiani nell'intento di produrre una relazione conclusiva comune, che potesse fugare qualsiasi dubbio circa la correttezza nei rapporti fra le due nazioni.\nIn Italia, la magistratura ha incontrato difficolt\u00e0 ed impedimenti nello svolgimento della funzione inquirente a causa del particolare \"status\" della zona in cui si sono svolti i fatti, che risultava essere territorio iracheno sottoposto a controllo militare e sovranit\u00e0 di fatto statunitense; negato dagli Stati Uniti il permesso di far analizzare a tecnici della polizia scientifica italiana il veicolo su cui viaggiava Calipari, i giudici hanno dovuto attendere la conclusione dei rilievi statunitensi per poter avere a disposizione il mezzo. Il diniego, motivato con ragioni militari, ha di fatto provocato lo scadimento del valore probatorio del reperto, rendendone l'esame sostanzialmente inattendibile.\nNel 2005 la Procura di Roma ha avviato un'inchiesta in merito alle dichiarazioni e alle vicende di Gianluca Preite, ingegnere informatico che, lavorando per il Sismi, avrebbe intercettato una comunicazione satellitare la sera del 4 marzo 2005. Da questa intercettazione si evincerebbe come la morte di Nicola Calipari non sia stata causata da un incidente, ma da un disegno criminoso ben preciso al quale avrebbero partecipato anche alti ufficiali militari italiani. Nel corso della conversazione, uno dei rapitori della Sgrena avrebbe riferito che la vettura su cui viaggiavano Calipari e la Sgrena in realt\u00e0 era un'autobomba diretta all'aeroporto, proprio per accertarsi che gli americani aprissero il fuoco sugli italiani. La versione dell'ingegner Preite sembrerebbe essere stata confermata dal fatto che nel corso di un interrogatorio dei servizi segreti giordani a un detenuto, Sheik Husain, che viene definito come un ex leader della cellula di Bagdad di al Qaeda, \u00e8 emerso che per il riscatto della Sgrena sarebbero stati pagati 500.000 dollari e che lo stesso Husain, una volta incassata la somma, avrebbe denunciato con una telefonata anonima la presenza di esplosivo nella macchina su cui si trovavano i tre italiani, pronta a saltare in aria all'arrivo all'aeroporto, circostanza che convinse i soldati americani ad aprire il fuoco al suo passaggio. Sull'intercettazione telefonica sono state affettuate varie perizie, una ordinata dai Magistrati del Pool Antiterrorismo della Procura della Repubblica di Roma (Franco Ionta, Pietro Saviotti ed Erminio Amelio), l'altra effettuata per conto della difesa del Preite, impegnato nel processo che lo vede posto a giudizio per accesso abusivo ad un sistema informatico e altri reati connessi, nonostante in sede processuale sia stato gi\u00e0 accertato il suo lavoro per il SISMI. Il processo \u00e8 in corso presso il Tribunale Penale di Roma, nel quale Gianluca Preite \u00e8 difeso dal penalista Carlo Taormina.\nColloqui diplomatici e pressioni.\nIl 2 maggio 2005, in un colloquio presso Palazzo Chigi, la presidenza del Consiglio dei Ministri discusse assieme all'ambasciatore americano a Roma, Mel Sembler, del rapporto italiano in via di pubblicazione. Erano presenti Gianfranco Fini (ministro degli esteri), Gianni Letta (sottosegretario alla presidenza), Gianni Castellaneta (ambasciatore italiano a Washington), Nicol\u00f2 Pollari (capo del Sismi), il diplomatico Cesare Maria Ragaglini e il generale del Sismi Pierluigi Campregher.\nIn base alle comunicazioni di Mel Sembler a Washington, rivelate a fine 2010 da Wikileaks e dal \"Guardian\", appare come il rapporto italiano, almeno nella parte in cui definiva l'omicidio Calipari come \"non intenzionale\", fosse stato appositamente costruito per impedire ulteriori inchieste della magistratura, ed evitare che la vicenda danneggiasse i rapporti bilaterali Italia-USA e l'impegno militare italiano in Iraq. Il governo Berlusconi III si sarebbe impegnato a bloccare i tentativi di ulteriori indagini da parte delle commissioni parlamentari, cos\u00ec come gi\u00e0 richiesto dall'opposizione di centrosinistra, sostenendo la tesi del \"tragico incidente\".\nAll'ambasciata americana viene comunicato (come trasmesso per nota da Mel Sembler a Washington) che il rapporto italiano indica che:\nNel colloquio si fa inoltre cenno all'opportunit\u00e0 che il presidente George W. Bush chiami Berlusconi il giorno successivo, prima che il 5 maggio Berlusconi si presenti in Parlamento per discutere il rapporto.\nSembler, inoltre, raccomanda che l'amministrazione USA non critichi approfonditamente il rapporto italiano, in quanto si produrrebbero \"conseguenze asimmetriche\": un'immagine troppo accondiscendente, o sleale, del governo italiano di fronte all'opinione pubblica potrebbe causare \"severe conseguenze\" al governo Berlusconi e all'impegno militare italiano in Iraq.\nIl governo Berlusconi IV si \u00e8 dissociato dal contenuto delle comunicazioni di Sembler, definendole come \"valutazioni personali\" e \"fuorvianti\". Nonostante ci\u00f2 il Comitato Parlamentare di controllo per la Sicurezza della Repubblica (Copasir) coordinato da Massimo D'Alema ha richiesto per la stessa giornata del 21 dicembre 2010 le audizioni di quanti, a vario titolo, sono stati coinvolti nella vicenda, tra cui Nicol\u00f2 Pollari, direttore del Sismi all'epoca dei fatti, e Gianluca Preite, anch'egli coinvolto nell'inchiesta (vedi sopra), e altri ufficiali militari dei servizi segreti.\nNel 2011 Wikileaks ha pubblicato un \"cable\" risalente al 9 maggio 2005 (redatto dopo che il premier aveva riferito del caso in parlamento) in cui l'ambasciata americana a Roma conferma l'amicizia fra Italia e Stati Uniti e, per evitare problemi, il presidente del consiglio fa capire agli americani che li \"lascer\u00e0 fare\" nel mostrare la loro versione, senza fornire alcun contraddittorio. L'ambasciatore inoltre fa notare che per gli investigatori americani era una cosa ovvia chiedersi come mai \"di 30 auto che avevano attraversato il posto di blocco solo una \u00e8 stata presa a mitragliate\"\nDel caso Calipari l'allora ministro degli Esteri Massimo D'Alema ha parlato con il segretario di Stato Condoleezza Rice, nel corso della sua visita a Washington del giugno 2006, lamentando una \u00abcollaborazione insufficiente fino a questo momento\u00bb da parte degli statunitensi sulla vicenda; il portavoce del Dipartimento di Stato Adam Ereli ha cos\u00ec commentato: \u00abSe gli italiani hanno preoccupazioni, le affronteremo\u00bb.\nIl 30 marzo 2007 si incontrarono l'ambasciatore italiano negli Stati Uniti Giovanni Castellaneta e John Negroponte, allora vicesegretario di Stato americano, che esercit\u00f2 pressioni affinch\u00e9 il processo in contumacia a Mario Lozano fosse fermato.\nNegroponte sottoline\u00f2 come il processo a Lozano fosse \"molto problematico\", esortando il governo Prodi II a premere sul tribunale in quanto \"le azioni sul campo di guerra esulano dalla sua giurisdizione\" e \"un processo in contumacia \u00e8 un messaggio orribile e va fermato (\"stopped\")\". Castellaneta comunic\u00f2 agli americani che \"i crimini commessi all'estero ricadono nella giurisdizione di Roma\" e che la Corte ha \"alzato il livello di gravit\u00e0 del crimine per poter procedere all'estradizione\". Nel resoconto dell'ambasciata, l'ambasciatore italiano\n\"si \u00e8 detto d'accordo che il caso tra i nostri due governi \u00e8 chiuso, ma non ha dato molta speranza sul fatto che il governo rallenti o blocchi il processo\".\nSentenze.\nLa Procura della Repubblica di Roma il 19 giugno 2006 ha formalizzato la richiesta di rinvio a giudizio per il militare americano Mario Lozano, imputato per l'omicidio di Nicola Calipari e per il ferimento della giornalista Giuliana Sgrena: il processo contro Lozano sarebbe possibile, secondo la Procura di Roma, essendo stata ipotizzata a suo carico la responsabilit\u00e0 in un \"delitto politico che lede le istituzioni dello Stato italiano\", una fattispecie riconducibile all'articolo 8 del Codice di procedura penale che consente di procedere contro chi abbia arrecato offesa a interessi politici dello Stato.\nL'imputazione \u00e8 stata assunta in quanto Mario Lozano risulta irreperibile ed \u00e8 mancata la collaborazione richiesta e non ottenuta dagli Stati Uniti, avendo le autorit\u00e0 americane respinto anche una rogatoria internazionale presentata dalla Procura di Roma.\nIl 25 ottobre 2007 la Terza Corte d'Assise di Roma ha prosciolto l'imputato Mario Lozano non potendo procedere per difetto di giurisdizione. Secondo il giudice italiano, difatti, le forze multinazionali in Iraq ricadono sotto la giurisdizione penale esclusiva dei rispettivi paesi d'invio. Ci\u00f2 secondo una consuetudine internazionale, detta \"legge dello zaino\", che derogherebbe alla norma italiana sull'esercizio dell'azione penale.\nLa sentenza \u00e8 stata successivamente impugnata dalla Procura di Roma avanti la Corte di Cassazione.\nCon sentenza del 19 giugno 2008, la I Sezione penale della Corte di cassazione ha rigettato il ricorso della Procura di Roma, confermando la mancanza di giurisdizione italiana sul caso. La Suprema Corte, ha per\u00f2 smontato le motivazioni addotte dalla Corte d'Assise, valutando \u00abdavvero inadeguata\u00bb l'interpretazione resa dal giudice di primo grado. Secondo la Cassazione, al momento dei fatti, la missione militare internazionale in Iraq non operava in regime di occupazione militare (come invece sostenuto dalla Corte d'Assise per giustificare l'assenza di giurisdizione), e, in ogni caso, Calipari non faceva parte di detta missione.\nL'assenza di giurisdizione viene invece motivata con l'esistenza di un'ulteriore consuetudine che garantirebbe l'immunit\u00e0 funzionale (\"ratione materiae\"), dalla giurisdizione interna dello Stato straniero (nel caso di specie, quello italiano) del funzionario statale (ossia il soldato Lozano) che abbia agito \"iure imperii\" (cio\u00e8 sotto poteri autoritativi).\nSecondo la Corte, l'immunit\u00e0 verrebbe meno soltanto in presenza di una \u201cgrave violazione\u201d del diritto internazionale umanitario (ossia al verificarsi di un crimine di guerra o di un crimine contro l'umanit\u00e0), non riscontrata per\u00f2 nel caso di specie.\nRiconoscimenti.\nIl 25 marzo gli fu dedicata l'intestazione del nuovo teatro comunale di Cerchio, in Abruzzo.\nIl 30 marzo 2005 gli fu dedicato l'auditorium di Palazzo Campanella, sede del Consiglio regionale della Calabria, in Via Portanova a Reggio di Calabria.\nIl 3 marzo 2006 fu inaugurato un cippo commemorativo a Nicola Calipari nel Comprensorio di Forte Casal Braschi a Roma, sede storica del SISMI.\nIl 4 marzo 2010 gli fu dedicata un'aula presso la Palazzina Studi della Scuola Superiore di Polizia, in Via Pier della Francesca, 3 a Roma.\nIl 5 marzo 2014 \u00e8 stato a lui dedicato un bassorilievo presso il primo piano della Questura di Roma.\nA Roma gli sono stati intitolati i giardini di Piazza Vittorio Emanuele II.\nAlmeno nei seguenti Comuni italiani esiste una \"Via Nicola Calipari\" (elenco non esaustivo):"}
{"id": "80620", "revid": "287204", "url": "https://it.wikipedia.org/wiki?curid=80620", "title": "Jacques Prevert", "text": ""}
{"id": "80622", "revid": "92920", "url": "https://it.wikipedia.org/wiki?curid=80622", "title": "Difesa siciliana", "text": "La difesa siciliana \u00e8 un'apertura del gioco degli scacchi, giocata per la prima volta nel XVI secolo in Italia, caratterizzata dalle mosse:\nFa parte delle aperture di gioco semiaperto. Il Nero con la sua prima mossa combatte subito per il centro, e in particolare per la casa d4, ma spingendo il pedone 'c' crea una posizione non simmetrica che porta solitamente a posizioni complesse, dove in generale il Bianco ha l'iniziativa sul lato di re (il pedone e4 guarda al lato di re), mentre il Nero su quello di donna, e in particolare sulla colonna semiaperta \"c\" qualora il pedone su questa colonna venisse cambiato con quello centrale \"d\" del Bianco (come nelle varianti della siciliana aperta).\nL'odierna vasta diffusione della difesa siciliana \u00e8 paragonabile alla diffusione che ebbe la partita spagnola nei primi decenni del Novecento. Attualmente \u00e8 la risposta pi\u00f9 giocata contro 1. e4 a livello magistrale. Non deve stupire pertanto che la sua estensione teorica sia enorme, con decine di migliaia di varianti.\nStoria.\nAccennata gi\u00e0 nel trattato di Luis Ram\u00edrez de Lucena (\"Repetici\u00f3n de amores y arte de ajedrez, con CL juegos de partido\"), nel manoscritto di Gottinga, in Polerio, e in Gioacchino Greco, la successione delle mosse che la caratterizzano \u00e8 riportata nel trattato di Pietro Carrera \"Il gioco degli scacchi\" (1617). L'autore dedic\u00f2 a questo impianto appena due pagine (pp.\u00a0412\u2013413), probabilmente perch\u00e9 tale difesa all\u2019epoca era \u201cgiovane\u201d e sperimentata occasionalmente, per uscire dalle vie troppo battute dalla teoria e il sacerdote siciliano non ne rivendic\u00f2 mai la paternit\u00e0, pur non essendogli mancate le occasioni. Per pi\u00f9 di due secoli tuttavia questa apertura rimase trascurata, sino a quando J\u00e4nisch e Staunton si espressero assai favorevolmente sul suo conto.\nNei primi anni dell'Ottocento lo scacchista inglese Jacob Sarratt sulla scorta di un raro e prezioso manoscritto italiano, segnalatogli dal signor E. Morris, affermava che la successione di mosse 1.e4 c5 era stata definita in periodo pi\u00f9 antico \u00abIL GIOCHO SICILIANO\u00bb, denominazione che grazie allo studioso inglese inizi\u00f2 da allora a diffondersi nel mondo scacchistico e che poi divenne \u00abDifesa Siciliana\u00bb.\nTuttavia l'apparizione ufficiale di questa apertura, con il relativo accompagnamento di risultati in grado di testimoniare la sua validit\u00e0, risale intorno al 1870, quando il tedesco Louis Paulsen, uno dei maggiori giocatori dell'epoca, ide\u00f2 un sistema di sviluppo, ancora oggi considerato perfettamente valido.\nSiciliana aperta.\nNella difesa siciliana i sistemi che scaturiscono dopo 2.Cf3 e 3.d4 vengono definiti \"aperti\". I vari impianti che ne possono scaturire dipendono dalla scelta dello sviluppo del nero. Le tre maggiori varianti derivano dalla seconda mossa del nero, con possibilit\u00e0 di rientri in una variante o in un'altra con differenti ordini di mosse, mentre il bianco ha una scelta di mosse pi\u00f9 definita (solitamente 2. Cf3, 3. d4, 4. Cxd4). Tra le alternative pi\u00f9 frequentemente giocate si hanno:\nDragone.\nQuesta variante, che vede il nero fianchettare l'alfiere sulla diagonale h8-a1, conduce generalmente a partite violente, caratterizzate da attacchi di entrambi i colori verso il re avversario: nella linea oggi considerata pi\u00f9 critica (il cosiddetto \"attacco jugoslavo\") il Bianco ricorre all'arrocco lungo e alle spinte dei pedoni \"h\" e \"g\" per attaccare il re avversario.\nIl Nero, invece, tenta di sfruttare il proprio potente alfiere in g7 e la conseguente superiorit\u00e0 sulle case scure per attaccare l'ala di donna avversaria. Il termine Dragone deriva dalla disposizione dei pedoni neri che ricordano la forma della costellazione del Dragone.\nTipicamente, dopo 6.Ae3 Ag7, il Bianco gioca 7.f3 per impedire l'attacco del cavallo nero sull'alfiere con ...Cg4.\nNajdorf.\nQuesta variante, detta \"Najdorf\" dal Grande maestro Miguel Najdorf, \u00e8 stata giocata da molti giocatori, tra cui i campioni del mondo Bobby Fischer e Garry Kasparov, ed \u00e8 pi\u00f9 posizionale rispetto alla precedente. L'obiettivo del Nero \u00e8 impedire al bianco di dare scacco in b5 o di occupare la stessa casa con il cavallo, lasciandosi contemporaneamente aperte diverse possibilit\u00e0 a seconda del gioco del Bianco; un piano tipico \u00e8 condurre un attacco di minoranza sul lato di donna attraverso le mosse ...b5, ...Ab7 e ...Cc6.\nLe possibili risposte del Bianco a questo punto sono molte: tra le pi\u00f9 giocate vi sono 6.Ag5, 6.Ae2, 6.Ae3 e 6.Ac4. In particolare, la prima \u00e8 la linea pi\u00f9 tagliente, che pu\u00f2 portare (dopo 6...e6 7.f4 Db6) alla cosiddetta \"variante del pedone avvelenato\", in cui il Nero accetta un ritardo di sviluppo in cambio di un pedone. 6.Ae2, invece, conduce a linee pi\u00f9 tranquille, con possibilit\u00e0 di trasporre nella variante Scheveningen.\nScheveningen.\nQuesta variante, dal carattere pi\u00f9 posizionale, prende il nome dalla cittadina olandese di Scheveningen, ed \u00e8 oggigiorno molto popolare. Il Nero, a differenza di altre varianti, imposta immediatamente la struttura pedonale del suo centro, pur lasciandosi la flessibilit\u00e0 di giocare ...d5 o ...e5; il Bianco, invece, pu\u00f2 seguire diversi piani, tra cui la \"variante classica\" (6.Ae2), in cui il Bianco prepara un attacco sull'ala di re attraverso Ae3, f4, 0-0; l\"attacco Keres\" (6.g4), cercando di costringere il Nero sulla difensiva; l\"attacco inglese\", simile per certi versi all'attacco jugoslavo nella variante del dragone, in cui il Bianco arrocca lungo e avanza i pedoni \"f\", \"g\" e \"h\".\nClassica.\nA differenza della Najdorf e della Scheveningen il nero non si compromette con spinte di pedone riservandosi di spingere o meno in a6 o in e6 (o addirittura in e5 in un colpo solo se possibile) e mette immediatamente sotto pressione il centro. Il principale svantaggio di questa variante \u00e8 nel fatto che il nero determina immediatamente la casa di sviluppo del Cb8 perdendo cos\u00ec la possibilit\u00e0 di svilupparlo in d7.\nIl bianco ha a disposizione numerose varianti. Tra le pi\u00f9 giocate:\nNell'arco degli anni dal 1935 al 2008 con questo impianto il bianco ha vinto il 38,3%, il nero 27,1% mentre le patte sono state il 34,6%.\nSveshnikov.\nIn questa variante, che prende il nome del Grande maestro sovietico Evgeni Ellinovich Sveshnikov, il Nero accetta di crearsi un pedone arretrato (in d6) e un avamposto per il Bianco (in d5) per costringere il cavallo bianco a spostarsi in a3 (dopo 6.Cdb5 d6 7.Ag5 a6 8.Ca3 b5), dove \u00e8 momentaneamente fuori dal gioco. Il Bianco a questo punto pu\u00f2 continuare con 9.Cd5 oppure con la pi\u00f9 aggressiva 9.Axf6.\nUna variante simile \u00e8 la Kalashnikov.\nPaulsen.\nLa siciliana Paulsen (spesso denominata anche Kan, in onore dell'omonimo giocatore sovietico degli anni '50) comprende le varianti:\nA volte questa variante traspone nella Tajmanov o nella Sveshnikov.\nTajmanov.\nPorta il nome di Mark Taimanov. Sviluppando il cavallo in una casa naturale, il Nero tiene aperte diverse opzioni, preparandosi a sviluppare l'alfiere camposcuro in b4 o in c5 invece che in e7 come avviene in altre varianti.\nDragone accelerato.\nIl Nero conduce un piano simile alla pi\u00f9 popolare variante del dragone, ma riservandosi la possibilit\u00e0 di portare il pedone in d5 in una sola mossa, risparmiando un tempo.\nKalashnikov.\nL'idea fondamentale \u00e8 quella della pi\u00f9 popolare variante Sveshnikov: il Nero guadagna un tempo costringendo il Cavallo a peregrinare per la scacchiera; il lato negativo \u00e8 la debolezza della casa d5 e del pedone \"d\". Meno popolare della Sveshnikov, \u00e8 pi\u00f9 tagliente.\nSiciliana chiusa.\nLa siciliana chiusa \u00e8 caratterizzata dalle mosse:\nLa siciliana chiusa attir\u00f2 l\u2019attenzione degli studiosi dopo che fu usata dallo scacchista tedesco Louis Paulsen contro Adolf Anderssen, nell\u2019importante torneo internazionale che si tenne nella capitale britannica: il torneo di Londra del 1862, che vide la partecipazione anche del primo campione del mondo ufficiale Wilhelm Steinitz.\n\u00c8 comune trovare, anche tra forti giocatori di tornei, chi sostiene che la Siciliana Chiusa \u00e8 un modo per evitare tutta l\u2019enorme letteratura scacchistica che supporta la Siciliana aperta. \u00c8 certo che 2. Cc3 evita subito la lotta al centro, contrariamente a 2. Cf3 e 3. d4, ma non per questo non si generano scontri dalle sottili sfaccettature; anzi, la Siciliana chiusa ha una propria prerogativa: a seconda delle sequenze di mosse iniziali, cambiano i piani di entrambi i colori. Inoltre la Siciliana chiusa ha avuto due grandi sostenitori: i Campioni del mondo Vasilij Vasil'evi\u010d Smyslov e Boris Spasskij.\nTemi della siciliana chiusa.\nIl tema principale della Siciliana chiusa \u00e8 la spinta pedonale f4, che introduce un attacco sul lato di Re, mentre si esercita un controllo sulla casa d4. Dal canto suo, il Nero pu\u00f2 contrattaccare sul lato di Donna, con spinte come b5.\nIl Nero ha diverse alternative contro la Siciliana chiusa, tra cui anche un\u2019impostazione valida contro un po\u2019 tutti gli schemi del Bianco: il cosiddetto \"setup russo\" Cc6-d6-e5-Cge7-Ag7, molto solido, alla base del quale c\u2019\u00e8 la chiara idea di contendere al Bianco il controllo della casa d4. Tra l\u2019altro, il setup russo \u00e8 in linea anche con il tipico contrattacco sul lato di Donna che il Nero dispone in quest\u2019apertura: infatti un piano tipico di quest\u2019impostazione \u00e8 portare il Cc6 in d4, rinforzarlo con Cec6 (con l\u2019obiettivo ultimo di crearsi un avamposto) e piazzare la Torre in b8 per sostenere la spinta in b5. Alternativa a Cge7, sempre in linea con l\u2019idea dell\u2019attacco sul lato di Donna, \u00e8 la pi\u00f9 aggressiva Cf6, il cui percorso dovr\u00e0 essere e8-c7 per poter sostenere ulteriormente la spinta b5.\nAltre mosse.\nQui di seguito vengono prese in considerazione tutte le mosse che seguono 1. e4 c5 e non appartengono alla siciliana aperta o alla siciliana chiusa.\nGambetto Morra.\nIn questo modo il bianco ottiene, in cambio del pedone sacrificato, un buon gioco di pezzi e le colonne c e d su cui posizionare comodamente le torri. \u00c8 comunque un sistema che raramente viene adottato ad alto livello, mentre pi\u00f9 spesso trova spazio tra i giocatori di club, con l'obiettivo di limitare lo studio della teoria e di sorprendere l'avversario.\nPrende il nome del giocatore di Nizza Pierre Morra (1900-1969), che scrisse un articolo su questa variante negli anni '50.\nAlapin.\n Da segnalare l'inserimento di questa variante nel repertorio del Grande Maestro Michele Godena.\nLa partita pu\u00f2 proseguire con due varianti principali:\noppure con altre mosse meno usate come 2...d6, 2...e6, 2...g6.\nLo scopo di questa variante \u00e8 di permettere al Bianco di ottenere due pedoni centrali (\"d\" ed \"e\"), cosa che il Nero deve impedire. Spesso si giunge a una posizione col pedone \"d\" bianco isolato sulla quarta traversa e il pedone \"e\" nero situato solitamente in e6.\nLa variante Alapin della Siciliana, gi\u00e0 presente nel trattato di Pietro Carrera, viene classificata dall'Enciclopedia jugoslava delle aperture col codice B22.\nDal nome del contendente Bianco nella XIV partita giocata a Londra nel 1834 tra Alexander McDonell e Louis-Charles de la Bourdonnais, vinta dal Nero. Secondo Jeremy Silman ed altri, la migliore risposta del Nero \u00e8 codice_37, il \"gambetto Tal\", che ha portato ad un immediato crollo della popolarit\u00e0 di codice_38. Un'opzione meno comune \u00e8 codice_39, giocata da La Bourdonnais contro McDonnell.\nOggigiorno, alcuni giocatori introducono l'Attacco McDonnell giocando codice_40 prima di continuare con codice_41, trasponendo nel cosiddetto \"Attacco Grand Prix\".\nLa linea moderna principale \u00e8 la seguente: codice_42. La mossa 2.Cc3 \u00e8 stata giocata da Grandi Maestri di alto livello (Gelfand, Short et. al.), ma solo raramente. Qui il Bianco pu\u00f2 giocare la mossa posizionale codice_43, minacciando il raddoppio del pedone Nero con codice_44, o la pi\u00f9 aggressiva codice_45, puntando ad un attacco sul lato di Re."}
{"id": "80623", "revid": "289247", "url": "https://it.wikipedia.org/wiki?curid=80623", "title": "S. Francesco d'Assisi", "text": ""}
{"id": "80624", "revid": "4169", "url": "https://it.wikipedia.org/wiki?curid=80624", "title": "Shinus", "text": ""}
{"id": "80627", "revid": "1260426", "url": "https://it.wikipedia.org/wiki?curid=80627", "title": "Willy Brandt", "text": "Membro del Partito Socialdemocratico di Germania (SPD), di cui fu Presidente dal 1964 al 1987, \u00e8 stato anche sindaco di Berlino Ovest dal 1957 al 1966, Ministro degli esteri e Vicecancelliere dal 1966 al 1969, Presidente dell'Internazionale Socialista dal 1976 al 1992.\nLa sua politica estera \u00e8 nota come Ostpolitik, politica di normalizzazione dei rapporti con la Repubblica Democratica Tedesca e con gli altri paesi del blocco orientale a partire dall'inizio degli anni settanta, per la quale gli venne conferito il premio Nobel per la pace il 10 dicembre 1971.\nSi dimise dalla carica di Cancelliere dopo la scoperta del coinvolgimento di un suo consigliere, G\u00fcnter Guillaume, in una rete di spionaggio a favore della Stasi, i servizi segreti della Germania Est.\nBiografia.\nWilly Brandt era figlio di Martha Frahm, cassiera e ragazza madre e dell'insegnante amburghese John Heinrich M\u00f6ller, morto nel 1958. Fu allevato dalla madre e dal nonno; non conobbe il padre e, una volta cresciuto, non volle mai incontrarlo, pur sapendo dove abitava. Nel 1929 entr\u00f2 nella giovent\u00f9 socialista e un anno dopo nella SPD. L'anno successivo, 1931, pass\u00f2 al Partito Socialista dei Lavoratori della Germania.\nNel 1932 si diplom\u00f2 al ginnasio \"Johanneum\" di Lubecca. Dopo il 1933 e la presa di potere da parte di Adolf Hitler il partito fu dichiarato illegale. I suoi membri decisero di opporsi clandestinamente al nazionalsocialismo e Brandt fu incaricato di costituire una cellula di opposizione a Oslo; emigr\u00f2 quindi in Norvegia, assumendo nel 1934 il nome di copertura di Willy Brandt, che nel 1949 divenne il suo nome ufficiale.\nCon il nome di copertura di Gunnar Gaasland torn\u00f2 in Germania da settembre a dicembre del 1936; in seguito si rec\u00f2 in Spagna come reporter di guerra nella guerra civile spagnola.\nNel 1938 il regime nazista lo espulse e lo priv\u00f2 della cittadinanza; Brandt fece quindi richiesta della cittadinanza norvegese.\nDurante l'occupazione tedesca della Norvegia nella seconda guerra mondiale fu per un breve periodo prigioniero tedesco (alla cattura indossava una divisa norvegese e non fu riconosciuto); dopo il rilascio fugg\u00ec in Svezia. Nell'agosto 1940 l'ambasciata norvegese di Stoccolma gli concesse la cittadinanza norvegese. Rimase a Stoccolma fino alla fine della guerra.\nNel 1945 torn\u00f2 in Germania come corrispondente per alcuni giornali scandinavi e nel 1948 riacquis\u00ec la cittadinanza tedesca; l'anno successivo il nome Willy Brandt divenne il suo nome ufficiale.\nCarriera politica.\nBerlino.\nLa sua carriera politica cominci\u00f2 nel 1949 come deputato della SPD per la citt\u00e0 di Berlino presso il primo \"Bundestag\" tedesco. Nel complesso fece parte del \"Bundestag\" dal 1949 al 1957, dal 1961 fino al 27 dicembre 1961 e dal 1969 fino alla sua morte, in tutto per quasi 31 anni. Nel 1950 divenne membro del consiglio comunale (Abgeordnetenhaus) di Berlino, mandato dal quale si dimise solo nel 1971, due anni dopo la sua elezione a cancelliere.\nNel 1955 divenne presidente del consiglio comunale di Berlino e dal 1957 al 1966 fu sindaco della citt\u00e0. Questa carica gli valse enorme popolarit\u00e0 per merito del suo atteggiamento deciso nei confronti dell'ultimatum di Chru\u0161\u010d\u0451v nel 1958 e durante la costruzione del muro nel 1961.\nDal 1\u00ba novembre 1957 al 31 ottobre 1958 fu Presidente del \"Bundesrat\".\nMinistro e vicecancelliere.\nNelle elezioni del 1961 Brandt fu il candidato cancelliere per il suo partito contro Konrad Adenauer dell'Unione Cristiano Democratica (CDU), ma fu sconfitto. Nel 1964 divenne presidente della SPD, posizione che mantenne fino al 1987. Nel corso delle elezioni del 1965 fu nuovamente sconfitto da Ludwig Erhard; dopo il ritiro di quest'ultimo, avvenuto nel 1966, divenne cancelliere Kurt Georg Kiesinger (CDU), che form\u00f2 una coalizione allargata (Gro\u00dfe Koalition) con la SPD. Brandt divenne ministro degli esteri e vicecancelliere.\nCancelliere.\nDopo le elezioni del 1969 Willy Brandt form\u00f2 una coalizione con la FDP, formando il primo governo Brandt. La coalizione disponeva di una maggioranza risicata (sei voti) e Brandt divenne il quarto cancelliere della storia della Repubblica Federale.\nIl periodo di Brandt \u00e8 caratterizzato dalla cosiddetta \"Ostpolitik\", finalizzata a ridurre la tensione della guerra fredda, che port\u00f2 alla stipulazione di diversi trattati con l'Unione Sovietica e la Polonia e in seguito ad un trattato con la DDR. Furono il motivo principale per cui gli venne conferito il premio Nobel per la pace nel 1971.\nIl 7 dicembre 1970, mentre si trovava a Varsavia per la firma del trattato, in occasione della visita al monumento in memoria della distruzione del ghetto di Varsavia Brandt si inginocchi\u00f2. \nIl gesto, che suscit\u00f2 scalpore nel mondo, fu valutato in modo controverso in patria.\nPer sua dichiarazione successiva fu una silenziosa e dovuta ammissione di colpa da parte di una persona che, pur esterna ed estranea all'accaduto, se ne prendeva carico in quanto appartenente al popolo tedesco.\nPoche ore dopo quest'episodio firm\u00f2 il trattato di Varsavia con il quale la Repubblica Federale di Germania riconobbe la Linea Oder-Neisse, rinunciando a qualsiasi rivendicazione territoriale.\nBench\u00e9 gli storici attuali affermino che i trattati contribuirono al futuro crollo dei governi comunisti e che posero le basi per la riunificazione tedesca, ai tempi Brandt incontr\u00f2 una forte opposizione da parte dei partiti conservatori, che lo accusarono di aver conferito maggiore potere al governo della DDR tramite l'accordo di reciproco riconoscimento concluso nel 1972.\nDall'inizio della legislatura Brandt fino al 1972 molti deputati della SPD e della FDP cambiarono schieramento, passando all'Unione CSU/CDU, cosicch\u00e9 quest'ultima si ritrov\u00f2 con un numero tale di parlamentari che, per una manciata di voti, la coalizione perse la maggioranza. Il capogruppo della CDU/CSU, Rainer Barzel, ritenne quindi di poter sostituire Brandt utilizzando l'istituto della sfiducia costruttiva. Gli mancarono due voti per divenire cancelliere (in seguito venne appurato che almeno un deputato della CDU era stato corrotto dalla DDR). Anche la coalizione guidata da Brandt non aveva una maggioranza che le permettesse di operare, per cui nel settembre del 1972 Brandt pose la mozione di fiducia: come consuetudine i ministri si astennero, la mozione risult\u00f2 negativa e il presidente Gustav Heinemann sciolse quindi il \"Bundestag\".\nLa campagna elettorale per le elezioni del '72 si trasform\u00f2 in un vero e proprio referendum su Willy Brandt e la sua Ostpolitik, tanto che lo slogan elettorale dei socialdemocratici fu \"Willy Brandt muss Kanzler bleiben!\" (\"Willy Brandt deve rimanere Cancelliere!\"). Brandt vinse le elezioni con largo margine, facendo guadagnare alla SPD tre milioni di voti.\nConfermato cancelliere, Brandt ebbe a disposizione una larga maggioranza nel \"Bundestag\" e form\u00f2, sempre con i liberali, il secondo governo Brandt. Per la prima volta la SPD era il gruppo parlamentare pi\u00f9 numeroso e quindi la ratifica dei trattati con i paesi dell'Est era assicurata.\nIl 6 maggio 1974 Brandt si dimise a causa del coinvolgimento di un suo collaboratore, G\u00fcnter Guillaume, in uno scandalo spionistico. Il successore fu Helmut Schmidt, ma Brandt rimase Presidente della SPD.\nDopo le dimissioni.\nNel 1976 Brandt divenne presidente dell'Internazionale socialista e lo rimase fino al 1992, mentre fu membro del Parlamento europeo dal 1979 al 1983.\nNel 1977 assunse la guida della \"Independent Commission for International Developmental Issues\", nota anche come Commissione Nord-Sud (\"North-South Commission\"), che il 12 febbraio 1980 present\u00f2 il proprio rapporto conclusivo (il cosiddetto \"Brandt-Report\") al Segretario generale delle Nazioni Unite a New York.\nNel 1987 si dimise dalla guida della SPD in seguito alle pesanti critiche ricevute per aver proposto Margarita Matthiopoulos come portavoce del partito, e fu nominato presidente onorario a vita del partito, alla cui guida gli successe Hans-Jochen Vogel.\nBrandt continuava a far parte del \"Bundestag\" e come membro anziano presiedette, dopo le elezioni del 1987, la prima seduta della nuova legislatura. Nel 1990 Brandt apr\u00ec il primo \"Bundestag\" congiunto dopo la riunificazione, che realizz\u00f2 il suo sogno di una vita.\nMorte e riconoscimenti.\nNel 1991 gli fu diagnosticato un tumore all'intestino in stadio avanzato e mor\u00ec l'8 ottobre 1992 a Unkel, all'et\u00e0 di 78 anni.\n\u00c8 sepolto presso il cimitero di Zehlendorf a Berlino-Nikolassee a fianco di Ernst Reuter, suo (non immediato) predecessore come sindaco di Berlino. Al suo funerale venne intonato dalla banda un canto degli spartachisti tedeschi, a ricordare la militanza di Willy Brandt nella Resistenza.\nQuando il suo partito, la SPD, trasfer\u00ec la sede nazionale da Bonn a Berlino, nei primi anni novanta, gli ha dedicato la sede nazionale: la Willy-Brandt-Haus.\nIl nuovo aeroporto di Berlino-Brandeburgo gli \u00e8 stato intitolato con il nome di Flughafen Brandenburg Willy Brandt (l'apertura, inizialmente prevista a giugno 2012, \u00e8 avvenuta il 31 ottobre 2020)."}
{"id": "80629", "revid": "2056951", "url": "https://it.wikipedia.org/wiki?curid=80629", "title": "Contee dell'Inghilterra", "text": "Le contee dell'Inghilterra (in inglese: \"counties\") si distinguono tra:\nLa distinzione tra contee con funzioni di governo non \u00e8 tale per cui l'una esclude l'altra: in molti casi, al contrario, una contea con funzioni di governo locale coincide territorialmente con una contea cerimoniale. Per converso, si danno casi in cui una contea amministrativa sia qualificata come \"borough\" o come \"city\", qualificazioni che non hanno alcuna valenza istituzionale.\nVi sono poi le contee tradizionali, che hanno una semplice rilevanza storica.\nAll'interno delle contee a rilevanza amministrativa vi \u00e8 infine un'ulteriore suddivisione in \"distretti\": le contee non metropolitane si suddividono in distretti non metropolitani, le contee metropolitane in distretti metropolitani, detti anche \"metropolitan boroughs\".\nContee cerimoniali.\nA queste si aggiunge la Citt\u00e0 di Londra, che tuttavia non \u00e8 considerata alla stregua di tutte le altre contee agli effetti della \"Lieutenancies Act\".\nContee amministrative.\nContee non metropolitane.\nUna contea non metropolitana \u00e8 una contea extraurbana con pi\u00f9 di un distretto, e rappresenta ci\u00f2 che pi\u00f9 si avvicina al concetto di provincia secondo i canoni dell'Europa continentale, essendo un ente amministrativo che al suo interno contiene pi\u00f9 autorit\u00e0 comunali. Il loro nome non contiene necessariamente il suffisso \"-shire\", significato alternativo con cui sono popolarmente definite.\nVi sono 35 contee di questo tipo:\nBedfordshire, Berkshire, Buckinghamshire, Cambridgeshire, Cheshire, Cumbria, Derbyshire, Devon, Dorset, Durham, East Sussex, Essex, Gloucestershire, Hampshire, Hertfordshire, Kent, Lancashire, Leicestershire, Lincolnshire, Norfolk, Northamptonshire, Northumberland, North Yorkshire, Nottinghamshire, Oxfordshire, Shropshire, Somerset, Staffordshire, Suffolk, Surrey, Warwickshire, West Sussex, Wiltshire, Worcestershire\nTrentaquattro contee su 35 dispongono di un \"consiglio di contea\", equivalente ad un consiglio provinciale. Fa eccezione il Berkshire, che non ne ha. Talvolta il termine \"contea\" (in inglese \"shire\") non si usa riferendosi al Berkshire, proprio perch\u00e9 non dispone di un consiglio di contea. Alcuni opinano sulla posizione amministrativa della Cornovaglia e si domandano se sia una \"shire\" o no. \u00c8 interessante notare che la Cornovaglia \u00e8 l'unica contea dove una consistente minoranza mette in discussione la sua posizione costituzionale e afferma che invece dovrebbe essere descritta come un Ducato e una delle nazioni fondatrici del Regno Unito.\nContee metropolitane.\nLe \"Metropolitan County\" o Contee metropolitane sono sei, individuate in quelle contee dove l'esplosione dell'urbanizzazione ha creato nei fatti larghe conurbazioni:\nGrande Manchester, Merseyside, South Yorkshire, Tyne and Wear, West Midlands, West Yorkshire.\nI consigli di queste contee sono stati aboliti nel 1986 dal governo di Margaret Thatcher per ragioni pi\u00f9 politiche che pratiche, ma legalmente esse esistono ancora. Sono usate per scopi amministrativi e geografici e sono ancora contee cerimoniali. La maggior parte dei poteri dei consigli sono stati devoluti ai Borghi metropolitani, che sono ora a tutti gli effetti autorit\u00e0 unitarie, anche se alcune funzioni come i servizi di emergenza, la difesa civile ed i trasporti pubblici sono amministrate unitamente a livello di contea metropolitana.\nStoria.\n1888: Consigli di Contea.\nNel 1888 il governo conservatore di Lord Salisbury istitu\u00ec i consigli di contea per tutta l'Inghilterra ed il Galles, con il compito di amministrare le cosiddette contee amministrative. I \"borghi di contea\", corrispondenti alle attuali autorit\u00e0 unitarie, erano esclusi dalle contee amministrative.\nIl Cambridgeshire, il Lincolnshire, il Northamptonshire, il Suffolk, il Sussex e lo Yorkshire furono divisi ai fini amministrativi, seguendo le divisioni storiche usate dai Tribunali in Seduta Trimestrale.\nIn pi\u00f9 vi era la Contea di Londra che comprendeva l'attuale Londra interna. L'Isola di Wight era inizialmente compresa nella contea dell'Hampshire ma ottenne il suo consiglio di contea nel 1890.\nAlcune exclave che non erano state toccate dalla riforma del 1844 risentirono gli effetti dell'istituzione dei consigli di contea, ad esempio l'area di Measham nel Derbyshire fu posta sotto il controllo del consiglio di contea del Leicestershire.\nNel 1894 fu stabilito un sistema a due livelli, con le contee amministrative divise in distretti urbani, distretti rurali e borghi municipali.\nMappa dal 1890 al 1965.\nQuando un borgo di contea si espandeva nel territorio di un'altra contea, questo veniva mostrato sulle mappe come un aumento di dimensione della contea madre. Ad esempio, la parte di Bristol a sud del fiume Avon sarebbe parte del Gloucestershire e non del Somerset.\nQuesto sistema era alla base delle contee cerimoniali usate per la Luogotenenza - con un'eccezione: il Cambridgeshire, l'Hampshire, il Lincolnshire, il Northamptonshire, il Suffolk ed il Sussex non erano divisi per la Luogotenenza (lo Yorkshire, invece, s\u00ec).\nAllargamento dei confini.\nCon l'incremento dell'urbanizzazione e la creazione di sobborghi su scala mai vista prima, le aree urbane attorno alle citt\u00e0 cominciarono a superare i confini di contea. Dal momento che i borghi, i distretti urbani e le comunit\u00e0 non potevano superare i confini delle contee, questi ultimi furono ridefiniti.\nAlcuni esempi:\n1965: Grande Londra.\nVi furono numerosi dibattiti sul futuro dei governi locali in seguito alla crescente urbanizzazione del paese. Furono discusse proposte di espansione o modifica dei borghi di contea o di creazione di contee urbane pi\u00f9 grandi, ma non accadde nulla fino al 1963, quando fu approvata la legge entrata in vigore nel 1965.\nLa Contea di Londra fu ingrandita e rinominata Grande Londra, incorporando quasi tutto il Middlesex - il resto fu assegnato al Surrey ed all'Hertfordshire. Vi furono altri cambiamenti, come la fusione del Soke of Peterborough e dell'Huntingdonshire in Huntingdon and Peterborough e la fusione del Cambridgeshire con l'Isle of Ely.\n1974: Due livelli.\nAlla fine degli anni 60 del XX secolo, appariva ovvio che la struttura di governo locale in Inghilterra e Galles avesse bisogno di una riforma. Il governo del Partito Laburista di Harold Wilson cre\u00f2 pertanto la Commissione Redcliffe-Maud cui fu affidato l'incarico di presentare proposte di riforma generale.\nNel suo rapporto finale la commissione propose l'abolizione della struttura a due livelli amministrativi nella maggior parte del territorio dell'Inghilterra. La precedente suddivisione sarebbe stata sostituita da un sistema di 58 autorit\u00e0 unitarie, che in generale avrebbero ignorato i precedenti confini amministrativi a favore di modifiche geograficamente logiche - ridisegnando completamente la mappa politica. Nelle regioni metropolitane del Merseyside, Lancashire sud-orientale e Cheshire nord-orientale, e nella regione di Birmingham, si sarebbero create 3 aree metropolitane con 20 autorit\u00e0 distrettuali.\nTali proposte incontrarono l'opposizione del Partito Conservatore guidato da Edward Heath. I conservatori vinsero le elezioni politiche del 1970 e si misero al lavoro per la definizione del proprio sistema amministrativo. Questo soppresse il concetto di autorit\u00e0 unitarie (persino per i distretti esistenti) \u2014 l'intera regione geografica compresa tra Inghilterra e Galles sarebbe stata divisa in contee e distretti uniformi. In Inghilterra le contee sarebbero state modellate in gran parte sulle contee esistenti, ma in alcune aree (alquanto lontane dalle aree metropolitane) furono attuate riforme piuttosto radicali.\nNonostante le rassicuranti dichiarazioni del governo, che affermava che le riforme amministrative locali non avrebbero compromesso il campanilismo di nessuno e che le contee antiche e geografiche non sarebbero state formalmente abolite, molte modifiche causarono significative proteste locali. La maggior parte delle modifiche radicali non ebbe seguito. Tuttavia, un aspetto della riforma sul quale il governo si mostr\u00f2 inamovibile fu la fusione di piccole contee. Non ebbero successo le campagne per la conservazione delle contee di Rutland e dell'Herefordshire, mentre a causa della sua particolare posizione geografica, l'Isola di Wight pot\u00e9 mantenere un consiglio di contea autonomo invece di essere riannessa all'Hampshire, la contea di appartenenza originaria.\nLa Legge sul governo locale fu approvata nel 1972, e definiva le contee e i distretti metropolitani inglesi, ma non i distretti extraurbani, i cui confini vennero invece tracciati da una Commissione per i Confini, che aveva iniziato ad operare precedentemente.\nLe contee metropolitane furono composte nel seguente modo:\nAltre modifiche significative furono le seguenti:\n1986: Scioglimento dei Consigli Metropolitani.\nNel 1986 i consigli delle contee metropolitane, compreso il Consiglio della Grande Londra, furono sciolti dal governo di Margaret Thatcher per ragioni di contesa politica. Tuttavia le contee metropolitane sono rimaste formalmente in vita.\n1995-1998: Autorit\u00e0 Unitarie.\n\"Articolo principale: Riforma amministrativa locale nel Regno Unito del 1990\"\nGli anni 90 del XX secolo portarono al ripristino dei distretti di contea sotto nuova denominazione, autorit\u00e0 unitarie, con una conseguente modifica radicale della carta geografica politica dell'Inghilterra. I cambiamenti furono effettuati in diverse tappe.\nIl 1\u00ba aprile 1995, l'Isola di Wight divenne autorit\u00e0 unitaria singola. Precedentemente aveva avuto una struttura a due livelli con un Consiglio di Contea dell'Isola di Wight e due consigli di distretto: uno a Medina e l'altro a South Wight. Lo stesso giorno, furono cedute al Berkshire due piccole aree fino allora comprese nel Surrey e nel Buckinghamshire, rendendo il Berkshire confinante con la Grande Londra.\nIl 1\u00ba aprile 1996, le contestate contee di Avon, Humberside e Cleveland furono abolite e i relativi distretti trasformati in autorit\u00e0 unitarie. Nello stesso periodo, l'area amministrativa della citt\u00e0 di York fu estesa e separata dal North Yorkshire.\nIl 1\u00ba aprile 1997, i distretti di Bournemouth, Darlington, Derby, Leicester, Luton, Milton Keynes, Poole, Portsmouth, Rutland e Southampton divennero autorit\u00e0 unitarie. Inoltre, i distretti di Brighton e Hove furono accorpati per costituire la nuova autorit\u00e0 unitaria di Brighton &amp; Hove.\nIl 1\u00ba aprile 1998, Blackpool, Blackburn with Darwen, Halton, Medway, Nottingham, Peterborough, Plymouth, Swindon, Stoke-on-Trent, Southend-on-Sea, Telford and Wrekin, Torbay, Thurrock e Warrington divennero autorit\u00e0 unitarie. Inoltre, Hereford and Worcester fu abolita e sostituita dall'autorit\u00e0 unitaria dell'Herefordshire e dalla contea shire del Worcestershire. Il Berkshire fu diviso in sei autorit\u00e0 unitarie senza peraltro essere abolito formalmente.\n2000: Londra.\nIl governo del Partito Laburista guidato da Tony Blair aveva preso l'impegno in campagna elettorale di costituire una qualche forma di governo locale per l'intera regione di Londra, pur rimarcando che non si sarebbe trattato di una restaurazione del Consiglio della Grande Londra. L'Autorit\u00e0 della Grande Londra dispone di un Sindaco eletto dal popolo e di un'Assemblea con poteri di controllo.\n2004: l'ipotesi regionale.\nNell'ambito della politica del governo Blair sul decentramento amministrativo, si svolse nel novembre 2004 un referendum in cui si chiedeva se l'Inghilterra Nord-orientale avesse dovuto disporre di un'assemblea regionale a suffragio diretto. Il risultato di questo referendum fu un decisivo 'no', col conseguente abbandono di referendum successivi in Inghilterra Nord-occidentale e nello Yorkshire e Humber. Se il referendum avesse generato un 's\u00ec', l'esistente struttura amministrativa nelle regioni interessate sarebbe stata riformata per diventare totalmente unitaria, con un effetto di riflesso per le contee in cui si fosse scelta la soluzione dell'autorit\u00e0 unitaria. Il corso successivo degli eventi port\u00f2 al tramonto dell'ipotesi di una regionalizzazione dell'Inghilterra."}
{"id": "80637", "revid": "1566286", "url": "https://it.wikipedia.org/wiki?curid=80637", "title": "Marc All\u00e9gret", "text": "Biografia.\nAll\u00e9gret esord\u00ec nel 1927 con un documentario realizzato assieme ad Andr\u00e9 Gide dal titolo \"Voyage au Congo\", ma in seguito non riusc\u00ec a esprimere completamente le sue qualit\u00e0 se non a tratti, come in \"Ragazze folli\" (1938), ambientato in una scuola di recitazione, che pu\u00f2 essere considerato il suo capolavoro grazie soprattutto alla schiera di collaboratori, dagli sceneggiatori (Andr\u00e9 Cavin, Andr\u00e9 Cayatte e Henri Jeanson), all'operatore (Christian Matras), al musicista (Georges Auric), agli attori (Louis Jouvet, Claude Dauphin e Odette Joyeux).\nNel dopoguerra venne invitato a lavorare in diversi Paesi europei e in Canada. In Italia gir\u00f2 \"L'amante di Paride\" (1954) e \"Femmina\" (1954), entrambi interpretati da Hedy Lamarr.\nAll\u00e9gret seppe valorizzare i talenti femminili e contribu\u00ec al successo di Brigitte Bardot con il film \"Miss spogliarello\" (1956).\nI film girati negli anni seguenti riuscirono difficilmente a uscire dalla mediocrit\u00e0, tranne \"Le bal du comte d'Orgel\" (1970), tratto da un lavoro di Raymond Radiguet, che pu\u00f2 considerarsi opera pregevole."}
{"id": "80638", "revid": "186864", "url": "https://it.wikipedia.org/wiki?curid=80638", "title": "Parco nazionale di Yellowstone", "text": "Il parco nazionale di Yellowstone () \u00e8 una zona protetta situata negli Stati Uniti, nominata patrimonio mondiale dall'UNESCO e a cavallo di tre stati, ovvero la sezione nord-occidentale del Wyoming (per la maggior parte), il sud-est dell'Idaho (al confine con la foresta nazionale di Caribou-Targhee) e il sud-ovest del Montana (nei pressi della foresta nazionale di Gallatin). Fondato il 1\u00ba marzo 1872 dal presidente Ulysses S. Grant, Yellowstone \u00e8 il parco nazionale pi\u00f9 antico del mondo e si estende su , ovvero un'area maggiore di quello dell'intera Corsica e leggermente inferiore a Cipro. Il parco \u00e8 noto per la sua variegata fauna selvatica e per le sue numerose caratteristiche geotermiche, in particolare i geyser di Old Faithful, tra i pi\u00f9 celebri e pittoreschi del luogo. Tra i molteplici ecosistemi che include, quello della foresta subalpina \u00e8 il pi\u00f9 ampio; il parco, a sua volta, rientra in termini di classificazione nella vasta ecoregione terrestre delle foreste delle Montagne Rocciose centro-meridionali.\nMalgrado i nativi americani abbiano vissuto nella regione di Yellowstone per almeno 11.000 anni, a parte le sparute visite avvenute ad opera degli europei prima della met\u00e0 del XIX secolo, la stagione delle esplorazioni inizi\u00f2 solo alla fine degli anni 1860. La gestione e il controllo del parco rimasero in principio sotto la giurisdizione del Dipartimento degli Interni degli Stati Uniti, con il banchiere e giurista Columbus Delano che fu il primo Segretario degli Interni a vigilare sull'area protetta. In seguito, l'esercito degli Stati Uniti venne incaricato di supervisionare la gestione di Yellowstone per un trentennio tra il 1886 e il 1916. Nel 1917, l'amministrazione del parco ricadde in capo al National Park Service (NPS), istituito l'anno precedente; da allora, si costruirono centinaia di strutture e tra di esse alcune andarono poi riconosciute come meritevoli di una tutela ancora maggiore per il loro valore storico e architettonico. Sempre nel Novecento, i ricercatori cominciarono ad esaminare pi\u00f9 di mille siti di interesse archeologico.\nAll'interno del suo vasto perimetro, comprende canyon, fiumi, catene montuose e laghi: a proposito degli specchi d'acqua, il lago Yellowstone \u00e8 uno dei pi\u00f9 grandi laghi d'alta quota del Nord America e sovrasta la caldera di Yellowstone, il pi\u00f9 grande supervulcano del mondo considerato dormiente. L'ultima volta che esplose, caus\u00f2 devastanti eruzioni in diverse occasioni negli ultimi due milioni di anni. Ben oltre la met\u00e0 dei geyser e delle sorgenti idrotermali del mondo si trovano a Yellowstone, tutti alimentati da questo vulcanismo in corso. I flussi lavici e le rocce delle eruzioni vulcaniche coprono la maggior parte dell'area terrestre di Yellowstone: la zona protetta ospita il Vasto ecosistema di Yellowstone (\"Greater Yellowstone Ecosystem\"), il pi\u00f9 grande complesso del suo genere rimasto in stato quasi intatto sulla Terra nella zona temperata settentrionale. Nel 1978, Yellowstone \u00e8 stata nominata dall'UNESCO patrimonio dell'umanit\u00e0.\nLe vaste foreste e praterie includono inoltre esemplari vegetali unici. Gli incendi boschivi si verificano purtroppo ogni anno e nel corso degli enormi roghi del 1988 quasi un terzo dell'area protetta and\u00f2 in fiamme. Per quanto riguarda il regno animale, sono state documentate centinaia di specie di mammiferi, uccelli, pesci, rettili e anfibi, tra cui diverse ritenute in pericolo o a rischio. Il parco di Yellowstone appare indubbiamente tra i luoghi maggiormente conosciuti per la presenza di megafauna negli Stati Uniti continentali, se si pensa ad animali quali l'orso grizzly, il lupo grigio, il bisonte americano e il wapiti. La mandria di bisonti del parco di Yellowstone, in particolare, \u00e8 la pi\u00f9 antica e numerosa mandria di bisonti allo stato brado localizzata negli Stati Uniti. Yellowstone mette a disposizione numerose attivit\u00e0 ricreative, tra cui escursionismo, campeggio, gite in barca, pesca, birdwatching e percorsi turistici. Le strade asfaltate forniscono un accesso ravvicinato alle principali aree geotermiche, nonch\u00e9 ad alcuni laghi e cascate. Durante l'inverno, i visitatori spesso accedono al parco tramite visite guidate che utilizzano Terra Bus o motoslitte.\nToponimo.\nIl parco deve il nome dalle sorgenti del fiume omonimo, battezzato dai coureurs des bois e dai commercianti di pellicce come \"Roche jaune\" (\"Roccia gialla\"), essendo francesi gli esploratori e i commercianti in questa regione nel XVIII secolo. Reso poi in lingua inglese come \"Yellow Stone\", i due termini si fusero originando la denominazione attuale. La parola derivava senza dubbio da una traduzione della definizione del corso d'acqua in lingua Mandan (\"Mi tsi a-da-zi\", cio\u00e8 il \"fiume della roccia gialla\", con riferimento al colore delle pietre gialle presenti nel Grand Canyon).\nDescrizione.\nGeografia fisica.\nIl parco nazionale di Yellowstone, vasto circa, si trova negli Stati Uniti nord-occidentali a cavallo di tre stati, ovvero Idaho (1% della superficie totale), Montana (3%) e Wyoming (96%), malgrado il grosso si trovi compreso nel nord-ovest dell'ultimo elencato. Una vasta area demaniale circonda Yellowstone e il parco nazionale del Grand Teton si trova a poche chilometri di distanza a meridione. La curiosa posizione geografica ha fatto s\u00ec che si generasse un vuoto giuridico in alcuni punti, con il risultato che in teoria risulterebbe commesso qualsiasi reato, inclusa l'omicidio, nella cosiddetta \"Zone of Death\". Il parco misura da nord a sud e da est a ovest. L'Aeroporto regionale di Yellowstone \u00e8 lo scalo pi\u00f9 vicino.\nTopografia.\nIl parco di Yellowstone si trova su un elevato altopiano con un'altitudine media di 2.400 m sul livello del mare. Dal punto massimo raggiunto a Eagle Peak di 3.462 m si pu\u00f2 raggiungere il minimo estremo di 1.610 m a Reese Creek.\nLa regione \u00e8 circondata da massicci appartenenti alle Montagne Rocciose, le cui cime si estendono tra 3.000 e 4.000 metri di quota: a nord-ovest la catena Gallatin, a nord i monti Beartooth, a est e sud-est quella di Absaroka, a sud quella di Teton e ad ovest il massiccio del Madison. La vetta pi\u00f9 alta dell'altopiano e del parco di Yellowstone \u00e8 la gi\u00e0 citata Eagle Peak.\nLa gigantesca caldera dal diametro di si trova in posizione centrale nel parco: quasi interamente ricoperta da detriti vulcanici, le formazioni superficiali visibili mascherano la spettacolare tettonica sotterranea sottostante. Due gole si trovano nel parco: quella del fiume Yellowstone e il canyon Lewis, gradualmente scolpiti per 640.000 anni dalla forza delle acque dei torrenti che attraversano l'altopiano vulcanico di Yellowstone.\nIdrografia.\nLo spartiacque tra Oceano Pacifico e Oceano Atlantico attraversa il parco nazionale di Yellowstone in diagonale nella parte sud-occidentale del parco. Circa un terzo della zona protetta si trova a ovest di questa linea, mentre i fiumi Yellowstone e Snake, entrambi con le sorgenti del parco, si dirigono in direzioni opposte: il primo si fa strada fino al Golfo del Messico scorrendo nel Missouri, un affluente del Mississippi, mentre lo Snake si unisce al Columbia che termina nel Pacifico. I corsi d'acqua locali sono principalmente alimentati dallo scioglimento del manto nevoso in primavera.\nIl parco vanta 290 cascate d'acqua che misurano in media circa 4,5 metri di altezza e scorrono tutto l'anno. Le maggiori sono quelle di Lower Falls, che fanno registrare 94 metri di dislivello dal punto superiore a quello inferiore. Le acque termali hanno impiegato migliaia di secoli per modellare il paesaggio per deflusso o accumulo di sedimenti.\nGran parte del lago di Yellowstone si trova all'interno della caldera: situato a 2.357 metri sul livello del mare, tale lago risulta di gran lunga il pi\u00f9 esteso del Nord America, con . La presenza di acque di risorgiva soggette ad un'elevazione variabile a seconda dei fenomeni geologici (3 cm all'anno) arreca dei mutamenti a livello a modificazioni del disegno del lago, con settori pi\u00f9 o meno bagnati a seconda i decenni.\nZonazione.\nSi suole suddividere il parco in cinque distinte e differenti regioni:\nGeologia.\nIl nome \"Yellowstone\" (letteralmente \"pietra gialla\") si deve al colore delle rocce del grande canyon di Yellowstone (una valle a forma di \"V\") generatasi durante le ultime glaciazioni prima di affrontare una decisa erosione per effetto del fiume. Contrariamente a quanto potrebbe pensare un osservatore superficie, il colore delle pietre deriva dall'alterazione idrotermale del ferro e di altri ossidi minerali che contengono e non dello zolfo, invero comunque presente. Yellowstone si trova all'estremit\u00e0 nord-orientale della piana del fiume Snake, la quale origina un arco a mo' di \"U\" tra le Montagne Rocciose e si snoda 400 km a ovest della citt\u00e0 di Boise, in Idaho. La caldera di Yellowstone appartiene al pi\u00f9 grande complesso vulcanico del Nord America ed \u00e8 annoverata tra i supervulcani dispersi sulla Terra per via dell'estremo vigore che le eruzioni a lei ascritte sono in grado di causare in termini di effetti.\nA ridosso delle Montagne Rocciose, originata dallo scivolamento della placca Farallon sotto quella nordamericana, la regione di Yellowstone \u00e8 stata teatro di devastanti eruzioni intervallate da altre fenomeni tellurici dalla portata discreta, di cui l'ultimo avvenne circa 642.000 anni fa. Accumulatasi per millenni sotto la crosta terrestre, la lava ha poi travalicato le barriere in cui era contenuta spargendo per migliaia di chilometri cubi diverse rocce. Il tetto della camera magmatica in seguito croll\u00f2, formando un'ampia conca denominata \"caldera\" che oggi costituisce la parte centrale del parco. Da allora, minori ma numerose eruzioni l'hanno parzialmente riempita, sebbene sia ancora possibile riconoscere i bordi ripidi. Il vulcanismo resta molto attivo a Yellowstone, verificandosi tra i 1.000 e i 3.000 terremoti all'anno ed essendo presenti 300 geyser e 10.000 sorgenti idrotermali. Attualmente, Yellowstone sta rivivendo una fase simile alla prima. La lava continua ad accumularsi, causando il rigonfiamento della crosta terrestre. Nella parte inferiore dell'attuale camera di collasso, l'altitudine \u00e8 aumentata di negli ultimi 50 anni. Dal 2004, parti della caldera si sollevano alla velocit\u00e0 di all'anno, la velocit\u00e0 pi\u00f9 elevata da quando sono iniziate osservazioni accurate negli anni '70.\nTettonica.\nLa forma arcuata della pianura mostra lo spostamento della placca nordamericana durante gli ultimi 17 milioni di anni. Questa placca tettonica si muove su un punto caldo del mantello terrestre.\nTra sotto la caldera di Yellowstone ha sede una cavit\u00e0 che ospita una camera, la quale a sua volta ospita una massa di magma per lo pi\u00f9 cristallizzato ed esposto a discrete pressioni. Il gigantesco contenitore ha una capacit\u00e0 massima compresa tra i 15.000 e i , ovvero all'incirca la dimensione del massiccio del Monte Bianco. Quando si parla di camera magmatica non significa che al suo interno vi sia solo magma in ebollizione, ma che esso \u00e8 compreso negli interstizi delle rocce in una percentuale che, per la camera magmatica di Yellowstone, si aggira attorno al 9%. Non si dimentichi che il sito \u00e8 un punto caldo, ovvero un luogo dove dal mantello terrestre sale una grande quantit\u00e0 di magma. Secondo alcuni vulcanologi l'origine del flusso sarebbe a circa di profondit\u00e0, secondo altri a (quindi dal confine tra mantello e nucleo). Un ultimo appunto riguarda un fattore per certi versi estetico. Yellowstone si distingue dagli altri vulcani per la sua forma inusuale, non essendosi di fronte a un classico cono ad alta quota ma, piuttosto, a una conca alla stessa maniera dei Campi Flegrei.\nStoria vulcanica.\nLa pi\u00f9 potente eruzione di cui si ha notizia mai verificatasi avvenne 2,1 milioni di anni fa. In quell'occasione, nell'atmosfera si rilasciarono di materiale vulcanico in concomitanza con la creazione della formazione geologica di Huckleberry Ridge Tuff. Un'esplosione minore rivers\u00f2 di materiale 1,2 milioni anni fa originando la caldera dell'Island Park e la formazione geologica del tufo di Mesa Falls.\n640.000 anni fa, una terza eruzione ricopr\u00ec con di cenere vulcanica e tefra tutti gli Stati Uniti occidentali, una fetta della parte centrale del paese e anche porzioni delle coste del Pacifico e del Messico. Dopo questo cataclisma, 3.000 volte pi\u00f9 forte rispetto al Vesuvio nel 79 d.C. o 1.000 pi\u00f9 del monte Saint Helens nel 1980, rimase come cicatrice un enorme caldera con una dimensione compresa tra . L'evento caus\u00f2 altres\u00ec la formazione geologica denominata Lava Creek Tuff composta, come si comprende dal nome, soprattutto di tufo. Ognuna delle tre eruzioni sparpagli\u00f2 enormi quantit\u00e0 di cenere che si sparsero a migliaia di chilometri dal luogo di origine, con i gas e le ceneri che verosimilmente ebbero un grande impatto sul clima del pianeta intero portando a un'estinzione di massa di specie viventi principalmente in Nord America.\nUn'eruzione minore ebbe luogo 160.000 anni fa e risult\u00f2 responsabile della formazione di una caldera pi\u00f9 modesta che attualmente ospita la parte occidentale del lago Yellowstone. In seguito, avvennero di certo altri due episodi e l'ultimo, risalente a 70.000 anni fa, occluse il grosso della caldera con le sue colate laviche.\nCiascuna delle eruzioni faceva in realt\u00e0 parte di un ciclo, il cui culmine coincideva con la distruzione del tetto della camera magmatica e il conseguente svuotamento di parte di esso. La distanza cronologica tra le ultime tre eruzioni \u00e8 compresa tra 600.000 e 900.000 anni; anche se l'ultima grande esplosione ebbe luogo 640.000 anni fa, non vi \u00e8 alcuna indicazione che la prossima possa succedere nell'immediato.\nUna ripresa delle attivit\u00e0 vulcaniche in maniera limitata dovette accadere tra 70.000 e 63.000 anni fa, riempiendo in quell'occasione la caldera di Yellowstone con lava visibile nelle colline di Obsidian Cliffs (soprattutto riolite) e Sheepeaters Cliff (basalto). Gli strati lasciati alle spalle sono visibili nel Grand Canyon di Yellowstone, dove il fiume continua la sua operazione di erosione di antichi depositi. Un'eruzione idrotermale gener\u00f2 un cratere di di diametro a Mary Bay circa 13.000 anni fa.\nEnergia geotermica.\nL'attivit\u00e0 geotermica contribuisce a rendere celebre la reputazione del parco. Ad oggi si contano pi\u00f9 di 200 geyser e 10.000 sorgenti calde, ovvero il 62% di tutte quelle presenti sul pianeta. Il pi\u00f9 famoso della prima categoria \u00e8 l\u2019\"Old Faithful\" (letteralmente \"vecchio fedele\" con riferimento al generale Henry Washburn), conosciuto per i suoi getti che durano dai novanta secondi ai cinque minuti a intervalli di 65-92 minuti, arrivando a sparare getti d'acqua bollente alti tra i 30 e i 55 metri con un volume d'acqua variabile tra 14.000 e 32.000 litri.\nIl parco ospita anche il maggiore geyser del mondo, lo Steamboat (letteralmente \"piroscafo\"), dove \u00e8 stata tra l'altro scoperta la specie di batteri nota come \"Thermus aquaticus\". Come ogni altra sorgente, i batteri sono presenti in comunit\u00e0 assai numerose e risultano oggetto di studio e di costante interesse per i biologi.\nYellowstone ospita inoltre molte sorgenti termali permanenti; durante il loro viaggio sotterraneo, le acque calde si caricano di calcare in dissoluzione nelle rocce. Quando esse raggiungono la superficie, il calcare si deposita sotto l'effetto del raffreddamento dell'acqua e dando vita a sculture naturali di varie forme, non ultimi i bacini delle cascate. Una delle famose formazioni calcaree \u00e8 quella di Mammoth: come molti altri punti simili, le acque calde facilitano la sopravvivenza degli animali durante il periodo invernale e fanno parte di un ecosistema assai speciale e raro del nostro pianeta.\nTerremoti.\nL'attivit\u00e0 sismica locale \u00e8 oggetto di un attento monitoraggio da parte delle autorit\u00e0 del parco di Yellowstone, con gli scienziati che misurano continuamente i movimenti dell'altopiano. Un rapido aumento della velocit\u00e0 generale potrebbe annunciare un grave pericolo, perch\u00e9 sinonimo di instabilit\u00e0 del magma e creazione di gas.\nIn passato, il parco ha subito sei terremoti con una magnitudo maggiore di 6 gradi sulla scala Richter, compreso quello del 1959 di 7,5. Il sisma tracci\u00f2 una crepa gigante che ha danneggiato la stabilit\u00e0 del lago Hegben, rapidamente disseccatosi. I sedimenti rilasciati contemporaneamente dalla crepa hanno poi bloccato il fiume, circostanza che ha creato il lago Quake (l'etimologia si comprende abbastanza comprensibile); ventotto persone perirono a causa di questo terremoto. Al contempo, i geyser scoppiarono e le acque sorgive, in genere limpide, si intorbidirono per via della materia sospesa. Il 30 giugno 1975 avvenne un altro forte terremoto, di magnitudo 5.1, che per\u00f2 non caus\u00f2 danni. Tremila scosse minori si verificarono nel 1985 a nord-ovest del parco. Il 30 aprile 2007, sedici scosse superiori a magnitudo 2.7 si verificarono nell'arco di pochi giorni, una tendenza simile a quella verificatasi nel 2009 e nel 2010.\nAttualmente, gli sciami sismici fanno registrare un totale di scosse comprese tra 1.500 e 2.300 nell'arco di dodici mesi.\nMonitoraggio e rischi attuali.\nNel maggio del 2001, la United States Geological Survey (USGS), il National Park Service (NPS) e l'Universit\u00e0 dello Utah hanno istituito l'Osservatorio vulcanologico di Yellowstone (YVO). Si tratt\u00f2 di una collaborazione finalizzata allo studio a lungo termine dei processi geologici dell'altopiano di Yellowstone e alla scoperta di potenziali rischi vulcanici.\nNel 2003, alcuni accessi al bacino del geyser Norris vennero vietati in seguito alla comparsa di nuove fumarole e all'aumento dell'attivit\u00e0 nei pressi di alcuni getti di acqua bollente. La temperatura di alcuni geyser si fece cos\u00ec alta che il processo di espulsione del vapore and\u00f2 disturbato rispetto a condizioni normali. Il 10 marzo 2004, un biologo scopr\u00ec che cinque bisonti morirono presumibilmente avvelenati da gas velenosi emessi dal bacino del geyser Norris. A poca distanza dalla divulgazione di tale notizia, ad aprile aument\u00f2 il numero di terremoti.\nNel 2006, uno studio rendeva noto che il Mallard Lake Dome e il Sour Creek Dome stavano salendo dai 4 ai all'anno dal 2004. Sebbene questa notizia abbia suscitato molta attenzione da parte dei media, gli esperti hanno continuato a rassicurare l'opinione pubblica che non bisognava temere alcuna eruzione imminente. Un simile aumento si giustific\u00f2 facendo riferimento alla ricarica della camera magmatica.\nA giugno del 2017, nel supervulcano si registrarono ben 1.000 terremoti in sole due settimane, un fenomeno anomalo osservato molto da vicino da diversi geologi, i quali conclusero affermando che vi fosse solo l'1% di probabilit\u00e0 che il vulcano si possa risvegliare entro un secolo di distanza. Nel novembre 2017, l'Universit\u00e0 dello Utah, in collaborazione con l'Universit\u00e0 del Texas e il parco di Yellowstone, install\u00f2 290 sismometri nodali all'interno e nei dintorni del bacino del geyser Upper, allo scopo di proseguire uno studio iniziato nel 2015. Il dispiegamento temporaneo, durato diversi giorni, perseguiva il fine di registrare i segnali sismici dovuti alle varie caratteristiche termiche. In particolare, si cerc\u00f2 di comprendere se il geyser sopra citato e quelli circostanti emergessero da un serbatoio comune o da sedi distinte. Nel 2020, un rapporto della USGS rendeva pubblica la scoperta del rialzamento della caldera vicino al lago Yellowstone, anche se si precisava che non vi fosse alcun rischio concreti di temere una nuova eruzione.\nStoria.\nEpoca antica.\nLa presenza umana in loco si attesta da almeno 11.000 anni fa. Nel 1959, un proiettile della cultura Clovis fatto di ossidiana and\u00f2 portato alla luce nel cantiere dell'ufficio postale di Gardiner. Nel 2010 si \u00e8 ritrovato un \"atlatl\", o propulsore, vecchio di 10.000 anni.\nI nativi americani usavano i depositi di ossidiana di Yellowstone, una pietra molto dura e di origine vulcanica, per creare strumenti e armi affilati. Punte di frecce tagliate da questo materiale sono state trovate fino alla valle del Mississippi, non essendo l'ossidiana disponibile a est del fiume appena menzionato: pare logico intuire che a quel tempo il commercio tra le trib\u00f9 di Yellowstone e coloro che abitavano molto pi\u00f9 a oriente era decisamente attivo.\nEsplorazioni geografiche.\nNel 1806, un membro della spedizione di Lewis e Clark di nome John Colter si separ\u00f2 dai suoi compagni di viaggio per unirsi a un gruppo di commercianti di pellicce e fu presumibilmente il primo europeo a visitare questa regione e ad entrare in contatto con le trib\u00f9 di nativi. Durante l'inverno del 1807-1808, Colter attravers\u00f2 un'area di quello che oggi \u00e8 il parco e osserv\u00f2 fenomeni geotermici vicino a Tower Falls. Dopo essere sopravvissuto alle ferite ricevute durante le battaglie contro le trib\u00f9 dei Corvi e dei Piedi Neri nel 1809, forn\u00ec una descrizione di un'intera regione di \"fuoco e zolfo\", ricostruzione ritenuta al tempo frutto di deliri. Anche durante il quarantennio che ne segu\u00ec, i racconti di molti commercianti di pellicce con riferimento a getti d'acqua bollenti, sorgenti calde e alberi pietrificati non riscossero molta fortuna.\nNel 1857, Jim Bridger torn\u00f2 da un'altra spedizione nella stessa zona e rifer\u00ec di aver scorto sorgenti termali, acqua zampillante, una montagna di ghiaccio e pietre gialle. Anche tale resoconto pass\u00f2 in secondo piano, in quanto Bridger aveva la fama di essere un cantastorie piuttosto che un geografo. Eppure la sua testimonianza riusc\u00ec a suscitare l'interesse dell'esploratore e geologo Ferdinand Vandeveer Hayden, il quale diede il via a un'altra spedizione nel 1859 per studiare l'alto Missouri, coinvolgendo Bridger nel ruolo di guida, accompagnato da un geometra dell'esercito statunitense di nome W.F. Raynolds. Il gruppo si avvicin\u00f2 a Yellowstone ma non fu in grado di raggiungerlo a causa delle abbondanti nevicate. Lo scoppio della guerra di secessione interruppe la ricerca per 11 anni.\nLa spedizione di Folsom del 1869 fu la prima a fornire una descrizione dettagliata della regione di Yellowstone: il gruppo di uomini che vi partecip\u00f2 risal\u00ec nello specifico il fiume Yellowstone fino al lago omonimo. Nel 1870, gli abitanti del Montana organizzarono anche una nuova spedizione (\"Washburn-Langford-Doane Expedition\"), guidata dal topografo Henry Washburn e alla presenza di Nathaniel P. Langford (che sarebbe diventato il primo sovrintendente del parco con il soprannome di \"National Park Langford\") e un distaccamento dell'esercito statunitense comandato dal tenente Gustavus Doane. Per un mese essi ispezionarono l'area raccogliendo molti campioni e conferendo un nome a diverse localit\u00e0.\nCornelius Hedges, scrittore e avvocato del Montana, aveva partecipato alla spedizione di Washburn e il quotidiano \"Helena Herald\" pubblic\u00f2 diversi articoli che raccontavano le sue osservazioni tra il 1870 e il 1871. Si tratt\u00f2 di uno dei primi, insieme al governatore del Montana Thomas Francis Meagher, ad ipotizzare la proposta di elevare Yellowstone a parco nazionale protetto. In una lettera del 1871 indirizzata a Ferdinand Hayden da Jay Cooke, quest'ultimo affermava che il suo amico senatore William D. Kelley aveva suggerito di far passare una legge che rendesse Yellowstone un parco pubblico.\nNel 1871, Hayden, cui oggi \u00e8 dedicata una valle, condusse una seconda e pi\u00f9 grande spedizione, questa volta finanziata dal governo. Si preoccup\u00f2 inoltre di stilare un rapporto completo su Yellowstone, con tanto di fotografie effettuate da William Henry Jackson e illustrazioni di Thomas Moran, che spronarono il Congresso degli Stati Uniti a proteggere questa regione. Il 1\u00ba marzo del 1872, il presidente Ulysses Grant firm\u00f2 l'ordine esecutivo volto a istituire il parco nazionale di Yellowstone allo scopo di renderlo un luogo \"scevro da ogni sfruttamento a fini commerciali, libero alla fruizione dei visitatori\".\nIstituzione del parco.\nNathaniel Langford si offr\u00ec volontario per un lustro come sovrintendente del parco, ma come i suoi sottoposti dovette lavorare con mezzi molto modesti. Longford si ritir\u00f2 infine nel 1877. Il secondo sovrintendente, Philetus Norris, riusc\u00ec a ottenere un piccolo stipendio e alcune sovvenzioni, destinate a controllare atti di vandalismo e bracconaggio nel parco; inoltre, si procedette a costruire delle attrezzature e alcune strade. Per aiutarlo nelle sue funzioni, decise di assumere Harry Yount, oggi considerato il primo ranger in servizio in un parco nazionale negli Stati Uniti.\nLa Northern Pacific Railroad costru\u00ec una stazione a Livingston, in Montana, collegata all'ingresso settentrionale del parco nei primi anni Ottanta dell'Ottocento. L'attenzione pubblica sul parco aument\u00f2 col tempo in fretta, passando dai 300 visitatori del 1872 ai 5.000 del 1883. Nel 1882, 400 Tukadika (un ramo degli Scioscioni del nord) residenti nel territorio di Yellowstone furono allontanati coattivamente nella riserva di Wind River. In nome di una causa ambientalista, la creazione della zona protetta avvenne a scapito delle comunit\u00e0 locali amerinde, le cui tracce di caccia e migrazione stagionale si trovavano su questo territorio.\nA quel tempo, i turisti avevano a disposizione poche strade e servizi e viaggiavano a cavallo o in diligenza. Nel 1908, una seconda linea ferroviaria, attiva fino agli anni Sessanta, forniva l'accesso a West Yellowstone tramite la Union Pacific Railroad. Nel 1881, Albert Bierstadt dipinse le cascate di Yellowstone e l'opera incoraggi\u00f2 il presidente Chester A. Arthur a compiere una visita nel parco nel 1883.\nPer compensare i mezzi insufficienti per proteggere il parco nazionale, l'amministrazione di Yellowstone and\u00f2 affidata all'esercito tra il 1886 e il 1918. La costituzione di un corpo di guardie civili specifiche (i \"Rangers\") coincise con la nascita del National Park Service (NPS), a cui si affid\u00f2 il compito di tutelare tutte le aree protette istituite nella nazione. La realizzazione di Fort Yellowstone termin\u00f2 nel 1891 per ospitare i turisti e, nel 1909, la capienza di tutti gli edifici era pari a 400 uomini o quattro guarnigioni di truppe. L'esercito cedette poi ufficialmente il controllo di Yellowstone al National Park Service il 31 ottobre 1918.\nAll'inizio del XX secolo, gli Stati Uniti costruirono una strada lunga 235 km a forma di \"8\" per collegare i punti pi\u00f9 interessanti del parco. Il disegno finale della \"Grand Loop Road\" risale al 1905, ovvero due anni pi\u00f9 tardi della visita compiuta dal presidente Theodore Roosevelt del 1903. Fu lui a poggiare simbolicamente la pietra angolare dell'arco di Roosevelt all'ingresso nord del parco.\nNel 1915, mille auto ebbero accesso al parco, causando problemi di traffico con i trasporti trainato da cavalli, che fu successivamente vietato. Tra il 1933 e il 1941, il Civilian Conservation Corps costru\u00ec centri di informazione turistica, campeggi e la maggior parte delle strade odierne. Durante la seconda guerra mondiale, il numero di dipendenti e visitatori cal\u00f2, portando all'abbandono di diverse infrastrutture.\nGestione dal dopoguerra a oggi.\nNegli anni Cinquanta, la mole di turisti a Yellowstone, come quella di altre zone protette statunitensi, aument\u00f2 di gran carriera. Per far fronte a questa richiesta, l'ente gestore del parco decise di avviare un programma di ammodernamento e ampliamento delle attrezzature, denominato \"Missione 66\", allo scopo appunto di completarlo entro il 1966, anniversario della fondazione del NPS. I nuovi edifici vennero progettati in stile moderno. Fu alla fine degli anni Ottanta che questo stile fu abbandonato a favore di uno pi\u00f9 tradizionale, in particolare per la ricostruzione del Grant Village, dopo gli incendi del 1988. Anche il Canyon Village Tourist Information Center, aperto nel 2006, segue un'architettura pi\u00f9 tradizionale.\nNel 1959, un potente sisma colp\u00ec lo Yellowstone occidentale presso il lago Hebgen e danneggi\u00f2 strade e strutture nel parco nazionale. Yellowstone fu dichiarato riserva della biosfera il 26 ottobre 1976 e nominato patrimonio mondiale dell'umanit\u00e0 dall'UNESCO l'8 settembre 1978. Nel 1995 il Comitato decise di inserire il parco nell'elenco dei patrimoni dell'umanit\u00e0 in pericolo, in virt\u00f9 dei rischi rappresentati dalle attivit\u00e0 minerarie. La scarsa qualit\u00e0 dell'acqua, il turismo di massa e l'uso di motoslitte destavano ulteriore preoccupazione: i tentativi di rimediare a tale difficile condizione messi in atto dagli USA raggiunsero i frutti nel luglio del 2003, quando il sito scomparve da quelli in pericolo.\nDurante l'estate particolarmente secca del 1988, gli incendi causati dai fulmini devastarono il 36% dell'area del parco (circa 3.210 km\u00b2), con danni significativi nella parte di North Folk. Migliaia di vigili del fuoco cercarono di contenere le fiamme per salvaguardare le abitazioni, ma le autorit\u00e0 pubbliche furono accusate di non aver compiuto adeguatamente gli sforzi che sarebbero stati necessari per esaurire del tutto i focolai, rimasti attivi fino alle piogge autunnali. Va comunque tenuto presente, come hanno asserito alcuni biologi, che gli incendi costituiscono un fenomeno naturale che non dovrebbe arrestarsi se non oltre certe proporzioni, in quanto permette una rigenerazione del sottobosco. In effetti, pochi animali di grossa taglia furono vittime dei roghi e gli arbusti crebbero spontaneamente, mentre si riscoprirono alcuni panorami interessanti e si portarono alla luce nuove scoperte geologiche e archeologiche. Tuttavia, se si spera di tornare ai livelli precedenti al 1988 occorrer\u00e0 ancora adesso attendere decenni. Oggi, il National Park Service d\u00e0 luogo a incendi prescritti per prevenire un disastro della portata di quello del 1988.\nClima.\nIl clima \u00e8 di tipo montano: le temperature e le precipitazioni variano notevolmente a seconda dell'altitudine e dell'ora del giorno, con la parte sud-occidentale del parco che riceve pi\u00f9 pioggia rispetto alle zone settentrionali.\nGli inverni sono freddi (medie comprese tra durante il giorno e al di sotto dei di notte) e nevoso. Durante i mesi freddi, solo l'ingresso nord vicino a Gardiner \u00e8 aperto ai veicoli. La temperatura pi\u00f9 bassa mai registrata fu di ben nel 1933. Le nevicate variano molto a seconda della stagione (dall'autunno alla primavera con un massimo a gennaio) e dell'altitudine. In media, si segnalano tra i 182 e i di neve all'anno vicino al lago Yellowstone, ma la coltre raddoppia di dimensione sulle montagne circostanti.\nLa primavera e l'autunno sono caratterizzati da temperature comprese tra lo 0 e i durante il giorno e da di notte. Le estati sono relativamente calde (di solito tra i 20 e i con punte di 30) e il tempo pu\u00f2 cambiare rapidamente nel corso della giornata con la comparsa di temporali nel pomeriggio. Il record per la temperatura pi\u00f9 calda and\u00f2 registrato nel 1936 ().\nI tornado risultano rari nel parco, anche se uno particolarmente potente nello stato del Wyoming si verific\u00f2 il 21 luglio 1987. In seguito, tale evento fu classificato in termini di forza come F4 sulla scala Fujita, con venti compresi tra i 330 e i e che provoc\u00f2 l'abbattimento di di vegetazione.\nAmbiente naturale.\nIl parco nazionale di Yellowstone rientra in un ecosistema di quasi 80.937 km\u00b2 che include anche altre aree naturali protette come il parco nazionale del Grand Teton e alcune foreste nazionali. Tale bioma costituisce l'area incontaminata pi\u00f9 estesa degli Stati Uniti al di fuori dell'Alaska ed \u00e8 generalmente considerato in ottimo stato, se si confrontano altri luoghi compresi nella zona temperata dell'emisfero boreale. Grazie al programma di reintroduzione del lupo grigio avviato negli anni Novanta, sono ancora presenti tutte le specie che vivevano nella regione prima che gli europei arrivassero in America.\nL'80% della superficie totale di Yellowstone \u00e8 coperta da foreste, mentre il resto si compone di zone umide (5% tra laghi, stagni e ruscelli) o praterie (15%). Gli ambienti naturali variano da settore a settore e dipendono da numerosi elementi: altitudine, esposizione dei pendii, ecc.\nYellowstone vanta diverse centinaia di esemplari vegetali e 186 di licheni; le specie a rischio di estinzione, per quanto riguarda la fauna, comprendono l'aquila di mare testabianca, l'orso grizzly, la lince rossa e la gru americana. Il regno animale fa registrare inoltre sette specie di ungulati, due di orso e circa 50 altri mammiferi. Sono state registrate in zona 311 specie di uccelli, 18 ittiche, sei di rettili e 4 di anfibi.\nFlora.\nIl parco conta circa 1.700 specie autoctone tra alberi di grosso fusto, arbusti e licheni, a cui vanno aggiunte 170 specie naturalizzate. Si individuano otto specie diverse di conifere, alberi abbastanza comuni in situ e tra cui nel dettaglio primeggiano il pino contorto (\"Pinus contorta\"), ovvero il pi\u00f9 diffuso, l'abete di Douglas (\"Pseudotsuga menziesii\") e il pino dalla corteccia bianca (\"Pinus albicaulis\"). Il 7% di quest'ultima specie risulta attualmente affetto da un fungo, il \"Cronartium ribicola\", che ne compromette a lungo andare l'integrit\u00e0. Le latifoglie pi\u00f9 comuni risultano il pioppo (\"Populus\") e il salice (\"Salix\"), mentre le foreste di acero (\"Acer\") sono notevolmente diminuite dall'inizio del XX secolo; tuttavia, secondo uno studio dell'Universit\u00e0 statale dell'Oregon, la reintroduzione del lupo ha limitato la popolazione di cervi e allo stesso tempo ha arginato la scomparsa di pioppi tremuli (\"Populus tremuloides\"). Gli erbivori gradiscono nutrirsi dei giovani germogli di pioppo tremulo e ne impediscono di fatto la crescita, ma se la tendenza inversa venisse davvero confermata si potrebbe ridurre l'erosione che intacca gli argini.\nSono inoltre presenti decine di specie di piante da fiore, la maggior parte delle quali sboccia tra maggio e settembre. L\u2019\"Abronia ammophila\" \u00e8 una pianta da fiore molto rara (circa 8.000 esemplari) che cresce sulle rive sabbiose del lago Yellowstone.\nLe piante invasive minacciano le specie autoctone in quanto prosciugano le risorse nutritive. Presenti principalmente nelle zone pi\u00f9 frequentate dai turisti, i funzionari del parco impiegano molto tempo ed energie per evitare che esse si diffondano e intacchino l'integrit\u00e0 dell'ecosistema.\nFauna.\nIl parco di Yellowstone ospita una sessantina di specie di mammiferi, tra cui spiccano il lupo grigio (\"Canis lupus\"), l'orso grizzly (\"Ursus arctos horribilis\"), la lince rossa (\"Lynx rufus\"), il puma (\"Puma concolor\"), il bisonte americano (\"Bison bison\"), l'orso nero (\"Ursus americanus\"), il wapiti (\"Cervus elaphus canadensis\"), il cervo mulo (\"Odocoileus hemionus\"), l'alce (\"Alces alces\"), l'antilocapra (\"Antilocapra americana\"), la pecora Bighorn (\"Ovis canadensis\") e la capra delle nevi (\"Oreamnos americanus\").\nReintroduzione del lupo.\nAll'inizio del Novecento, il coyote (\"Canis latrans\") divenne uno dei principali predatori, ma non essendo in grado di uccidere erbivori pi\u00f9 grandi quali i wapiti e le alci questi animali di grossa taglia cominciarono a minacciare l'equilibrio dell'ecosistema in virt\u00f9 del loro numero troppo elevato. Nel 1914, il Congresso degli Stati Uniti promulg\u00f2 una legge che autorizzava l'eliminazione di animali che nuocevano all'agricoltura, inclusi lupi e cani della prateria (\"Cynomys\"). Nel 1926, la specie scomparve da Yellowstone e solo diversi decenni successivi, nel 1973, si eman\u00f2 una legge che indicava il canide come animale protetto.\nA seguito di un progetto approvato nel 1977, 14 esemplari di lupo grigio nordoccidentale (\"Canis lupus occidentalis\") catturati in Canada andarono reintrodotti nel parco dopo che la specie si era estinta in zona dal 1926. Nel 1995, il piano \u00e8 proseguito a Yellowstone e col tempo il numero ha cominciato a crescere, tanto che nel 2001 si contavano circa 130 capi. Uno studio del 2005 contava 13 branchi di lupi e 118 solitari nel parco, per un totale di 326 in tutta la regione. Queste cifre, inferiori al 2004, si spiegavano per via della migrazione dei lupi verso altre regioni. Quasi tutti gli attuali individui discendono da quei 66 reintrodotti nel 1995-1996 e nel 2015 se ne contavano 95 divisi in 11 branchi.\nL'introduzione del lupo spiega in parte il dimezzamento della popolazione di wapiti tra il 1995 e il 2005, mentre invece il totale degli alci \u00e8 cresciuto sia pur in modo lieve. Insieme ad alberi e cespugli sono tornati anche frutti di bosco e insetti, capaci di attrarre nel parco diverse specie ornitologiche. Ha fatto inoltre di nuovo la sua comparsa, ad esempio, il castoro americano (\"Castor canadensis\"), di cui si erano perse le tracce, e le dighe da loro realizzato hanno attratto anche lontre (\"Lontra canadensis\"), topi muschiati (\"Ondatra zibethicus\") e altri roditori, oltre a varie specie di rettili. Si \u00e8 assistito a una riduzione dei gruppi di coyote e come risultato, ratti grigi (\"Rattus norvegicus\") e lepri scarpa da neve (\"Lepus americanus\") sono aumentati, attirando nel parco anche volpi rosse (\"Vulpes vulpes\"), donnole (\"Mustela frenata\"), tassi argentati (\"Taxidea taxus\") e poiane ferruginose (\"Buteo regalis\"). Infine, anche la popolazione delle aquile reali (\"Aquila chrysaetos\") ha sperimentato una fase di crescita, per via delle nuove prede disponibili.\nAd ogni modo, i lupi sono ora temuti dagli allevatori di bestiame, dubbiosi della minaccia costituita dai potenziali attacchi agli animali domestici. Tra il 1995 e il 2001, i lupi hanno ucciso 12 mucche e 50 pecore nella regione; i proprietari di ranch avevano diritto a ricevere un risarcimento, anche se spesso, come richiedeva la legge, risultava difficile provare che fossero stati i lupi gli autori dell'uccisione piuttosto che i coyote o i cani di prateria. La reintroduzione in generale si consider\u00f2 un'operazione terminata con successo, ragion per cui il Servizio statunitense dedicato alla pesca e alla conservazione della fauna selvatica aveva rimosso il lupo dall'elenco delle specie in via di estinzione, circostanza che consente di comprendere come mai agli allevatori sia consentito abbattere gli animali che predano le mandrie. Sotto la pressione delle organizzazioni ambientaliste, il lupo grigio torn\u00f2 di nuovo tra le specie protette dal 14 ottobre 2008 in tre stati a nord delle Montagne Rocciose (Montana, Wyoming e Idaho). Alla fine del 2008, gli stati a nord delle Montagne Rocciose ospitavano pi\u00f9 di 1.645 lupi suddivisi in 217 branchi.\nBisonti.\nIl parco costituisce un autentico santuario per i bisonti, presenti sin dalla Preistoria e recentemente salvati dall'estinzione. Nel 1902, a Yellowstone si contavano meno di 50 capi, mentre il totale era salito a ben 3.000 nel 1998, arrivando infine ai circa 4.000 nel parco. Ogni anno, circa 90 di questi grandi mammiferi muoiono investiti da automobili, provocando tra l'altro seri danni alle carrozzerie o, in alcuni casi, anche agli occupanti.\nI gestori di ranch e gli allevatori locali temono la contaminazione delle loro mandrie di bestiame da parte dei bisonti. Circa la met\u00e0 di questi grandi animali risulta esposta alla brucellosi, un batterio di origine europea che causa aborti spontanei nei bovini. Malgrado le paure, la malattia ha causato pochi problemi tra i bisonti di Yellowstone, tanto che fino ad oggi non \u00e8 stato segnalato alcun caso di trasmissione dal bisonte al toro. Il servizio di ispezione per la salute degli animali e delle piante (APHIS) ha stabilito che il bisonte potrebbe costituire una fonte di infezione in Wyoming e Dakota, proprio come l'alce, se positiva, potrebbe trasmetterla ai cavalli.\nAl fine di prevenire il calo delle mandrie, i dipendenti costringono i bisonti che si avventurano fuori a tornare al parco, non disdegnando soluzioni estreme. Durante l'inverno 1996-1997, 1.079 bisonti che avevano lasciato la zona dovettero affrontare la macellazione per soddisfare gli allevatori. Gli attivisti per i diritti degli animali considerano questa pratica crudele e ripetono che il rischio di contaminazione del bestiame rimane basso. Sottolineano inoltre che i pascoli nella regione sono stati ridotti a favore dell'allevamento. L'APHIS, dal canto suo, afferma che la brucellosi potrebbe essere eradicata tra gli animali di Yellowstone attraverso una vaccinazione di massa. Tuttavia, questo metodo risulterebbe gi\u00e0 \"a priori\", tanto che i gestori del parco hanno pianificato eventuali zone di quarantena per isolare le mandrie contagiate in caso di infezione. Nel 2015, il parco di Yellowstone ha pianificato la macellazione di 1.000 bisonti al fine di ridurre il flusso migratorio.\nAltri mammiferi.\nIl parco ospita diverse altre specie animali tipiche del continente nordamericano, come il cervo dalla coda bianca (\"Odocoileus virginianus\"), la pecora Bighorn (\"Ovis canadensis\"), la marmotta dal ventre giallo (\"Marmota flaviventris\"), la volpe rossa (\"Vulpes vulpes\"), il procione comune (\"Procyon lotor\"), lo scoiattolo rosso (\"Sciurus vulgaris\") e il pica americano (\"Ochotona princeps\").\nNel 2007, l'orso grizzly (\"Ursus arctos horribilis\"), forse il simbolo principale della zona protetta, \u00e8 scomparso dall'elenco delle specie in via di estinzione nel parco di Yellowstone. Gli esemplari, stimati tra 136 e 312 nel 1975, superavano i 500 se faceva riferimento al \"Greater Yellowstone Ecosystem\", con ricerche successive che ne indicavano un numero approssimativo di 150 individui nei confini esclusivi del parco. Alcuni temevano che questo declassamento avrebbe portato ad autorizzazioni di caccia per il grosso animale ponendolo ancora una volta a rischio, tanto che gruppi di ambientalisti e trib\u00f9 di nativi americani hanno intentato una causa contro lo Stato al fine di bloccare il procedimento, vincendo dopo poco pi\u00f9 di un decennio di processi: a met\u00e0 del 2019, il Servizio statunitense dedito alla tutela della pesca e alla conservazione della fauna (FWS) ha dovuto reinserire il grizzly nell'elenco delle specie in via di estinzione con riferimento al parco di Yellowstone e ai suoi dintorni a seguito di una sentenza emessa nel settembre del 2018. Due senatori repubblicani del Wyoming, Mike Enzi e Liz Cheney, hanno comunque presentato delle rimostranze nel 2020, sostenendo la necessit\u00e0 di autorizzare nuovamente la caccia ai grizzly, in quanto la popolazione di orsi a Yellowstone si fosse ripresa in modo soddisfacente. Non vanno dimenticati tra i plantigradi i pi\u00f9 di 600 orsi neri (\"Ursus americanus\") che vivono in zona.\nNessuna lince rossa (\"Lynx rufus\") \u00e8 stata osservata direttamente a Yellowstone dal 1998, anche se l'analisi del DNA di alcuni peli ritrovati nel 2001 ha confermato che il felino attraversa il parco. Nel 2003, sono state identificate tracce di una femmina e del suo cucciolo, nonch\u00e9 degli escrementi.\nIntorno al 2005, si contavano circa 25 puma (\"Puma concolor\"): i primi avvistamenti dopo la loro scomparsa alla fine del XIX secolo risalivano al 1972. Anche il ghiottone (\"Gulo gulo\") \u00e8 molto raro ed essendo di per s\u00e9 una specie abbastanza schiva il numero di esemplari presenti a Yellowstone risulta sconosciuto.\nIl totale di wapiti in loco \u00e8 stimato intorno a 30.000 nel grande ecosistema di Yellowstone, ma i gruppi stanziatisi a nord sono notevolmente scesi di numero per via della reintroduzione del lupo nel 1995. A sud, gli erbivori tendono a trascorrere l'inverno nel National Elk Refuge, appena a sud del parco nazionale del Grand Teton, dando origine alla migrazione di mammiferi pi\u00f9 vasta degli USA al di fuori dell'Alaska.\nLe attivit\u00e0 economiche e gli insediamenti umani interrompono la migrazione delle antilocapre (\"Antilocapra americana\") nella regione di Yellowstone; il numero di capi stimati risulta compreso tra 200 e 300.\nUccelli, rettili, anfibi e pesci.\n311 specie di uccelli si trovano a Yellowstone e met\u00e0 di loro nidificano l\u00ec. Nel 1999, si registravano 26 coppie di aquile di mare testabianca (\"Haliaeetus leucocephalus\"). La gru americana (\"Grus americana\") resta un animale estremamente raro e sfuggente in zona, oltre ad essere ancora adesso in via di estinzione. Tra gli altri volatili non si devono tralasciare la strolaga maggiore (\"Gavia immer\"), il falco pescatore (\"Pandion haliaetus\"), la moretta arlecchino (\"Histrionicus histrionicus\"), il falco pellegrino (\"falco peregrinus\"), il marangone dalla doppia cresta (\"Phalacrocorax auritus\"), il cigno trombettiere (\"Cygnus buccinator\"), il pellicano bianco americano (\"Pelecanus erythrorhynchos\"), il gufo della Virginia (\"Bubo virginianus\"), la poiana di Swainson (\"Buteo swainsoni\"), il picchio villoso (\"Leuconotopicus villosus\"), il picchio dorato (\"Colaptes auratus\"), la parula di Wilson (\"Cardellina pusilla\"), il merlo acquaiolo americano (\"Cinclus mexicanus\") e il picchio nucarossa (\"Sphyrapicus nuchalis\").\nTra le sei specie di rettili ammirabili si possono menzionare serpenti appartenenti al genere \"Crotalus\" e la tartaruga palustre dipinta (\"Chrysemys picta\"), mentre tra le quattro specie di anfibi si annovera la \"Pseudacris maculata\" e tre salamandre. 18 diverse specie ittiche vivono nei vari corsi e specchi d'acqua di Yellowstone. Dal 2001, i praticanti della pesca sportiva devono rilasciare quanto catturato in fiumi o laghi.\nBatteri.\nI batteri termofili e i cianobatteri che vivono intorno ai geyser e alle sorgenti termali locali hanno colori che variano dal blu al giallo al rosso. Meno dell'1% dei microrganismi del parco sono stati finora identificati e alcuni di essi vivono in condizioni estreme. Si pensi ad esempio all'ambiente acido e caldo (70\u00b0C) del \"Norris Geyser Basin\".\nI batteri che circondano le sorgenti termali formano comunit\u00e0 costituite di miliardi di microorganismi, alcuni dei quali tra i pi\u00f9 primitivi esseri viventi del pianeta. Per molto tempo, i ricercatori hanno pensato che i batteri avessero un qualche nesso nella loro dieta con lo zolfo; in realt\u00e0, nel 2005, gli scienziati dell'Universit\u00e0 del Colorado a Boulder hanno dimostrato il ruolo dei batteri nella produzione dell'idrogeno.\nIl \"Thermus aquaticus\" \u00e8 un batterio termofilo descritto da Thomas D. Brock nel 1969. L'organismo vivente \u00e8 divenuto famoso nel campo della biologia molecolare dopo la sensazionale invenzione di Kary Mullis, la reazione a catena della polimerasi (PCR), che ha rivoluzionato il modo di fare ricerca in questo ed in molti altri settori e che port\u00f2 l'eccentrico scienziato al Premio Nobel per la chimica nel 1993. Gli scienziati stanno studiando altri batteri trovati a Yellowstone nella speranza di trovare nuovi rimedi e trattamenti medicinali.\nTurismo.\nYellowstone \u00e8 uno dei parchi nazionali pi\u00f9 famosi degli USA, se non il pi\u00f9 celebre. Dalla met\u00e0 degli anni Sessanta, il parco nazionale di Yellowstone ha ricevuto sempre pi\u00f9 di due milioni di visitatori ogni anno, con un dato sempre superiore ai quattro dal 2015 al 2020 (in quest'ultimo anno, per via della pandemia di COVID-19, se ne sono registrati 3.806.305). Il parco dunque continua a conservare il suo fascino e a stimolare la curiosit\u00e0 di cittadini statunitensi e non, malgrado dal 2020 siano in vigore norme restrittive volte a prevenire contagi dovuti alla pandemia di COVID-19. Tra di esse rientra l'obbligo di utilizzare la mascherina in luoghi chiusi, l'obbligo di vaccinazione, il numero di poste limitati in aree di campeggio e la chiusura di alcune tratte escursionistiche in genere particolarmente sovraffollate. Dei visitatori giunti a Yellowstone, una discreta percentuale (20%) \u00e8 europea e porta alle casse locali ogni anno 80 milioni di dollari (2001). Durante l'estate, 3.700 persone lavorano nel parco per accogliere i clienti, con gli albergatori che gestiscono nove hotel per un totale di 2.238 camere. Si occupano altres\u00ec del mantenimento dei distributori di benzina, dei negozi e dei campeggi. 800 dipendenti in pi\u00f9 lavorano stagionalmente o permanentemente per il National Park Service.\nI turisti vengono ad ammirare geyser, fumarole, sorgenti termali, ampi canyon, foreste e natura incontaminata, nonch\u00e9 il grande lago. Si praticano gite in kayak, escursionismo, pesca, birdwatching o sci di fondo. Per quanto riguarda l'osservazione dei grandi mammiferi come il bisonte, si giunge soprattutto in inverno e primavera: lo stesso vale per ammirare alci, wapiti e pecore Bighorn. L'avvistamento di predatori quali coyote, lupi e puma risulta pi\u00f9 raro e, inoltre, maggiormente pericoloso, tanto che le autorit\u00e0 del parco impongono il rispetto delle distanze di sicurezza per l'osservazione della fauna del posto, al fine di ridurre il rischio di incidenti sia per i visitatori che per animali. La distanza \u00e8 di 91 metri per lupi e orsi, 23 metri per tutti gli altri animali. Il record di aggressioni compiute verso turisti \u00e8 detenuto dai bisonti, con i pericoli maggiori rappresentati da questi animali che risultano la velocit\u00e0 (fino a 3 volte maggiore a quella di un uomo) e la grossa imprevedibilit\u00e0 in branco o in presenza di cuccioli. Le raccomandazioni rivolte dall'ente gestore incentivano i turisti a non nutrire la fauna, a mantenere la dovuta distanza da essa per evitare di farla abituare alla presenza umana e a rispettare regole di buon senso come il non lasciare rifiuti in giro per il parco, specialmente contenenti cibo, e il non avvicinarsi eccessivamente ai geyser o ad altri siti di interesse geotermico.\nInoltre, il parco di Yellowstone vanta un significativo patrimonio storico, con oltre mille siti di cui sei riconosciuti come monumenti di rilevanza storica (\"National Historic Landmarks\"), collezioni per un totale di 200.000 oggetti tra rappresentazioni artistiche, etnografiche e archeologiche. Il National Park Service gestisce nove musei e centri visitatori, oltre ad essere responsabile di 2.000 costruzioni storiche e altro. Uno di questi hotel, l'Old Faithful Inn, \u00e8 stato nominato punto d'interesse storico nel 1987. L'alloggio, ultimato tra il 1903 e il 1904, ospita un tour storico che parte da Fort Yellowstone e descrive la storia del parco e del NPS. Fuochi, escursioni guidate e tour interpretativi sono presenti in molti luoghi, soprattutto in estate.\nI luoghi pi\u00f9 interessanti e frequentati sono collegati dalla \"Grand Loop Road\", una strada che attraversa tutta la riserva. Le vie tornano operative durante i periodi climatici pi\u00f9 favorevoli, vale a dire in primavera ed estate, mentre sono accessibili ai veicoli attrezzati per la neve tra met\u00e0 dicembre e inizio marzo. Si contano circa 500 km di percorsi asfaltati e cinque ingressi per accedere; il costo all'ingresso, valido per una settimana, varia a seconda del veicolo. Si prevede infatti il pagamento di 35 $ per un'auto personale e non aziendale, 20 per un escursionista o un ciclista e 30 per chi intende procedere con una motocicletta o una motoslitta. I biglietti d'ingresso consentono altres\u00ec di visitare il parco del Grand Teton, situato appena fuori a sud di Yellowstone. Non esistono invece mezzi pubblici attivi, ma alcune compagnie forniscono comunque la possibilit\u00e0 di eseguire visite guidate motorizzate. In inverno, i rivenditori organizzano escursioni in motoslitte e Terra Bus. Le strutture di Old Faithful, di Canyon e delle sorgenti calde di Mammoth sono molto affollate in estate. Gli ingorghi causati da lavori stradali o la presenza di fauna selvatica lungo i cammini possono causare prolungati tempi di attesa in coda.\nEsistono pi\u00f9 di 2.000 piazzole idonee per il campeggio in 12 aree apposite, attivit\u00e0 praticabile anche nelle foreste che circondano la zona protetta e nel Grand Teton. I campeggi isolati sono accessibili anche a piedi o a cavallo, ma richiedono un permesso apposito. In totale, vi sono 1.770 km percorribili da pedoni, ciclisti o fantini. Il parco non \u00e8 considerato meta gradita agli alpinisti a causa dell'instabilit\u00e0 delle rocce vulcaniche, le quali rappresentano un pericolo nelle operazioni di scalata. Gli animali devono essere tenuti al guinzaglio e la loro presenza \u00e8 accettata solo in aree ben delimitate vicino alle strade. Intorno ai geyser, sono stati costruiti pontili in legno per garantire l'accesso ai visitatori e per facilitarlo ai disabili. Una clinica gestita dal NPS fornisce il primo soccorso tutto l'anno.\nLa caccia \u00e8 vietata, mentre \u00e8 autorizzata nei boschi circostanti durante la stagione venatoria. La pesca \u00e8 invece possibile a condizione di avere un permesso rilasciato dal personale del parco. \u00c8 vietato navigare sui fiumi ad eccezione dei veicoli non motorizzati su una porzione di 8 km del fiume Lewis. Il lago Yellowstone dispone di un porto turistico che lo rende una destinazione popolare per gli appassionati di sport acquatici.\nAltre aree protette della regione sono le foreste nazionali di Caribou-Targhee, di Gallatin, di Custer e di Shoshone. A nord-est del parco, \u00e8 possibile raggiungere tramite le strade asfaltate i monti Beartooth. La citt\u00e0 di Salt Lake City si trova a circa 500 km a sud del parco ed \u00e8 la maggiore conurbazione pi\u00f9 vicina al parco.\nNella cultura di massa.\nYellowstone appare al centro di varie opere, non ultime quelle cinematografiche e letterarie. Gi\u00e0 nel 1959, la pellicola \"La guida indiana\" era ambientata nella valle della zona protetta. Il vero parco ha ispirato quello fittizio di \"Jellystone\", in cui vive l'orso dei cartoni animati Yoghi creato da William Hanna e Joseph Barbera. Nel film \"2012\", invece, tra i tanti fenomeni catastrofici che avvengono nel Nord America, viene anche mostrata l'eruzione del supervulcano posto sotto il parco di Yellowstone.\nLa serie animata Tatonka \u00e8 ambientata nel parco dello Yellowstone, il quale \u00e8 altres\u00ec al centro della storia di Tex del 2011 \"I trappers di Yellowstone\", incentrata sulle circostanze che portarono alla sua istituzione.\nUna serie televisiva statunitense western del 2018 creata da Taylor Sheridan e John Linson.\nLa serie TV intitolata \"Yellowstone\" del 2018 segue le vicende della famiglia Dutton, proprietaria di un ranch nel Montana alle porte della zona protetta."}
{"id": "80639", "revid": "140509", "url": "https://it.wikipedia.org/wiki?curid=80639", "title": "Ponti di Roma", "text": "I ponti di Roma sono stati costruiti dall'epoca romana in poi sui fiumi Tevere e Aniene.\nI primi ponti furono realizzati in legno, a cominciare dall'antico ponte Sublicio, e solo successivamente in muratura. Gran parte dei ponti costruiti in epoca romana non esiste pi\u00f9 o ne sopravvivono solo resti; altri furono totalmente ricostruiti nel corso dei secoli, specialmente sotto lo Stato Pontificio. Numerosi i ponti sorti dopo l'unit\u00e0 d'Italia e in epoca contemporanea, soprattutto per ragioni di viabilit\u00e0 automobilistica.\nElenco cronologico.\nPonti sul fiume Aniene.\nSull'Aniene inoltre sono presenti anche un secondo ponte affiancato all'originale ponte Salario, e un ponte ferroviario in prossimit\u00e0 del ponte delle Valli.\nElenco geografico.\nElenco dei soli ponti lungo il corso dei due fiumi, da monte a valle, all'interno del territorio del comune di Roma.\nPonti su ferrovie e autostrade.\nNella toponomastica urbana esistono altri ponti che non superano fiumi, ma ferrovie o autostrade."}
{"id": "80640", "revid": "22475", "url": "https://it.wikipedia.org/wiki?curid=80640", "title": "Ponte Sublicio", "text": "Ponte Sublicio, noto anche come ponte Aventino o ponte Marmoreo, \u00e8 un ponte di Roma sul fiume Tevere che collega Aventino e Testaccio da un lato (piazza dell'Emporio, nel rione Ripa) con Trastevere dall'altro lato (piazza di Porta Portese), costruito tra il 1914 e il 1917 su progetto di Marcello Piacentini.\nPrende il nome dal pi\u00f9 antico ponte di Roma, la cui costruzione \u00e8 attribuita al re Anco Marzio nel VII secolo a.C., e di cui non resta oggi alcuna traccia, che tuttavia sorgeva pi\u00f9 a monte, subito a valle dell'Isola Tiberina, in corrispondenza dell'antico guado sul percorso nord-sud in epoca protostorica.\nOrigine del nome.\nDeriva dal termine \"sublicae\", attribuito alla lingua volsca, con il significato di \"tavole di legno\", poich\u00e9 originariamente costruito tutto in legno.\nL'antico ponte.\nLa tradizione religiosa (originata dalla necessit\u00e0 di poterlo smontare facilmente per esigenze di difesa) prescriveva che non fosse utilizzato altro materiale che il legno. Il ponte era considerato sacro (secondo Varrone, dal termine \"pons\" deriva la designazione di pontefice o \"pontifex\") e vi si svolgevano cerimonie arcaiche, tra cui quella del lancio nel fiume degli \"Argei\", o pupazzi di paglia (forse in sostituzione di pi\u00f9 antichi sacrifici umani), durante il cerimoniale dei Lemuria.\nLa leggenda narra che nel VI secolo a.C., durante la guerra contro gli etruschi di Porsenna all'inizio della Repubblica Romana, presso il \"pons Sublicius\" Orazio Coclite respinse da solo i nemici mentre i romani abbattevano il ponte alle sue spalle.\nIl ponte sub\u00ec frequenti restauri e ricostruzioni (60 a.C., 32 a.C., 23 a.C., 5 d.C., 69 d.C., sotto Antonino Pio e forse sotto gli imperatori Traiano, Marco Aurelio e Settimio Severo). Sulle raffigurazioni monetali di epoca imperiale compaiono alle estremit\u00e0 archi con statue.\nCospicue tracce del ponte sono state visibili nell'alveo del Tevere fino al 1890 circa, quando i resti furono completamente demoliti, nell'ambito delle misure di risistemazione del corso urbano del fiume, come misura di prevenzione delle piene."}
{"id": "80641", "revid": "123730236", "url": "https://it.wikipedia.org/wiki?curid=80641", "title": "Ponte Rotto", "text": "Il Ponte Emilio (\"Pons Aemilius\") o Ponte Rotto, fu il primo ponte in muratura di Roma. Oltrepassava il Tevere poco pi\u00f9 a nord dell'antico \"Pons Sublicius\".\nIl ponte in epoca romana.\nViene di solito attribuito ai censori Marco Emilio Lepido e Marco Fulvio Nobiliore, nel 179 a.C., che ne avrebbero realizzato i piloni, ma, sulla base di passi di Plutarco e di Tito Livio e di una raffigurazione monetale, dovrebbe essere invece attribuito a Manlio Emilio Lepido, in connessione con la realizzazione della via Aurelia, intorno al 241 a.C. Nel 179 a.C. fu ricostruito in occasione del rifacimento del vicino porto fluviale.\nNel 142 a.C. i censori Publio Cornelio Scipione Emiliano e Lucio Mummio sostituirono all'originaria passerella lignea delle arcate in muratura. Il ponte fu restaurato sotto Augusto nel 12 a.C.\nIl ponte nel Medioevo e in et\u00e0 moderna.\nNel Medioevo sono attestati anche i nomi di \"Ponte di Lepido\" (\"pons Lepidi\") o \"Ponte Lapideo\"' (\"pons Lapideus\"), dalla met\u00e0 dell'VIII secolo come \"Ponte Maggiore\" (\"pons Maior\") e nel 1144 come \"Ponte dei Senatori\" (\"pons Senatorum\"). Nella guida di Roma del 1763 di Giuseppe Vasi (\"Itinerario istruttivo per ritrovare le antiche e moderne magnificenze di Roma\") \u00e8 citato come \"ponte di S. Maria, detto Rotto\" e se ne riportano le precedenti denominazioni come \"ponte Senatorio\" o \"ponte Janiculense\".\nSub\u00ec danni dalle piene del fiume a varie riprese (1230, 1422) e sotto papa Giulio III nel 1552 le arcate vennero completamente ricostruite a opera di Nanni di Baccio Bigio. Un'ulteriore alluvione lo distrusse nuovamente nel 1557. \nUn'ennesima ricostruzione ebbe inizio nel 1573 sotto papa Gregorio XIII, a opera dell'architetto Matteo di Castello e fu ultimata nel 1575, come si evince dalla lapide murata sull'arcata superstite. La grande alluvione del 1598 fece sparire tre delle sei arcate e il ponte non fu pi\u00f9 ricostruito, assumendo la denominazione di Ponte Rotto. \nTra il 1853 e il 1887 delle passerelle metalliche sorrette da funi collegarono il troncone di ponte alla riva sinistra del fiume (su progetto dell'ingegnere Pietro Lanciani). Successivamente la passerella venne eliminata e le due arcate pi\u00f9 vicine alla riva vennero distrutte in occasione della costruzione dei moderni argini del fiume. Attualmente resta una sola delle tre arcate cinquecentesche superstiti, che poggia sugli originali piloni del II secolo a.C.\nBasamenti delle testate.\nNell'ottobre del 2021, una ricerca su Ponte Emilio condotta da Alessandro Cremona Urbani per conto dell'Associazione Info.roma.it riconosce (analizzando una stampa del 1850 di Luigi Rossini con veduta del tevere e una fotografia di Ettore Roesler Franz sui lavori di demolizione), che quattro basamenti delle testate di Ponte Emilio, sono stati riutilizzati negli anni '30 al Parco della Mole Adriana, come elementi decorativi degli angoli della scalinata nord ovest. Le facciate marmoree mostra ancora integri: le blasonature di papa Gregorio XIII e Giulio III (committenti nei lavori di restauro alle arcate); stemmi ecclesiastici con le chiavi di San Pietro (presenti nella stampa di Rossini); un'incisione dell'Arciconfraternita di San Giovanni Decollato (visibile anche nella fotografia di Ettore Roesler Franz). \nUn altro \"Ponte Rotto\".\nLa denominazione di \"Ponte Rotto\" (\"pons fractus\" o \"pons ruptus\") era stata data in precedenza anche ai resti del ponte romano conosciuto con i nomi di \"Ponte di Agrippa\", poi \"Ponte Antonino\" o \"Ponte Aurelio\", poi \"Ponte di Valentiniano\", fino alla ricostruzione di Ponte Sisto nel XV secolo."}
{"id": "80644", "revid": "228587", "url": "https://it.wikipedia.org/wiki?curid=80644", "title": "Bridge (disambigua)", "text": "Bridge (\"ponte\" in inglese) pu\u00f2 riferirsi a:"}
{"id": "80645", "revid": "3831", "url": "https://it.wikipedia.org/wiki?curid=80645", "title": "Ponte Emilio", "text": ""}
{"id": "80646", "revid": "228587", "url": "https://it.wikipedia.org/wiki?curid=80646", "title": "Clerodendrum", "text": "Clerodendrum \u00e8 un genere di piante appartenente alla famiglia Lamiaceae, comprendente oltre 300 specie arboree e arbustive; quelle arboree raggiungono i 9\u00a0m di altezza. Queste piante, originarie dell'Asia e dell'Africa, sono molto apprezzate come piante ornamentali nei parchi e nei giardini, per i fiori profumati riuniti in grandi cime paniculate e le foglie ovate o cuoriformi, dal caratteristico aroma.\nEtimologia.\nIl nome clerodendron = \"kleros\" (clero) e \"dendron\" (albero) fu coniato da Linneo che apprese che le piante erano in uso dal clero della popolazione cingalese.\nDescrizione.\nLa prima comparsa in Europa fu nel 1790, quando furono introdotte due specie da serra, C. chinense e C. squamatum, provenienti dalla Cina.\nLa specie pi\u00f9 conosciuta, acclimatatasi nel Nord Italia, \u00e8 la \"C. trichotomum\" originaria del Giappone fiorisce alla fine dell'estate con grandi corimbi di fiori bianchi stellati profumatissimi, i frutti autunnali sono bacche di colore blu intenso sorrette da un calice a forma di stella di colore rosso-cardinalizio;\nAltre specie interessanti sono il \"C. fargesii\" rustico con fiori bianchi e il \"C.foetidum\" a fiori di colore rosa, originari della Cina; il \"C. myricoides\" dell'Etiopia con fiori colorati di blu, poco resistente al gelo; il \"C. chinense\" originario del Giappone a fiori bianchi; il \"C. ugandense\" Prain, arbusto alto 1\u20133\u00a0m, con foglie ovate, tomentose sulla pagina inferiore, di colore verde chiaro superiormente. i fiori viola e lilla simili a farfalle, sono riuniti in panicoli terminali, con stami sporgenti, originario dell'Africa tropicale, poco rustico non resiste alle basse temperature prolungate; il \"C. thomsoniae\" pianta rampicante con fiori bianchi, pu\u00f2 essere coltivata in vaso come pianta da appartamento; citiamo infine il \"C. tomentosum\".\nColtivazione.\nPreferiscono posizione non troppo soleggiata, terreno sciolto e fertile, annaffiature regolari nel periodo estivo, diradate o sospese d'inverno, nel periodo vegetativo sono previste concimazioni mensili con fertilizzante per piante da fiore.\nSi moltiplicano con la semina, per mezzo di talee o margotte e talvolta con i polloni radicali.\nIn Italia le specie che resistono all'aperto (pieno sole) sono due: C. trich\u00f2tomum e C. bungei."}
{"id": "80647", "revid": "399", "url": "https://it.wikipedia.org/wiki?curid=80647", "title": "Anti-pattern", "text": "In informatica, gli anti-pattern (o antipattern) sono dei \"design pattern\", o pi\u00f9 in generale delle procedure o modi di fare, usati durante il processo di sviluppo del software, che pur essendo lecitamente utilizzabili, si rivelano successivamente inadatti o controproduttivi nella pratica. Il termine fu coniato nel 1995 da Andrew Koenig, ispirato dal libro \"Design Patterns: Elementi per il riuso di software ad oggetti\" scritto dalla Gang of Four (la banda dei quattro), i quali svilupparono il concetto di pattern nel campo del software.\nSecondo l'autore, devono presentarsi almeno due elementi chiave per poter distinguere un anti-pattern da un semplice errore logico o cattiva pratica:\nMolti anti-pattern sono poco pi\u00f9 che errori, problemi irrisolvibili o cattive pratiche da evitare quando possibile. A volte chiamati \"pitfalls\" (tranelli) o \"dark pattern\" (pattern oscuri), si riferiscono a classi di soluzioni di problemi reinventate in modo sbagliato. \nPer descrivere in modo formale errori che tendono a ripetersi, si pu\u00f2 individuare la forza con la quale questi si ripetono, e imparare come altre persone hanno rimediato a questi cattivi pattern.\nGli anti-pattern pi\u00f9 comuni.\nOrganizzativi\nNel management\nDi sviluppo"}
{"id": "80648", "revid": "552422", "url": "https://it.wikipedia.org/wiki?curid=80648", "title": "Clerodendro", "text": ""}
{"id": "80650", "revid": "3831", "url": "https://it.wikipedia.org/wiki?curid=80650", "title": "Ponte Mollo", "text": ""}
{"id": "80651", "revid": "1568601", "url": "https://it.wikipedia.org/wiki?curid=80651", "title": "Ponte Fabricio", "text": "Ponte Fabricio, noto anche come ponte dei Quattro Capi o Pons Judaeorum, \u00e8 un ponte di Roma sul fiume Tevere.\nSi tratta di uno dei due ponti della Capitale che non collega direttamente le sponde opposte del fiume: come il suo limitrofo ponte Cestio, infatti, mette in comunicazione l'Isola Tiberina con una delle due sponde, nella fattispecie quella sinistra, all'altezza di lungotevere De' Cenci.\nMolto ben conservato, \u00e8 il pi\u00f9 antico della capitale esistente nella sua composizione originaria.\nMisura 62 metri in lunghezza e 5,5 in larghezza.\nStoria.\nNelle quattro arcate si trovano quattro iscrizioni che attestano la costruzione da parte di Lucio Fabricio, un curatore delle strade, nel 62 a.C., e venne restaurato dai consoli Marco Lollio e Quinto Lepido nel 23, in un'iscrizione pi\u00f9 piccola sui due lati di una sola arcata, a causa di una piena del fiume.\nSotto papa Eugenio IV il ponte fu pavimentato in lastre di travertino, mentre un'iscrizione del 1679 di papa Innocenzo XI si riferisce al rifacimento dei parapetti e al rivestimento in mattoni. Nel XVI secolo per la sua vicinanza al Ghetto fu conosciuto anche come \"ponte dei Giudei\"; nei pressi infatti si trova la chiesa di San Gregorio dove erano tenute, durante il regno pontificio, le prediche obbligatorie per gli ebrei. Una delle erme \u00e8 raffigurata nel vicino monumento dedicato a Giuseppe Gioacchino Belli nel quartiere Trastevere, che mostra il poeta romanesco appoggiato al parapetto del ponte.\nUna leggenda popolare racconta che il nome \"Quattro Capi\" sia dovuto ad una profonda discordia fra quattro architetti, che, incaricati da Sisto V del restauro del ponte, finirono per passare alle vie di fatto per futili motivi e, per questo, il Papa, alla fine dei lavori, li condann\u00f2 alla decapitazione sul posto facendo per\u00f2 erigere, a ricordo del loro lavoro, un monumento con quattro teste in un unico blocco di marmo; tuttavia \u00e8 da notare che essendo presenti due erme quadrifronti, i volti raffigurati sarebbero otto.\nDescrizione.\nIl ponte \u00e8 costituito da due arcate a sesto ribassato, con una luce di ventiquattro metri e mezzo, poggiate su un pilone mediano con una base a forma di sperone sul lato a monte, ma con forma arrotondata verso valle; sopra il pilone si apre un arco largo sei metri, con lo scopo di alleggerire la pressione delle acque durante le piene fluviali. Alle due estremit\u00e0 si trovavano due piccoli archi di tre metri e mezzo di larghezza, oggi per\u00f2 interrati. Il suo nucleo interno \u00e8 composto da pietra sperone in tufo, mentre l'esterno \u00e8 realizzato in travertino; la parte in mattoni si riferisce a un restauro seicentesco. Sono collocate alcune erme quadrifronti, raffiguranti Giano quadrifronte che servivano per delle balaustre probabilmente in bronzo, e che hanno motivato la denominazione moderna.\nSul lato dell'isola si trova la \"Torre Caetani\", che ne sorvegliava l'ingresso."}
{"id": "80653", "revid": "968255", "url": "https://it.wikipedia.org/wiki?curid=80653", "title": "Ceratonia", "text": "Ceratonia \u00e8 un genere di piante appartenente alla famiglia delle Fabaceae.\nDistribuzione.\nLa distribuzione del genere \"Ceratonia\" comprende l'intera regione mediterranea, la penisola araba e la Somalia. L'unica specie presente in Italia \u00e8 \"Ceratonia siliqua\" L., \u00e8 un albero sempreverde, tozzo a chioma espansa, ramificato in alto e noto col nome di carrubo, il cui frutto \u00e8 chiamato carruba.\nTassonomia.\nIl genere \"Ceratonia\" comprende due sole specie:\nUsi.\nL'utilizzo del legume della \"Ceratonia siliqua\" nell'area mediterranea \u00e8 rivolto specialmente all'alimentazione animale (specialmente dei cavalli), e talvolta anche per quella umana. Nelle zone di grande produzione i frutti vengono usati per la distillazione di alcol etilico e, sotto forma di preparato simile alla farina, come base di preparazione di alcune specialit\u00e0 dolciarie.\nIl carrubo \u00e8 una pianta mellifera, ma la produzione di miele \u00e8 rarissima e si ha solo dove c'\u00e8 una certa quantit\u00e0 di esemplari, nel sud Italia.\nNei paesi dei monti Iblei, \u00e8 possibile trovare pertanto gelati artigianali al gusto di carruba, biscotti fatti con farina di carruba e le caramelle di carruba, che vengono cotte in zucchero e sciroppo di carrube.\nStoricamente i semi di carruba, detti \"carati\", duri come fossero fatti d'avorio o di corno, venivano usati come contrappesi per la pesatura di precisione delle pietre preziose; tale nome \u00e8 rimasto ad indicare l'unit\u00e0 di misura del peso dei preziosi (il carato: un quinto di grammo)."}
{"id": "80654", "revid": "292162", "url": "https://it.wikipedia.org/wiki?curid=80654", "title": "Ponte Cestio", "text": "Ponte Cestio, noto anche come pons Aurelius, pons Gratiani, ponte di San Bartolomeo o ponte Ferrato, \u00e8 un ponte di Roma sul fiume Tevere.\nSi tratta di uno dei due ponti della Capitale che non collega direttamente le sponde opposte del fiume: come il suo limitrofo ponte Fabricio, infatti, mette in comunicazione l'Isola Tiberina con una delle due sponde, nella fattispecie quella destra, all'altezza di lungotevere degli Anguillara, in prossimit\u00e0 di piazza in Piscinula.\nStoria.\nIl ponte fu fatto costruire da Lucio Cestio nel 46 o 44 a.C, simmetricamente al ponte Fabricio. Sub\u00ec un primo restauro nel 152, ma fu completamente ricostruito nel 370 con materiali di reimpiego, provenienti anche dal vicino Teatro di Marcello, dagli imperatori Valentiniano I, Valente e Graziano; quest'ultimo diede al ponte il nuovo nome di \"Pons Gratiani\".\nUn altro restauro, documentato da un'epigrafe, si ebbe nel 1191-93 da parte di Benedetto Carushomo, senatore unico di Roma nel 1191.\nAltri interventi si ebbero nel XV secolo sotto Eugenio IV e nel XVII sotto Innocenzo XI. Dal XV secolo prese il nome di \u00abponte di San Bartolomeo\u00bb dalla Basilica di San Bartolomeo all'Isola. \nNei secoli XVIII e XIX ebbe anche il nome di \"ponte Ferrato\", per le numerose catene che fissavano i mulini sul fiume.\nA causa dell'ampliamento del lato destro del Tevere, il ponte venne semidemolito nel 1888 preservando la sola arcata centrale e ricostruito nel 1892 con parte del materiale lapideo originale.\nDescrizione.\nIl ponte \u00e8 costituito da tre arcate, con una lunghezza complessiva di ottanta metri e quaranta. Il ponte romano misurava quarantotto metri e mezzo, con una sola grande arcata affiancata da due fornici minori."}
{"id": "80655", "revid": "88456389", "url": "https://it.wikipedia.org/wiki?curid=80655", "title": "Carrubo", "text": ""}
{"id": "80656", "revid": "1494169", "url": "https://it.wikipedia.org/wiki?curid=80656", "title": "Basilisco", "text": ""}
{"id": "80657", "revid": "3831", "url": "https://it.wikipedia.org/wiki?curid=80657", "title": "Ponte di San Bartolomeo", "text": ""}
{"id": "80658", "revid": "3831", "url": "https://it.wikipedia.org/wiki?curid=80658", "title": "Ponte di Agrippa", "text": ""}
{"id": "80659", "revid": "1855146", "url": "https://it.wikipedia.org/wiki?curid=80659", "title": "Ponte Sisto", "text": "Ponte Sisto, noto anche come pons Agrippae (ponte di Agrippa), pons Aurelius (ponte Aurelio), pons Antonini (ponte di Antonino), pons Valentiniani (ponte di Valentiniano) o ponte Gianicolense, \u00e8 un ponte che collega piazza S. Vincenzo Pallotti a piazza Trilussa, a Roma, nei rioni Regola e Trastevere.\nDescrizione.\nIl ponte fu costruito per permettere l'attraversamento del Tevere da papa Sisto IV tra il 1473 e il 1479 sul sito di un pi\u00f9 antico ponte romano. Collega le due rive del fiume fra via del Pettinari e piazza Trilussa.\nUn primo ponte venne costruito da Agrippa, amico e genero dell'imperatore Augusto prima della sua morte nel 12 a.C., probabilmente per mettere in collegamento le sue propriet\u00e0 sulle opposte rive del Tevere. L'esistenza di questo ponte \u00e8 attestata dall'iscrizione su un cippo dei magistrati che si occupavano del fiume (\"curatores Tiberis\") scoperto nel 1887, che parla di lavori sul ponte all'epoca dell'imperatore Claudio. Il ponte fu in un primo momento identificato con resti di piloni visibili nel fiume a valle di ponte Sisto, che appartengono invece probabilmente ad una fortificazione tarda del fiume. Un frammento dei Fasti ostiensi scoperto nel 1938 e che parla di restauri al ponte di Agrippa sotto Antonino Pio, ha permesso di identificarlo con il \"ponte Aurelio\" o \"ponte di Antonino\". Dalla posizione, in quanto permetteva di raggiungere il Gianicolo ebbe anche il nome di \"ponte Gianicolense\".\nNel 147 il ponte fu ampiamente restaurato o ricostruito sotto Antonino Pio e prese probabilmente i nomi di \"ponte Aurelio\" (\"pons Aurelius\") o \"ponte di Antonino\" (\"pons Antonini\"), riportati da fonti tarde. Il ponte sub\u00ec poi ampi restauri negli anni 366-367, sotto gli imperatori Valente e Valentiniano I, ad opera del prefetto della citt\u00e0 (\"praefectus urbis\") Lucio Aurelio Avianio Simmaco, e prese il nome di ponte di Valentiniano (\"pons Valentiniani\"). Il ponte aveva in quest'epoca un arco trionfale sormontato da grandi statue bronzee alla testata sulla riva sinistra. Resti dei pilastrini della balaustra con le iscrizioni dedicatorie, dell'arco e delle sculture che decoravano il ponte sono stati ritrovati nel Tevere nel 1878 e nel 1892 e sono conservati presso il Museo Nazionale Romano.\nIl ponte, gi\u00e0 probabilmente danneggiato nel 589-590, croll\u00f2 a causa di una piena del fiume nel 791 e fu quindi conosciuto come \"ponte rotto\" (\"pons fractus\" o \"pons ruptus\").\nSotto papa Sisto IV si inizi\u00f2 nel 1473 il rifacimento dell'antico ponte romano, affidato secondo Giorgio Vasari all'architetto Baccio Pontelli. In realt\u00e0, malgrado la testimonianza del Vasari, mancano vere prove documentali al riguardo e oggi l'attribuzione del progetto al Pontelli \u00e8 messa in dubbio dagli studiosi. Il ponte, inaugurato per il Giubileo del 1475, ma completato solo nel 1479, prese quindi il nome attuale di \"ponte Sisto\". Il ponte ha quattro arcate e presenta un foro rotondo (\"oculo\") sul pilone centrale, per diminuire la pressione dell'acqua in caso di piena. Il livello dell'acqua salito fino all'\"occhialone\" di ponte Sisto era considerato segno di piena.\nSotto papa Pio IV nel 1567 furono eseguiti i primi restauri, con il rinforzo di uno dei piloni. I lavori furono affidati al Vignola e seguiti da Matteo di Castello. Dopo i danni di un'alluvione nel 1598 sotto papa Clemente VIII furono eseguiti nuovi restauri al lastricato e ai parapetti.\nNel 1875 ne fu suggerita la demolizione, ma nel 1877 il ponte fu invece ampliato con marciapiedi pensili in ghisa poggiati su mensoloni con nuovi parapetti. I restauri per il giubileo del 2000 hanno liberato il ponte dalle sovrastrutture ottocentesche, rimosse fra molte polemiche."}
{"id": "80660", "revid": "287204", "url": "https://it.wikipedia.org/wiki?curid=80660", "title": "Ponte Neroniano", "text": "Il ponte Neroniano o ponte Trionfale a Roma, consentiva all'antica via Trionfale, asse della viabilit\u00e0 del Vaticano in epoca romana, di attraversare il fiume Tevere. Il ponte venne costruito sotto l'imperatore Nerone nel I secolo, per migliorare i collegamenti con le sue propriet\u00e0 sulla riva destra del fiume (tra cui la villa della madre Agrippina). Si \u00e8 discussa anche una sua possibile attribuzione a Caligola, che l'avrebbe costruito per dare accesso al suo circo.\nNon si conosce l'epoca della distruzione e forse and\u00f2 in disuso in occasione della costruzione delle mura aureliane, nelle quali sembra mancare una porta in corrispondenza del ponte, anche a causa della vicinanza del ponte Elio. Potrebbe tuttavia essere contato tra i tredici ponti menzionati da un'iscrizione del IV secolo. Non doveva pi\u00f9 essere utilizzabile nel VI secolo ai tempi della guerra gotica.\nAttualmente nei periodi di magra del fiume sono visibili i resti dei piloni, in prossimit\u00e0 dell'odierno ponte Vittorio. I resti in elevato dei piloni furono demoliti nel XIX secolo per facilitare la navigazione."}
{"id": "80663", "revid": "3831", "url": "https://it.wikipedia.org/wiki?curid=80663", "title": "Ponte Trionfale", "text": ""}
{"id": "80664", "revid": "1844126", "url": "https://it.wikipedia.org/wiki?curid=80664", "title": "Fraxinus", "text": "Fraxinus \u00e8 un genere di piante spermatofite, dicotiledoni appartenenti alla famiglia delle Oleaceae che comprende oltre 60 specie di alberi o arbusti a foglie decidue, originarie delle zone temperate dell'emisfero settentrionale. \"Fraxinus\" \u00e8 anche l'unico genere della trib\u00f9 Fraxininae .\nEtimologia.\nIl nome del genere (\"Fraxinus\") risale al latino classico usato gi\u00e0 da Virgilio e in tempi pi\u00f9 moderni dal botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708); ma potrebbe discendere anche dal verbo greco \"frassein\" ( = assiepare). Il nome scientifico del genere \u00e8 stato definito da Linneo (1707 \u2013 1778), nella pubblicazione \"Species Plantarum - 1057\" del 1753; mentre il nome scientifico della sottotrib\u00f9 \u00e8 stato definito dai botanici contemporanei Wallander e V. Albert nella pubblicazione \"American Journal of Botany 87(12): 1827\u20131841. 2000.\" del 2000.\nDistribuzione e habitat.\nLe specie di questo gruppo hanno generalmente una crescita rapida, riuscendo a sopravvivere in condizioni ambientali difficili come zone inquinate, con salsedine o forti venti, resistendo bene anche alle basse o elevate temperature. In genere il loro habitat si trova nelle regioni temperate e subtropicali dell'emisfero settentrionale, ma anche tropicali come il Messico, Cuba, Giava e le Filippine. Le specie pi\u00f9 diffuse in Italia sono il \"Fraxinus excelsior\" conosciuto col nome comune di Frassino maggiore; il \"Fraxinus ornus\" noto come Orno o Orniello, utilizzato per la produzione della manna e chiamato comunemente anche Frassino da manna o Albero della manna; \"Fraxinus angustifolia\" noto col nome di Frassino meridionale (\"Fraxinus oxycarpa\" nella \"Flora d'Italia\").\nTutte e 3 le specie spontanee della flora italiana vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza di questo genere (Oleaceae) comprende 25 generi e circa 600 specie (29 generi e 600 specie secondo altri Autori oppure 24 generi con 615 specie) raggruppati in 5 trib\u00f9 e 4 sottotrib\u00f9 con una distribuzione cosmopolita dalle regioni tropicali fino a quelle temperate. Il genere di questa voce appartiene alla trib\u00f9 Oleeae.\nIl numero cromosomico delle specie di questo genere \u00e8: 2n = 46.\nSistematica del genere.\nLe specie del genere tradizionalmente sono suddivise in base alla struttura dei fiori e ai rapporti cronologici tra l'inizio della fioritura e la comparsa delle foglie: \nLe sezioni a loro volta sono suddivise in sottosezioni. Le specie spontanee italiane appartengono alla prima sezione (sottosezione \"Euornus\" per la specie \"F. ornus\") e alla terza sezione (sottosezione \"Bumelioides\" per le specie \"F. excelsior\" e \"F. angustifolia\").\nFilogenesi.\nNell'ambito della trib\u00f9 Oleeae, la sottotrib\u00f9 Fraxininae dal punto di vista filogenetico occupa una posizione pi\u00f9 interna e risulta \"gruppo fratello\" della sottotrib\u00f9 Oleinae. La sottotrib\u00f9 Fraxininae (e quindi il suo unico genere \"Fraxinus\") \u00e8 monofiletica. La monofilia \u00e8 comprovata, oltre che dai dati molecolari, anche dai dati morfologici. Le specie di \"Fraxinus\" sono caratterizzate dalle grandi foglie pennate e dai frutti tipo samara (ad esempio nell'ambito della famiglia le fibre dell'ala terminale \"corrono\" longitudinalmente, mentre nelle altre specie sono perpendicolari-oblique).\nIl cladogramma tratto dallo studio citato (e semplificato) mostra l'attuale struttura filogenetica di alcune specie del genere. \nSpecie del genere.\nIl genere comprende le seguenti specie:\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nSpecie spontanee europee.\nIn Europa e nell'areale del Mediterraneo sono presenti le seguenti specie:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nColtivazione.\nIl frassino gradisce generalmente esposizione in pieno sole o mezz'ombra, si adatta a qualunque tipo di terreno purch\u00e9 profondo e fresco, sopporta bene i terreni umidi e con scarso drenaggio; per le specie coltivate come piante ornamentali occorre prevedere un buon apporto idrico nella stagione secca e la lotta contro i frequenti parassiti; la moltiplicazione avviene con la semina e il trapianto di piantine di 2-4 anni.\nIl legno di frassino.\nIl legno di frassino \u00e8 largamente utilizzato perch\u00e9 \u00e8 robusto e nello stesso tempo leggero e flessibile. In passato era impiegato per la realizzazione dei raggi delle ruote in legno dei carri agricoli a trazione animale e per la realizzazione di archi, racchette da tennis e da neve; attualmente con il legno di frassino si fabbricano sci, eliche per aeroplani, vari utensili per giardinaggio, manici per martelli, strumenti musicali e molti altri oggetti che richiedono un legno forte e resistente.\nIl legno di frassino \u00e8 anche un ottimo combustibile e i tronchi di questa pianta possono ardere bene anche quando sono ancora freschi, perch\u00e9 contengono una sostanza infiammabile.\nIn Italia, si trova il \"frassino maggiore\" che abbonda nei boschi e produce ottimo legname. \u00c8 noto anche il \"frassino orniello\", dalla cui corteccia si ricava la manna.\nIl frassino nella cultura.\nIl frassino assume un ruolo simbolico nella mitologia norrena dove \u00e8 noto come \"Yggdrasil\" ovvero \"Albero del Mondo\". Il primo essere vivente di sesso maschile, Askr, prende vita da un tronco di frassino. \nGli Slavi credevano invece che il suo legno fosse una buona arma con cui ferire o uccidere un vampiro.\nPer i Celti il frassino era carico di significati. Simbolo di rinascita, trasformazione ed iniziazione era usato dai druidi in varie cerimonie rituali. Esso era associato ai giovani guerrieri ai quali veniva consegnata una lancia con cui il giovane avrebbe superato una serie di prove. Era apprezzato per le sue qualit\u00e0 magiche e miracolose, quindi aveva valenza apotropaica (rimedio contro il malaugurio scagliato dalle donne contro gli uomini, antidoto per i pastori al fine di allontanare i serpenti dalle greggi).\nIn Irlanda la leggenda vuole che \"Fintan Mac Bochra\", druido primordiale che giunse nell'isola con la prima invasione mitica e unico a sopravvivere al Diluvio trasformandosi in salmone, piantasse cinque alberi magici che avevano il compito di segnare i confini delle province (Leinster, Munster, Connaught, Ulster e Meath): tre erano frassini. Per i guerrieri celti il frassino era il pilastro al centro dell'Irlanda.\nNegli Stati Uniti il legno di frassino \u00e8 molto diffuso e per le sue propriet\u00e0 elastiche \u00e8 il legno con cui si producono le mazze da baseball."}
{"id": "80665", "revid": "123167858", "url": "https://it.wikipedia.org/wiki?curid=80665", "title": "Ponte Sant'Angelo", "text": "Ponte Sant'Angelo, noto anche come pons Aelius (ponte Elio), pons Hadriani (ponte di Adriano) o ponte di Castello, \u00e8 un ponte che collega piazza di Ponte S. Angelo al lungotevere Vaticano, a Roma, nei rioni Ponte e Borgo.\nFu costruito a Roma nel 134 dall'imperatore Adriano, su progetto di un certo Demetriano, per collegare alla riva sinistra il suo mausoleo.\nStoria.\nEra costruito in peperino e rivestito da travertino e aveva tre arcate, a cui si accedeva mediante rampe dalla riva. Le rampe erano a loro volta sostenute da tre arcate minori sulla riva sinistra e da due sulla riva destra, verso il mausoleo di Adriano, che furono distrutte nel 1893 in occasione della realizzazione degli argini del fiume e sostituite da arcate moderne. Il piano stradale aveva ai lati alti marciapiedi dotati di balaustre in travertino.\nNel luglio 472 fu utilizzato dalle truppe gotiche del \"magister militum\" Ricimero per attaccare la parte orientale della citt\u00e0, difesa dall'imperatore romano Antemio. Nel Medioevo fu utilizzato dai pellegrini diretti alla basilica di San Pietro e fu conosciuto anche con il nome di \"ponte di San Pietro\" (\"pons Sancti Petri\"). Nel VI secolo sotto il papa Gregorio Magno, prese il nome di \"ponte Sant'Angelo\" dal Castel Sant'Angelo (originariamente mausoleo di Adriano). Durante il giubileo del 1450 le balaustre del ponte cedettero per la gran calca dei pellegrini e morirono 172 persone: in seguito furono abbattute alcune case alla testata del ponte per consentire uno spazio di deflusso ai pellegrini. Furono inoltre costruite due piccole cappelle rotonde dedicate a Santa Maria Maddalena e ai Santi Innocenti, che furono abbattute per motivi di difesa nel 1527. Nella piazza antistante al lato sinistro del Tevere si apriva piazza di Ponte, su cui, nel tratto ora percorso dal Lungotevere proveniente da piazza Pasquale Paoli si affacciava lo scomparso palazzo Altoviti fatto costruire da Bindo Altoviti, nella quale per lungo tempo si eseguivano le condanne alla pena capitale usando esporre sul ponte i corpi dei condannati a morte, come monito per la popolazione.\nNel 1535 papa Clemente VII fece collocare all'ingresso del ponte le statue di san Pietro e san Paolo a cui furono successivamente aggiunte altre statue raffiguranti i quattro evangelisti ed i patriarchi Adamo, No\u00e8, Abramo e Mos\u00e8. Nel 1669 papa Clemente IX fece realizzare un nuovo parapetto, disegnato dal Bernini, sopra il quale furono collocate dieci statue raffiguranti Angeli che portano gli strumenti della Passione, scolpite da allievi di Bernini sotto la sua direzione. Delle statue precedenti rimangono solo quelle di Pietro e Paolo.\nDa questo ponte deriva il nome del rione Ponte.\nLe statue del ponte.\nLe statue di San Pietro e San Paolo.\nAll'inizio del ponte, sulla sponda opposta al castello, si trovano le statue di San Pietro e San Paolo. Il primo tiene le chiavi del cielo e il secondo stringe una spada. Entrambi i santi vengono spesso rappresentati con questi due simboli. In particolare San Paolo \u00e8 rappresentato con una spada perch\u00e9 lui stesso, nella lettera agli Efesini, utilizz\u00f2 quest'arma come un simbolo della lotta contro il male. All'interno della lettera infatti descrive l'armatura di Dio e invita tutti gli uomini ad indossarla. Al termine della descrizione compare la spada, allegoria della Parola di Dio (Ef 6,17). \nLe due incisioni alla base delle statue recitano rispettivamente: \"Hinc humilibus venia\" e \"Hinc retributio superbis\". Ovvero \"Di qui il perdono per gli umili\" \"Di qui la retribuzione dei superbi\". Come a dire che il passaggio per quella via obbligata render\u00e0 agli umili ed ai superbi ci\u00f2 che rispettivamente meritano.\nLe statue degli angeli.\nGli angeli presenti sul ponte mostrano agli uomini gli strumenti della Passione di Cristo. Le incisioni alla base delle statue sono prese dall'Antico Testamento (ad eccezione di quelle poste sotto l'angelo con la tunica e l'angelo con i chiodi prese rispettivamente dal Vangelo di Matteo e dal testo del vexilla regis).\nLe statue degli angeli vennero commissionate da Papa Clemente IX nel 1667 e sono state poste sul ponte nel 1670. Sono state realizzate dagli allievi di Gian Lorenzo Bernini sotto la sua direzione, eccezione fatta per i due angeli recanti il cartiglio dell'INRI e la corona di spine scolpiti dal Bernini stesso. Queste ultime per\u00f2 non furono mai poste sul ponte perch\u00e9 considerate sin da subito troppo belle per essere esposte alle intemperie. Al loro posto vennero collocate delle copie e gli originali sono stati donati nel 1729 dagli eredi dell'artista alla Basilica di Sant'Andrea delle Fratte dove tutt'oggi sono custoditi.\nPrima coppia di angeli.\nI primi due angeli mostrano gli strumenti con cui i soldati flagellarono Ges\u00f9 una volta finito il processo in cui Pilato lo condann\u00f2 a morte. L'avvenimento \u00e8 narrato nei Vangeli (si veda ad esempio la narrazione nel Vangelo di Matteo: Mt 27,26). \nLe incisioni alla base delle statute recitano: \"\"In flagella paratus sum\" e \"Tronus meus in columna\"\". Ovvero: \"Sono pronto al flagello\", \"Il mio trono e nella colonna\". Sono prese rispettivamente dal versetto 18 del salmo 37 (vedi sl 37,18) e dal versetto 7 del capitolo 24 del Libro del Siracide (vedi Sir 24,7).\nSeconda coppia di angeli.\nIl terzo angelo mostra la corona di spine che, terminata la flagellazione, gli venne posta sulla testa per schernirlo in quanto veniva acclamato come Re da una parte della popolazione (anche qui si veda ad esempio la narrazione dell'episodio fatta nel Vangelo di Matteo: Mt 27,29). Il quarto il velo che secondo la leggenda una donna di nome Veronica utilizz\u00f2 per pulire il suo volto dal sangue.\nLe incisioni alla base delle statue recitano: \"\"In aerumna mea dum configitur spina\" e \"Respice faciem Christi tui\"\". Ovvero: \"Nella mia tribolazione si conficca la spina\", \"Guarda il volto del tuo Cristo\". Sono prese rispettivamente dal versetto 4 del salmo 31 (vedi sl 31,4) e dal versetto 10 del salmo 83 (vedi sl 83,10).\nTerza coppia di angeli.\nLa terza coppia di angeli mostra i chiodi che utilizzarono per crocifiggerlo e la sua tunica con sopra i dadi che i soldati utilizzarono per spartirsela a sorte (Mt 27,35).\nLe incisioni alla base delle statue recitano: \"\"Super vestem meam miserunt sortem\" e \"Aspiciant ad me quem confixerunt\"\". Ovvero: \"Sulla mia veste gettarono la sorte\", \"Volgano lo sguardo a me che crocifissero\". Sono prese rispettivamente dal versetto 35 del capitolo 24 del Vangelo di Matteo (vedi Mt 24,35) e dal versetto 10 del capitolo 12 del Libro di Zaccaria (vedi Zc 12,10)\nQuarta coppia di angeli.\nLa quarta coppia mostra invece la croce su cui venne crocifisso e la scritta INRI che posero alla sua sommit\u00e0 per indicare la causa della sua condanna a morte (Mt 27,37).\nLe incisioni alla base delle statue recitano: \"\"Cuius principatus super humerum eius\" e \"Regnavit a ligno deus\"\". Ovvero: \"Il suo regno \u00e8 caricato sulle sue spalle\", \"Regnava Dio appeso al legno della croce\". Sono prese rispettivamente dal versetto 6 del capitolo 9 del Libro di Isaia (vedi Is 9,6) e dal testo del vexilla regis (vedi Vexilla regis).\nQuinta coppia di angeli.\nLa quinta coppia mostra infine la spugna imbevuta di aceto che gli porsero per dargli da bere (Mt 27,48) e la lancia con cui gli trafissero il costato per essere certi della sua morte (Gv 19,34).\nLe incisioni alla base delle statue recitano: \"\"Potaverunt me aceto\" e \"Vulnerasti cor meum\"\" . Ovvero: \"Mi diedero da bere aceto\", \"Feristi il mio cuore\". Sono prese rispettivamente dal versetto 22 del salmo 68 (vedi sl 68,22) e dal versetto 9 del capitolo 4 del Cantico dei Cantici (vedi Cn 4,9).\nSi noti infine che sotto i piedi di tutti gli angeli del ponte sono scolpite delle nuvole che li sorreggono. Gli angeli sono infatti posti volutamente pi\u00f9 in alto dei passanti cos\u00ec che, guardandoli dal basso, appaiano loro sullo sfondo del cielo sorretti da una nuvola.\nStatua dell'Arcangelo Michele.\nDal ponte \u00e8 ben visibile una statua dell'Arcangelo Michele che svetta sopra Castel Sant'Angelo. Secondo alcune interpretazioni delle Scritture l'Arcangelo Michele suoner\u00e0 la tromba che annuncer\u00e0 la seconda venuta di Cristo sulla Terra (Prima lettera ai Tessalonicesi: 1Ts 4,16). La sua statua venne posta in quella posizione intorno al 600 d.C. da Papa Gregorio Magno perch\u00e9 ebbe un'apparizione dell'arcangelo che, dalla sommit\u00e0 dell'edificio, riponeva la spada nel fodero. Da quella visione il pontefice ne dedusse che le preghiere erano state ascoltate e la pestilenza che era dilagata nella citt\u00e0 sarebbe presto finita. Nel corso degli anni la statua, originariamente in legno, and\u00f2 distrutta e fu sostituita pi\u00f9 volte. Quella che si pu\u00f2 ammirare oggi \u00e8 la sesta versione realizzata ed \u00e8 stata collocata sopra Castel Sant'Angelo nel 1753.\nCuriosit\u00e0.\nDante Alighieri partecip\u00f2 probabilmente al giubileo del 1300 ed ebbe modo di osservare la moltitudine di pellegrini che attraversava il ponte. Nel diciottesimo canto dell'Inferno descrive quello che vide in quella circostanza:\n\"Come i Roman per l'essercito molto,\"\n\"l'anno del giubileo, su per lo ponte\" \n\"hanno a passar la gente modo colto,\"\n\"che da l'un lato tutti hanno la fronte\"\n\"verso 'l castello e vanno a Santo Pietro,\"\n\"da l'altra sponda vanno verso il monte.\"\nPer regolare il traffico sul ponte si era cio\u00e8 stabilito che i pellegrini che andavano a San Pietro camminassero da un lato del ponte con la fronte rivolta verso il Castello mentre quelli che tornavano camminassero sull'altro lato con la fronte rivolta al Monte Giordano."}
{"id": "80666", "revid": "1297", "url": "https://it.wikipedia.org/wiki?curid=80666", "title": "Frassino (botanica)", "text": ""}
{"id": "80667", "revid": "3831", "url": "https://it.wikipedia.org/wiki?curid=80667", "title": "Ponte Elio", "text": ""}
{"id": "80669", "revid": "3831", "url": "https://it.wikipedia.org/wiki?curid=80669", "title": "Ponte Antonino", "text": ""}
{"id": "80670", "revid": "3831", "url": "https://it.wikipedia.org/wiki?curid=80670", "title": "Ponte Aurelio", "text": ""}
{"id": "80671", "revid": "35804", "url": "https://it.wikipedia.org/wiki?curid=80671", "title": "Ponte di Probo", "text": "Il ponte di Probo (\"pons Probi\") \u00e8 attestato dalle fonti a Roma e scavalcava il Tevere tra l'Aventino e Trastevere. Fu costruito sotto l'imperatore Marco Aurelio Probo (276-282) e sub\u00ec rifacimenti sotto Teodosio I, con lavori che per difficolt\u00e0 di cantiere si prolungarono dal 381 al 387. Fu quindi conosciuto come \"ponte nuovo\" (\"pons novus\") o come ponte di Teodosio (\"pons marmoreus Theodosii\").\nLa sua precisa ubicazione non \u00e8 ancora stata definita. Secondo alcuni va identificato con alcuni resti presenti nel fiume fino al XIX secolo, che potrebbero tuttavia essere resti di crolli dall'Aventino.\nCesare D'Onofrio ritiene che \"ponte di Probo\" sia un appellativo relativo al ponte di Agrippa assegnatogli in seguito a lavori di restauro eseguiti sul ponte e che i resti nell'alveo del Tevere siano da ricondurre a delle strutture difensive localizzate nel punto in cui le Mura aureliane passavano dalla sponda sinistra del fiume alle pendici del Gianicolo sulla sponda destra."}
{"id": "80672", "revid": "838137", "url": "https://it.wikipedia.org/wiki?curid=80672", "title": "Java 5", "text": "Java 5 \u00e8 la versione 5.0 dell'edizione standard del linguaggio di programmazione Java (in inglese \"Java 2 Platform Standard Edition\" o \"J2SE\"). Questa versione era inizialmente conosciuta come versione 1.5.0, ma i creatori del linguaggio, per enfatizzarne il livello di maturit\u00e0 e stabilit\u00e0 raggiunto, hanno preferito rinominarla eliminando l'uno iniziale. Il nome in codice di Java 5 durante lo sviluppo era \"Tiger\".\nQuesta versione \u00e8 stata pubblicata per la prima volta il 29 settembre 2004 e contiene nuove funzionalit\u00e0 che puntano a semplificare e potenziare il linguaggio stesso. Il codice bytecode prodotto da un compilatore Java 5 pu\u00f2 essere eseguito su qualsiasi macchina virtuale Java. Per usufruire quindi delle nuove caratteristiche del linguaggio non \u00e8 necessario aggiornare la macchina virtuale.\nLe nuove caratteristiche del linguaggio hanno permesso di potenziare e semplificare altre componenti standard di Java. Ad esempio gli Enterprise JavaBeans, che fanno parte delle specifiche dell'edizione enterprise di Java, erano noti agli sviluppatori per essere particolarmente complessi da programmare, ma dalla versione 3.0 questo problema \u00e8 stato risolto grazie all'utilizzo dei metadati.\nModifiche al linguaggio.\nNumero variabile di argomenti.\n\u00c8 possibile definire metodi in grado di avere in input un numero qualsiasi di argomenti dello stesso tipo. Utilizzando gli \"Array\" si \u00e8 in grado di ottenere la stessa funzionalit\u00e0 con le versioni precedenti alla 1.5; tuttavia l'utilizzo di una sintassi specifica rende pi\u00f9 semplice e leggibile questo tipo di codice.\nA titolo di esempio il seguente codice utilizza esclusivamente funzionalit\u00e0 della versione 1.4 di Java:\n public static void fai_qualcosa(String args[]) {\n for (int i=0;i &lt;args.length; i++) {\n //fai qualcosa\n fai_qualcosa(new String[] { \"Questo \u00e8\", \" un set di parametri\", \" passati...\" } );\n fai_qualcosa(new String[] { \"Questo \u00e8\", \" un set di parametri\", \" passati...\", \" alla funzione\" } );\nQuindi, in pratica, il metodo viene definito in modo che accetti come parametro un array, il quale viene poi inizializzato quando il metodo stesso viene richiamato.\nCon Java 1.5, lo stesso risultato pu\u00f2 essere ottenuto con il seguente codice:\n public static void fai_qualcosa(String ... args) {\n for (int i=0;i &lt;args.length; i++) {\n //fai qualcosa\n fai_qualcosa(\"Questo \u00e8\", \" un set di parametri\", \" passati...\");\n fai_qualcosa(\"Questo \u00e8\", \" un set di parametri\", \" passati...\", \" alla funzione\");\n\"Output\" formattato.\n\u00c8 stata aggiunta alla classe \"System\" la funzione \"printf\" che permette una formattazione dell\"'output\" simile all'omonima funzione del linguaggio C.\n public static void main(String ... s)\n System.out.printf(\"Hai passato %s e %s, in totale %d parametri\\n\",s[0],s[1],2);\nLa funzione \"printf\" ha il seguente prototipo:\n public static void printf(String s, Object ... objs);\nTipi generici.\nI tipi generici o \"generics\" permettono di semplificare l'utilizzo di classi che, come ad esempio le classi del package Collection, gestiscono collezioni di oggetti di qualsiasi tipo. Senza l'uso dei tipi generici, la gestione di oggetti di qualsiasi tipo pu\u00f2 essere effettuata convertendo preventivamente gli oggetti nel tipo \"Object\", che \u00e8 la classe da cui derivano tutte le altre. Questa soluzione obbliga il programmatore a utilizzare operazioni di conversione di tipo (\"casting\") ogniqualvolta \u00e8 necessario prelevare un oggetto dalla collezione; inoltre non \u00e8 possibile controllare a tempo di compilazione se vi siano errori di conversione di tipo, ad esempio se viene aggiunto alla collezione un tipo di oggetto non valido.\nI tipi generici risolvono entrambi questi problemi, ad esempio il seguente codice utilizza esclusivamente le funzionalit\u00e0 di Java 1.4 per aggiungere e successivamente prelevare due stringhe da una collezione di tipo \"ArrayList\" :\n List lista = new ArrayList();\n lista.add(\"stringa1\");\n lista.add(\"stringa2\");\n String s1 = (String)lista.get(0);\n StringBuffer s2 = (StringBuffer)lista.get(1);\nCon Java 1.5 lo stesso codice pu\u00f2 essere scritto nel modo seguente:\n List&lt;String&gt; lista = new ArrayList&lt;String&gt;();\n lista.add(\"stringa1\");\n lista.add(\"stringa2\");\n String s1 = lista.get(0);\n StringBuffer s2 = lista.get(1);\nIn entrambe le versioni vi \u00e8 un errore di tipo in quanto la variabile \"s2\" non \u00e8 dichiarata di tipo \"String\" (n\u00e9 di una superclasse di String). Tuttavia nella versione 1.4 il codice viene compilato e l'errore viene individuato solo a tempo di esecuzione, mentre con la versione 1.5 l'errore \u00e8 individuato a tempo di compilazione perch\u00e9 si \u00e8 dichiarata la variabile \"lista\" come una collezione di oggetti di tipo \"String\".\nMetadati.\nI metadati permettono di associare informazioni aggiuntive alle classi, alle interfacce, ai metodi e ai campi di un programma Java. Queste informazioni aggiuntive, dette anche annotazioni, possono essere lette e processate sia dal compilatore Java che da altri strumenti, e possono essere memorizzate nei file.class prodotti dal compilatore per essere poi lette a tempo di esecuzione tramite le apposite funzioni di introspezione messe a disposizione dal linguaggio.\nI metadati, in combinazione con strumenti in grado di elabolarli, possono rendere molto pi\u00f9 concisa la sintassi di un programma Java.\nAd esempio, per definire i metodi remoti di una classe senza usufruire dei metadati sarebbe necessario scrivere un codice simile al seguente:\n public interface PingIF extends Remote {\n public void ping() throws RemoteException;\n public class Ping implements PingIF {\n public void ping() {\ncon i metadati si pu\u00f2 ottenere un risultato analogo con un codice molto pi\u00f9 semplice e leggibile:\n public class Ping {\n public @remote void ping() {\n\"Autoboxing\".\nL\"'autoboxing\" permette di fare una conversione di tipo automatica tra un tipo primitivo e la sua classe equivalente. Ad esempio nel codice seguente viene effettuata una conversione automatica della variabile \"i\" dal tipo primitivo \"int\" al tipo \"Integer\", e il valore risultante viene assegnato alla variabile \"i_oggetto\":\n int i = 42;\n Integer i_oggetto = i;\n System.out.println(i_oggetto);\nAnche questa modifica va nella direzione di una maggiore leggibilit\u00e0 del codice, in quanto elimina la necessit\u00e0 di effettuare una esplicita conversione di tipo.\nCiclo \"for\" migliorato (ciclo \"foreach\").\nIl ciclo \"for\" \u00e8 stato migliorato in modo da eliminare la necessit\u00e0 dell'uso degli iteratori, fornendo cos\u00ec una sintassi pi\u00f9 semplice e meno soggetta ad errori. Ad esempio, il seguente \u00e8 un frammento di codice Java 1.4:\n int[] iss = new int[] {1,2,3,4,5} ;\n for(int i = 0; i &lt; iss.length; i++) \n list.add(new Integer(iss[i]));\n List list = new ArrayList();\n for(Iterator it = list.iterator(); it.hasNext();) \n doStuff((Integer)x);\nNella versione 1.5 lo stesso codice pu\u00f2 essere scritto nel modo seguente:\n int[] iss = new int[] {1,2,3,4,5} ;\n for(int x : iss) \n list.add(x);\n List&lt;Integer&gt; list = new ArrayList&lt;Integer&gt;();\n for(Integer x : list) \n doStuff(x);\nTipo enumerazione.\nIl tipo enumerazione permette di definire una serie di valori costanti, senza dover esplicitamente assegnare ad ognuno di essi un corrispondente valore numerico. Ad esempio, in Java 1.4 una enumerazione pu\u00f2 essere definita nel modo seguente:\n public static final int ROSSO = 0;\n public static final int VERDE = 1;\n public static final int GIALLO = 2;\n public static final int BLUE = 3;\nIn Java 1.5 si pu\u00f2 utilizzare la parola chiave \"enum\" per definire lo stesso tipo di valori:\n public enum Colori { ROSSO, VERDE, GIALLO, BLUE};\nImportazione delle costanti statiche.\nL'importazione delle costanti statiche permette di fare uso di costanti statiche di una classe o di una interfaccia senza il bisogno di dover derivare da quella classe o implementare quell'interfaccia. Per eseguire questo tipo di importazione si usa la parola chiave \"import static\", ad esempio:\n import static java.awt.BorderLayout.*;"}
{"id": "80673", "revid": "3831", "url": "https://it.wikipedia.org/wiki?curid=80673", "title": "Ponte di Valentiniano", "text": ""}
{"id": "80674", "revid": "880848", "url": "https://it.wikipedia.org/wiki?curid=80674", "title": "Tamarix", "text": "Tamarix L. \u00e8 un genere di piante della famiglia delle Tamaricaceae, originario delle zone sabbiose e salmastre di India, Cina ed Europa meridionale.\nIl nome del genere \u00e8 di origine latina e deriverebbe dal fiume Tambre, chiamato anticamente \"Tamara\", che scorre in Galizia.\nDescrizione.\nComprende circa 60 specie tra alberi e arbusti, tra sempreverdi e a foglie decidue, che possono raggiungere un'altezza di 15 metri nelle specie arboree.\nI fiori sono piccolissimi e sono caratterizzati da una fioritura piumosa in spighe sottili, generalmente primaverile-estiva o a volte, come nella \"T. aphylla\", anche invernale.\nHanno fronde vaporose, formate da piccolissime foglie alterne, squamiformi, generalmente di colore verde glauco, simili, ad un esame superficiale, a quelle di alcune conifere.\nI frutti sono generalmente delle piccole capsule triangolari.\nUna curiosa caratteristica delle tamerici, osservata sulle piante in riva al mare in Corsica ed in Grecia, \u00e8 la \"sudorazione\" sotto forma di gocce di liquido chiaro ed estremamente salato, la quale durante il giorno ed in assenza di vento (che ne favorirebbe l'evaporazione) genera una vera pioggia, che colpisce chi si trova sotto la loro chioma.\nColtivazione.\nGradiscono esposizioni soleggiate, terreno sciolto leggero, meglio se sabbioso, tollerando anche quelli salmastri. Le tamerici resistono alla siccit\u00e0, sono rustiche e resistono anche al freddo. Riescono a vivere anche in terreni salini, quindi sono piante alofite. Le tamerici non temono il caldo e non patiscono la maggior parte dei parassiti.\nLa moltiplicazione delle tamerici avviene con la semina, per talea legnosa o propaggine in autunno.\nTassonomia.\nIl genere comprende le seguenti specie:\nLe specie pi\u00f9 coltivate sono:"}
{"id": "80675", "revid": "122925174", "url": "https://it.wikipedia.org/wiki?curid=80675", "title": "Inversione di astrazione", "text": "Con inversione di astrazione, in informatica, si inca il procedimento utilizzato per creare una astrazione.\nAd esempio se il linguaggio di programmazione usato da un utente non supportasse nessun meccanismo di lock-crossthread e lo volessi implementare con una classe che usa una transazione su DB, starei creando una classe che dovrebbe esporre una funzionalit\u00e0 molto astratta (perch\u00e9 utilizzabile dovunque) con una implementazione pesante e particolarmente caratterizzata dal DBMS su cui gira. \nL'astrazione inversa \u00e8 un esempio di anti-pattern."}
{"id": "80676", "revid": "21880", "url": "https://it.wikipedia.org/wiki?curid=80676", "title": "Tamerice", "text": ""}
{"id": "80677", "revid": "4", "url": "https://it.wikipedia.org/wiki?curid=80677", "title": "Antipattern", "text": ""}
{"id": "80678", "revid": "339392", "url": "https://it.wikipedia.org/wiki?curid=80678", "title": "HURD", "text": ""}
{"id": "80679", "revid": "1632387", "url": "https://it.wikipedia.org/wiki?curid=80679", "title": "Password", "text": "Una password (in italiano anche detta parola d'accesso, parola d'ordine o chiave d'accesso) \u00e8, in ambito informatico e crittografico, una sequenza di caratteri alfanumerici e di simboli utilizzata per accedere in modo esclusivo a una risorsa informatica (sportello bancomat, computer, connessione internet, casella della posta elettronica, reti, programmi, basi dati, ecc.) o per effettuare operazioni di cifratura. Si parla pi\u00f9 propriamente di passphrase se la chiave \u00e8 costituita da una frase o da una sequenza sufficientemente lunga di caratteri (non meno di 20/30).\nDescrizione.\nUna password \u00e8 solitamente associata a uno specifico \"nome utente\" (o \"identificatore utente\"), al fine di ottenere un'identificazione univoca da parte del sistema a cui si chiede l'accesso.\nLa coppia \"nome utente-password\" fornisce le \"credenziali di accesso\" a una delle forme pi\u00f9 comuni di autenticazione; tipico il suo uso nelle procedure di accesso o \"login\". Dato lo scopo per il quale \u00e8 utilizzata, la password dovrebbe rimanere segreta a coloro i quali non sono autorizzati ad accedere alla risorsa in questione. Non \u00e8 consigliabile che una password sia costituita da una parola di senso compiuto.\nL'uso di parole d'ordine come forma di riconoscimento risale all'antichit\u00e0, soprattutto in ambiente militare. Ad esempio le sentinelle di guardia erano solite chiedere una parola d'ordine a chi si avvicinava, e permettevano il passaggio solo a coloro che ne erano a conoscenza. In tempi pi\u00f9 moderni, in ambienti di spionaggio e controspionaggio, alla parola d'ordine doveva essere risposta una \"contro\" parola d'ordine.\nOdierni comuni esempi di utilizzo di password si hanno nei servizi bancari (i PIN dei bancomat e delle carte di credito non sono altro che password numeriche), nell'ambito della telefonia mobile e in molti altri campi, spesso coperti dal carattere punto(\u2022).\nPassword dinamiche.\nUn livello maggiore di sicurezza pu\u00f2 essere raggiunto mediante password dinamiche: si tratta di password che variano automaticamente dopo un intervallo di tempo prefissato. In tal caso l'autenticazione al sistema si ottiene quando la password generata automaticamente e quella immessa dall'utente coincidono.\nNella sua forma pi\u00f9 semplice tale meccanismo si basa, infatti, su una componente hardware ed una software: la parte software, un programma in esecuzione su di un server o su un altro sistema da proteggere, genera delle password dinamiche a intervalli di tempo prefissati secondo un determinato algoritmo; la parte hardware, un dispositivo (ad esempio una smart card oppure un \"Token\") nel cui firmware \u00e8 codificato il medesimo algoritmo, \u00e8 sincronizzata con il server in modo da generare la medesima password nel medesimo intervallo di tempo."}
{"id": "80686", "revid": "125372008", "url": "https://it.wikipedia.org/wiki?curid=80686", "title": "The Star-Spangled Banner", "text": "The Star-Spangled Banner (dall'inglese: \"La bandiera adorna di stelle\") \u00e8 l'inno nazionale degli Stati Uniti d'America.\nComposizione.\nLe parole dell'inno, dedicato alla bandiera a stelle e strisce degli Stati Uniti, sono quelle della poesia \"The Defence of Fort McHenry\" scritto nel 1814 da Francis Scott Key, un avvocato trentacinquenne e poeta dilettante, durante la battaglia di Baltimora della guerra anglo-americana. Il testo divent\u00f2 poi un canto patriottico sulla musica di \"To Anacreon in Heaven\", una popolare canzone del compositore inglese John Stafford Smith (che fu inizialmente usata anche per l'inno nazionale del Lussemburgo, \"Ons Heemecht\").\nVenne adottato come inno nazionale dal Congresso degli Stati Uniti il 3 marzo 1931, anche se gi\u00e0 da tempo ne era stato riconosciuto l'uso ufficiale da parte sia della Marina degli Stati Uniti (nel 1889), sia della Casa Bianca (1912).\nL'inno nell'opera italiana.\nIl tema di \"Star-Spangled Banner\" venne usato pi\u00f9 volte da Giacomo Puccini nel dramma lirico \"Madama Butterfly\" (1904) per indicare l'inno della Marina degli Stati Uniti, molti anni prima che diventasse l'inno ufficiale degli Stati Uniti d'America.\nL'inno nella musica liturgica cattolica.\nNella sua versione del \"Santo\" l'autore M.Bonfitto nel 1971 include una parte della melodia dell'inno sulla frase \"I cieli e la terra sono pieni della tua gloria\". https://www.youtube.com/watch?v=wsZ-pfFF67E\nInterpretazioni.\nTra le moltissime interpretazioni dell'inno nazionale statunitense da parte di numerosi artisti, \u00e8 annoverata la versione che ne fece Jimi Hendrix al Festival di Woodstock, quando suon\u00f2 l'inno alla chitarra elettrica, aggiungendo effetti di plettro e leva tremolo per simulare le esplosioni di razzi e bombe, di cui si parla anche nel testo dell'inno, per protestare contro la Guerra in Vietnam."}
{"id": "80687", "revid": "1482985", "url": "https://it.wikipedia.org/wiki?curid=80687", "title": "James Buchanan", "text": "\u00c8 stato il 15\u00ba Presidente degli Stati Uniti.\n\u00c8 stato l'unico Presidente a rimanere scapolo e, fino al 20 gennaio 2021, data del giuramento di Joe Biden, l\u2019unico nato in Pennsylvania.\nBiografia.\nCarriera politica.\nJames Buchanan nacque a Cove Gap, un villaggio all'interno della Peters \"township\", in Pennsylvania, il 23 aprile 1791, da James Buchanan Senior, di origine irlandese, e da Elizabeth Spear. Da giovane frequent\u00f2 il Dickinson College di Carlisle, dove si laure\u00f2 in legge. In breve tempo Buchanan divenne un brillante avvocato, tanto che si diceva che avesse guadagnato un notevole patrimonio.\nDopo essere stato per due anni membro della Camera dei Rappresentanti della Pennsylvania, il giovane avvocato statunitense sedette dal 1821 al 1831 al Congresso degli Stati Uniti come deputato tra le file del Partito Federalista, finch\u00e9, quando nel 1824 tale partito si dissolse, entr\u00f2 nel Partito Democratico. Dopo un breve periodo a San Pietroburgo come ambasciatore statunitense in Russia (1832-1833), Buchanan fu eletto senatore nel 1834 all'interno dei democratici. In Senato fu un fervido sostenitore del presidente Andrew Jackson e della politica espansionistica verso ovest.\nProprio per questo motivo, nel 1845 il senatore democratico fu nominato Segretario di Stato durante la presidenza di James Knox Polk, fautore di una forte politica di espansione ad ovest, specialmente ai danni del Messico. In tale veste, Buchanan negozi\u00f2 con l'Inghilterra il Trattato dell'Oregon, firmato a Washington il 15 giugno 1846, che stabiliva i confini con il Canada britannico e annetteva all'Unione il territorio dell'Oregon.\nDopo la fine dell'amministrazione Polk, il politico statunitense venne nominato, nel 1853, ambasciatore a Londra, dove rimase tre anni. Fu in questo periodo che Buchanan matur\u00f2 le sue convinzioni politiche a proposito della schiavit\u00f9, tema allora al centro del dibattito politico americano, sostenendo che il Congresso non potesse intervenire sulle questioni riguardanti le faccende interne dei singoli Stati e mostrandosi favorevole alle posizioni sudiste.\nProprio per questa sua posizione riguardo al problema schiavistico, il Partito Democratico nel 1856 lo scelse come candidato ufficiale per la presidenza degli Stati Uniti d'America. Buchanan riusc\u00ec a vincere le elezioni e si insedi\u00f2 il 4 marzo 1857. Il suo programma elettorale si incentrava sul rispetto della volont\u00e0 popolare e sul diritto degli americani di mantenere schiavi.\nLa presidenza.\nSotto la sua presidenza, la crisi a proposito dello schiavismo, che di l\u00ec a pochi anni avrebbe portato alla guerra di secessione, si accentu\u00f2 ulteriormente. Gli storici accusano Buchanan di essere stato troppo incerto nell'affrontare le divergenze fra il Nord e il Sud che avrebbero portato al conflitto.\nBuchanan, apertamente a favore delle posizioni sudiste e dell'autogoverno dei coloni sul tema della schiavit\u00f9, non solo fu responsabile di un arretramento della condizione dei neri nel Nord, ma addirittura di un tentativo di esportazione del sistema schiavistico, sul modello statunitense, anche nel Messico e nell'America centrale e meridionale. L'esportazione di tale modello era funzionale all'espansionismo militare di Washington, che per Buchanan andava attuato in primis ai danni di Cuba, all'epoca in mano agli spagnoli.\nNello specifico, due giorni dopo il suo insediamento una sentenza della Corte suprema scaten\u00f2 un'ondata di proteste: si decideva sul ricorso di Dred Scott, uno schiavo nero che si era trasferito con il suo padrone in un territorio in cui, secondo il Compromesso del Missouri, la schiavit\u00f9 era fuorilegge; per questo, chiedeva di essere liberato. La sentenza non solo non accolse il ricorso, ma dichiar\u00f2 incostituzionale il Compromesso del Missouri, annullandolo in quanto violava il diritto di propriet\u00e0 sancito dalla Costituzione. Le violente proteste al Nord sfociarono nella cosiddetta \"incursione di John Brown\", un attivista bianco che mirava alla rivolta armata degli schiavi neri, il quale nel 1859 assalt\u00f2 il deposito di armi di Harper's Ferry, in Virginia, ma fu catturato dalla truppe federali, processato e impiccato. Queste tensioni, unite alla grave crisi economica che colp\u00ec il paese nello stesso periodo, resero Buchanan molto impopolare.\nAltri avvenimenti importanti della sua presidenza furono l'ingresso nell'Unione di nuovi Stati, come il Minnesota (11 maggio 1858) e l'Oregon (14 febbraio 1859), oltre al dibattito, avvenuto nel 1858, tra Lincoln e Douglas sul problema della schiavit\u00f9: il primo infatti si opponeva all'introduzione della schiavit\u00f9 nei territori dell'Ovest. In autunno le elezioni congressuali assegnarono ai repubblicani tutti gli Stati del Nord, accentuando l'isolamento degli Stati schiavisti. Alle elezioni presidenziali del 1860 i repubblicani vinsero candidando proprio Lincoln. Sarebbe stato questo il punto di non ritorno della tensione politica, che sfoci\u00f2 nella guerra civile americana, scoppiata poco dopo l'insediamento della presidenza di Abraham Lincoln.\nGli ultimi anni.\nIl mandato presidenziale di Buchanan termin\u00f2 il 4 marzo 1861 e nel lasso di tempo che and\u00f2 dalla vittoria elettorale di Lincoln al suo definitivo insediamento, egli cerc\u00f2 di scongiurare la guerra civile, ottenendo per\u00f2 soltanto una spaccatura all'interno del suo stesso partito. Buchanan vide la fine del suo mandato come una liberazione personale, a tal punto che il giorno del giuramento del neoeletto presidente Lincoln gli disse: \"Se sei felice di assumere la carica di presidente almeno quanto io lo sono di lasciarla, allora sei l'uomo pi\u00f9 felice del mondo\".\nAmareggiato dalla vicende nazionali e personali (era stato accusato di essere omosessuale fin dal 1819) ed ormai non appoggiato da alcun movimento politico, Buchanan si ritir\u00f2 a vita privata e mor\u00ec all'et\u00e0 di 77 anni il 1\u00ba giugno 1868 a Lancaster, in Pennsylvania. Venne sepolto presso il Woodward Hill Cemetery di Lancaster.\nLasci\u00f2 una autodifesa in cui descriveva i suoi sforzi per evitare la guerra civile.\nVita privata.\nJames Buchanan non si spos\u00f2 mai e non ebbe figli. Tuttavia, nel 1841 adott\u00f2 la giovane nipote Harriet Lane, rimasta orfana di entrambi i genitori (sua madre, Jane, era la sorella minore del futuro presidente), che, al momento dell'insediamento alla Casa Bianca dello zio, assunse le funzioni di First lady degli Stati Uniti d'America.\nCuriosit\u00e0.\nFu uno dei presidenti degli Stati Uniti membri della Massoneria.\nIl personaggio dei fumetti Marvel e del MCU conosciuto come \"Il soldato d'inverno\", James Buchanan \"Bucky\" Barnes, prende il nome proprio da lui."}
{"id": "80688", "revid": "768068", "url": "https://it.wikipedia.org/wiki?curid=80688", "title": "Flauto traverso", "text": "Il flauto traverso \u00e8 un genere di flauto, strumento musicale della famiglia dei legni, quindi un aerofono.\nStruttura e funzionamento.\nIl suo nome (anticamente \"traversiere\" o \"traversa\") deriva da traverso proprio perch\u00e9 si suona di lato. \nNella sua forma moderna, il flauto traverso \u00e8 costruito normalmente in metallo. Ha forma cilindrica nel corpo centrale e nel trombino, leggermente conica nella testata. L'esecutore, detto flautista, suona soffiando nel foro d'imboccatura e azionando un numero variabile di chiavi (aperte o chiuse), che aprono e chiudono dei fori praticati nel corpo dello strumento, modificando cos\u00ec la lunghezza della colonna d'aria in vibrazione contenuta nello strumento stesso e quindi variando l'altezza del suono prodotto.\nL'emissione del suono \u00e8 dovuta all'oscillazione della colonna d'aria che, indirizzata dal suonatore sull'orlo del foro d'imboccatura, forma vortici che ne provocano l'oscillazione dentro e fuori dal foro mettendo in vibrazione l'aria all'interno dello strumento.\nLa forma moderna del flauto (cilindrico, a dodici o pi\u00f9 chiavi) \u00e8 dovuta alle modifiche applicate ai flauti barocchi (a loro volta derivanti da pi\u00f9 antichi flauti a sei fori) dal tedesco Theobald Boehm (1794-1881) e ai successivi perfezionamenti ideati dai fabbricanti di scuola francese.\nComposizione.\nI flauti traversi moderni sono strumenti in legno o pi\u00f9 comunemente in metallo (alpacca placcata argento, argento, oro, platino) composti da 3 parti:\nI tre pezzi vengono montati assieme tramite degli innesti a baionetta: lo strumento montato \u00e8 lungo circa 70 centimetri con un diametro interno di circa due centimetri (lo spessore del materiale, nei flauti di metallo, \u00e8 inferiore al millimetro, mentre \u00e8 di alcuni millimetri per i flauti in legno). La testata \u00e8 inserita nel corpo tramite un innesto lungo alcuni centimetri, che viene usato come dispositivo per intonare: variando l'inserimento della testata nel corpo si regola la lunghezza complessiva dello strumento e, di conseguenza, l'intonazione.\nTestata.\nLa \"testata\" \u00e8 la parte del flauto traverso dove il flautista soffia per produrre il suono.\nNella testata sono presenti diverse parti, visibili e non visibili.\nTra quelle visibili abbiamo:\nTra le parti pi\u00f9 nascoste abbiamo: \nI materiali in cui sono costruite le testate sono generalmente:\nLa forma esatta di una testata non \u00e8 cilindrica, ma \u00e8 tronco-conica (per essere pi\u00f9 esatti una forma parabolo-conica) con una apertura molto piccola, circa 1\u00b0; \u00e8 per questo che appare cilindrica. Questa \u00e8 una delle principali innovazioni di Theobald Boehm, che permise di fabbricare flauti dal corpo cilindrico (in precedenza il corpo era conico) mantenendo l'intonazione delle ottave.\nL'innesto della testata nel corpo del flauto \u00e8 a baionetta e scorrevole: questo \u00e8 usato per variare la lunghezza effettiva dello strumento ed intonarlo, visto che (soprattutto per i flauti di metallo) al variare della temperatura l'intonazione dello strumento pu\u00f2 variare anche di un semitono. In passato erano in uso flauti con innesti molti lunghi che potevano variare l'intonazione di diversi toni per adattarsi alla variet\u00e0 di diapason in uso all'epoca: questi avevano il serio difetto di produrre strumenti non pi\u00f9 intonati all'interno dell'ottava e sono caduti in disuso.\nLa testata, essendo la parte del flauto traverso dove viene generata la vibrazione dell'aria, \u00e8 anche la parte che contribuisce in maggior misura al timbro ed alla qualit\u00e0 del suono di tutto il flauto traverso.\nTra le innovazioni costruttive degli ultimi anni, vi \u00e8 il \u201ccaminetto esteso\u201d, brevettato dal costruttore di flauti e ottavini Kanichi Nagahara. Questo particolare tipo di caminetto \u00e8 esteso alla boccola eliminando la linea di saldatura tra le due componenti. Questa innovazione consente di avere un suono pi\u00f9 omogeneo, dal momento che ci si trova ad avere lo stesso materiale su entrambe le superfici. A detta del costruttore, l\u2019effetto pu\u00f2 essere paragonato a quello di avere entrambe le parti costituite dallo stesso materiale. Ad esempio, una testata in argento con un caminetto esteso in oro 18k produce un suono simile ad una testata con boccola e caminetto in 18k con il vantaggio di una minore spesa.\nSia la testata che tutte le parti che la compongono possono avere pesi, materiali e spessori differenti. Persino il tappo comunemente in sughero pu\u00f2 essere di un altro materiale.\nLa scelta del materiale di costruzione \u00e8 soggettiva, perch\u00e9 segue le necessit\u00e0 del flautista: solitamente, materiali pi\u00f9 leggeri o con densit\u00e0 minori producono un suono pi\u00f9 brillante, mentre materiali pi\u00f9 densi oppongono pi\u00f9 resistenza nell\u2019emissione dell'aria. Tutto ci\u00f2 dipende da tantissimi fattori sia stilistici, sia propriamente fisici, sia personali.\nTra i costruttori di testate odierni pi\u00f9 importanti vanno sicuramente citati l\u2019italiano Salvatore Faulisi, il tedesco J. R. Lafin e la figlia Julie Lafin, il tedesco Tobias Mancke e il coreano Song. Tutti loro, negli anni di operato, hanno sviluppato delle peculiarit\u00e0 in ogni loro testata che comprendono il colore del suono che si ottiene, i materiali scelti e le quasi infinite combinazioni per la costruzione delle diverse parti, dai diversi tipi di legno ai diversi tipi di metalli preziosi, le diverse dimensioni e le diverse forme del foro d\u2019insufflazione, i diversi spessori, la presenza o meno di \u201cbaffetti\u201d sulla boccola come gli \u201cAdler\u201d presenti sulle testate Lafin e quelli denominati \u201cTsubasa\u201d nelle testate della fabbrica giapponese Muramatsu, e cos\u00ec via.\nSostituendo la testata del flauto con un'altra di un costruttore differente rispetto a quello del corpo e del trombino del flauto, o con una testata fatta con materiali diversi (es. testata d'oro su flauto d'argento, testata di argento su flauto di alpacca, o addirittura testata di legno su flauto d'argento), si cerca di migliorare il suono del flauto, e/o per adattarlo meglio alle caratteristiche del flautista.\nCorpo.\nIl \"corpo\" \"centrale\" del flauto traverso ne costituisce la parte pi\u00f9 lunga.\nEsso si compone di 16 chiavi e 14 fori, costituendo la parte principale della meccanica su cui agiscono le dita. Esistono due tipologie di meccanica: a fori chiusi, detto sistema tedesco, o a fori aperti, detto anche sistema francese. Negli ultimi anni \u00e8 stato inventato dalla famosissima fabbrica americana \u201cBrannen Brothers\u201d un modello denominato \u201cOrchestral model\u201d in cui tra le varie modifiche e correzioni vi \u00e8 anche la peculiarit\u00e0 di avere la mano destra a chiavi aperte e la sinistra a chiavi chiuse.\nLe chiavi della meccanica possono essere disposte in tre modi. Esse riguardano le chiavi del Sol che possono essere allineate al resto delle chiavi, leggermente fuori linea o del tutto fuori linea. Lo spostamento delle chiavi del \u201csol\u201d, aiuta chi ha una mano pi\u00f9 piccola al raggiungere la tastiera pi\u00f9 comodamente.\nAltre chiavi che possono essere aggiunte su richiesta del committente sono: la chiave del \u201cmi snodato\u201d o \u201cmi meccanico\u201d, un dispositivo che facilita l'emissione della terza ottava dello strumento; la cosiddetta chiave del trillo del do diesis, le cui funzioni sono molte di pi\u00f9, poich\u00e9 non facilita soltanto l\u2019esecuzione in prima e seconda ottava del trillo si-do diesis, ma permette anche di suonare il do diesis delle suddette ottave in maniera pi\u00f9 ricca di armonici, permette di fare un trillo sol-sol diesis in terza ottava pi\u00f9 intonato, permette l\u2019esecuzione del trillo sol-la della terza ottava dello strumento senza ricorrere agli armonici della seconda ottava, permette l\u2019esecuzione di tremoli, permette un pi\u00f9 facile attacco del sol diesis della terza ottava dello strumento sul pianissimo, e altro ancora; e, infine, la chiave del trillo sol-la in seconda ottava, quasi scomparsa, ma presente in alcuni flauti costruiti dalla fabbrica giapponese Muramatsu.\nAltre innovazioni nel campo della meccanica dello strumento, sono state fatte da: Eva Kingma anche con l\u2019azienda \u201cBrannen Brothers\u201d, attraverso l\u2019invenzione di un sistema di chiavi che permette di suonare i quarti di tono; dall\u2019azienda Altus che mantiene un modello di flauto che si rif\u00e0 al modello Boehm in cui non era presente il foro nella chiave del sol diesis e dall\u2019azienda francese Parmenon, che ha in catalogo anche un flauto che \u00e8 possibile suonare verso sinistra, anzich\u00e9 verso destra come avviene solitamente.\nUn\u2019altra innovazione che riguarda la meccanica nella parte \u201cinvisibile\u201d, \u00e8 stata fatta da Kanichi Nagahara della Nagahara Flutes con sede a Boston. Infatti, ordinando un flauto Nagahara si pu\u00f2 richiedere di far applicare degli innesti all\u2019interno delle assi che riducono la frizione tra le chiavi e permette allo strumento di essere pi\u00f9 silenzioso ed evitare futuri interventi di riparazione pi\u00f9 invasivi. La meccanica in pu\u00f2, inoltre, essere con viti di regolazione (pinned) o senza viti di regolazione (pinless, Brogger System). Essa presenta, infine, delle molle che permettono il movimento delle chiavi e possono essere costruite in acciaio o in oro (solitamente 10k).\nTrombino.\nIl \"trombino\" o \"piede\" \u00e8 la parte terminale del flauto traverso. Questo estremo, ad uso esclusivo del mignolo destro, \u00e8 adibito alle chiavi di Mi\u266d, Do\u266f, e Do naturale, ma in alcuni casi anche del Si. Il corpo centrale si collega ad esso tramite un tenone metallico. A volte, a imitazione del termine inglese, viene detto \"piede\".\nEsistono due versioni di trombino: in Do (la pi\u00f9 comune) porta tre chiavi comandate da un gruppo di leve, azionate con il mignolo della mano destra, che permettono di produrre le note Do3 Do\u266f3 (ottava grave) e Re\u266f3 (ottava grave e intermedia). Pi\u00f9 rari sono i trombini discendenti al Si (Si2) essi sono pi\u00f9 lunghi e hanno una chiave addizionale che viene comandata da una leva dedicata, inserita nel gruppo che comanda le altre chiavi. Oltre alla produzione del Si2, questa chiave, se presente, facilita notevolmente anche l'emissione del Do6 (la nota pi\u00f9 alta dell'estensione standard del flauto).\nEstensione.\nIl pi\u00f9 usato dei flauti (flauto traverso in Do) possiede un'estensione che va dal Do centrale (Do3) o da un semitono sotto Si2 fino al Re6 e comprende quindi pi\u00f9 di 3 ottave.\nI flauti moderni possono raggiungere un'estensione di tre ottave e mezza, e alcuni flautisti sono in grado di andare oltre e di emettere il Sol6 o addirittura anche al La immediatamente successivo : un flautista professionista pu\u00f2 anche arrivare a toccare un Do7. Questa quarta ottava \u00e8 molto scomoda sia per emissione che per diteggiatura (quasi impossibile su strumenti d'epoca), \u00e8 per questo poco usata nel repertorio flautistico, anche se negli anni recenti alcuni compositori hanno spesso usato il Do6, Do#6 e Re6.\nTimbro.\nIl flauto traverso ha un suono limpido anche se un po' freddo, ma la brillantezza del suo timbro lo ha reso adatto, per esempio, a imitare il canto degli uccelli, caratteristica usata in molti brani di diversa provenienza: esempi nella musica classica sono il concerto \"Il cardellino\" di Antonio Vivaldi, il concerto nella \"Sinfonia pastorale\" di Ludwig van Beethoven e la parte dell'uccellino Sasha in \"Pierino e il lupo\" di Sergej Prokof'ev; nella musica jazz il brano \"Conference of the birds\" di Dave Holland e il brano \"serenade to a cuckoo di Roland Kirk \"; nella musica popolare irlandese la giga \"Lark in the morning\" (normalmente affidata al flauto traverso irlandese a sei fori).\nInoltre, la sua discendenza popolare (non bisogna dimenticare che, essendo uno degli strumenti di pi\u00f9 facile fabbricazione, il flauto \u00e8 anche uno dei pi\u00f9 antichi e diffusi nella musica popolare) faceva s\u00ec che il flauto evocasse ambienti pastorali e bucolici, molto frequentati in musica e nelle arti in genere dal XVI al XIX secolo: si vedano a questo proposito la gi\u00e0 citata \"Sinfonia pastorale\" e la raccolta \"Il pastor fido\", opere che gi\u00e0 nel titolo rivelano la loro ispirazione e che contengono importanti parti per flauto (la seconda \u00e8 una raccolta di sei sonate per strumento melodico e basso continuo attribuite a lungo ad Antonio Vivaldi, ma nuovi studi le hanno attribuite a Nicolas Ch\u00e9deville).\nCome viene prodotto il suono.\nIl suono viene prodotto dal flusso d'aria che si frange contro lo spigolo del foro di insufflazione presente sulla testata. In questo modo viene eccitata la colonna d'aria all'interno del tubo e ha inizio la vibrazione sonora. L'emissione di note di diversa altezza avviene chiudendo i fori, tramite le \"chiavi\" (i tasti) e controllando in questo modo l'altezza della colonna d'aria che viene messa in vibrazione.\nLe chiavi possono essere forate, per permettere effetti di glissato (passaggio da una nota all'altra senza salti tonali) ed una maggiore proiezione di suono.\nAltri effetti.\nL'emissione del suono, nel flauto, pu\u00f2 essere variamente modificata. Oltre alle tecniche standard che consentono il legato e staccato, ottenute occludendo con la lingua il flusso d'aria, si hanno i cosiddetti doppi e tripli staccati: poich\u00e9 la ripetizione della consonante /t/ oltre una certa velocit\u00e0 risulta molto difficoltosa, se non impossibile, la si alterna alla consonante /k/, raggiungendo in questo modo velocit\u00e0 anche molto elevate. L'uso del doppio e triplo staccato \u00e8 cambiato secondo il gusto delle epoche: nel rinascimento e nel barocco, ad esempio, le consonanti velari /k/ e /g/ erano considerate aspre, adatte solo a certi tipi di affetti, e in loro vece si preferivano altre articolazioni pi\u00f9 morbide come \"did'll\" (per gruppi pari) e \"did'ldi\" (per le terzine) (Quantz), \"ter\u00e9\" (tipico quando un levare breve si appoggia a un battere pi\u00f9 lungo), \"t\u00e9retere\", \"t\u00e9relere\" etc.\nUn effetto molto suggestivo \u00e8 il frullato (ted. \"Flatterzunge\", fr. \"frapp\u00e9\" o \"tr\u00e9molo dental\"), tecnica che consiste nel soffiare pronunciando contemporaneamente le consonanti \"tr\", \"dr\" o \"vr\" per far vibrare la parte anteriore della lingua oppure la consonante \"r\" (pronunciata come la \"r\" francese) per far vibrare la parte posteriore della lingua.\nUn'altra tecnica eterodossa in uso nella musica jazz e rock, introdotta dal polistrumentista afroamericano Roland Kirk e resa famosa dal flautista britannico Ian Anderson, leader dei Jethro Tull, consiste nel cantare contemporaneamente all'emissione del suono. La nota cantata pu\u00f2 essere all'unisono con quella emessa dallo strumento, ma anche a distanza di una terza maggiore, una quarta o una quinta. Il timbro dello strumento ne risulta assai modificato, diventando pi\u00f9 scuro e pastoso ma con effetti stridenti soprattutto nel registro medio-acuto. Tra i vari gruppi \"progressive\" che hanno adottato questa tecnica in alcuni dei loro brani vanno ricordati i Focus, i Delirium e i New Trolls nell'album \"Concerto Grosso\".\nAltri effetti particolari ricorrenti in vari generi musicali sono ottenuti utilizzando il suono ottenuto chiudendo con forza le chiavi, soffiando nel flauto senza porlo in risonanza, utilizzando solo la testata o solo il trombino.\nLa famiglia dei flauti traversi.\nEsistono svariati tipi di flauti che si differenziano, oltre che per il materiale, per alcuni aspetti meccanici ed estetici. La famiglia dei flauti traversi ha diversi componenti:\nI flauti di uso comune sono, oltre il flauto ordinario, il flauto contralto, l'ottavino, e molto pi\u00f9 raramente il flauto basso in Do. Gli altri membri della famiglia, tutti rari o rarissimi, trovano impiego solo nelle orchestre di flauti anche a causa dell'elevato costo e dell'intonazione problematica. I tagli pi\u00f9 gravi, a partire dal flauto basso, a causa delle grandi dimensioni, hanno tutti la testata variamente ripiegata (a U per il flauto basso, a triangolo per i tagli superiori) per consentire l'esecuzione; i pi\u00f9 gravi devono essere suonati in piedi con l'aiuto di speciali supporti.\nIl flauto iperbasso ha una lunghezza superiore agli 8 metri.\nStrumenti simili.\nIl flauto traverso irlandese \u00e8 uno strumento in legno molto usato come solista nella musica popolare irlandese e, nelle sue diverse versioni, deriva dal flauto traverso in uso in Europa prima dell'avvento del sistema Boehm. Ne esistono versioni con un numero di chiavi variabile da nessuna (il pi\u00f9 popolare, detto \"Simple system\") fino ad otto (che rendono lo strumento completamente cromatico; alcuni musicisti preferiscono per\u00f2 avere strumenti senza chiavi e con diverse intonazioni come accade per il tin whistle). La versione senza chiavi ha due ottave d'estensione (corrispondenti a quelle del flauto dolce, a partire dal Re) ed \u00e8 intonata in Re maggiore; tuttavia non \u00e8 uno strumento traspositore: esattamente come l'ottavino o il traversiere barocco, \u00e8 in Re perch\u00e9 non possiede gli ultimi fori o chiavi per raggiungere il Do basso e le note scritte corrispondono al suono reale. Poich\u00e9 le posizioni per le note alterate senza l'aiuto di chiavi sono ritenute scomode o possono essere stonate, questo strumento \u00e8 praticamente limitato a due sole tonalit\u00e0 (Sol maggiore e Re maggiore). La versione senza chiavi ha sei fori (pi\u00f9 due non azionabili all'estremit\u00e0 del flauto); le posizioni non differiscono da quelle del flauto standard (la posizione del Fa produce un Fa\u266f), fatta eccezione per il Do\u266f, che viene realizzato chiudendo il foro del medio della mano sinistra: \u00e8 possibile anche \u2013 con diversa posizione\u00a0\u2013 produrre il Do naturale (che permette di eseguire pezzi in Sol). Pare che molti flauti irlandesi attorno al XIX secolo derivassero da flauti standard provenienti dalle bande dell'esercito inglese, a cui venivano bloccate alcune chiavi per ricondurli alla tonalit\u00e0 di Re.\nBreve storia dell'evoluzione dello strumento.\nLa storia del flauto traverso europeo, in quanto tale, inizia attorno al medioevo (la storia del flauto in generale, per contro, \u00e8 assai pi\u00f9 antica e geograficamente pi\u00f9 estesa).\nNel Medioevo.\nVarie fonti iconografiche e letterarie attestano la presenza di flauti traversi in Europa almeno dal X secolo. Gli strumenti illustrati appaiono costruiti in un unico pezzo (due per il flauto basso): un tubo cilindrico di legno con sei fori per le dita (non otto come il flauto dolce) pi\u00f9 il foro di insufflazione. Dalle immagini si pu\u00f2 notare che lo strumento \u00e8 tenuto spesso alla sinistra dell'esecutore, segno che probabilmente era costruito con tutti i fori perfettamente allineati, permettendo al flautista di scegliere l'orientamento desiderato.\nDal X al XIII secolo, tuttavia, lo strumento era piuttosto raro, e pare gli fossero preferiti strumenti dritti, simili al flauto dolce (ma non ancora propriamente flauti dolci, la cui data di nascita pare sia attorno al XIV secolo). Giunto in Europa dall'Asia, quasi certamente dalla Cina, attraverso gli scambi culturali mediati dall'impero romano d'Oriente, il flauto traverso divenne popolare in Francia e in Germania (ed era perci\u00f2 chiamato \"flauto tedesco\" per differenziarlo dagli strumenti dritti). In questi paesi venne usato nella musica popolare e nella musica di corte (assieme ad altri strumenti quali la viella), ma sarebbe passato pi\u00f9 di un secolo prima che si diffondesse nel resto dell'Europa.\nLa prima citazione letteraria del flauto traverso \u00e8 del 1285, in una lista di strumenti suonanti da Adenet le Roi. A questa citazione segue un silenzio di circa settant'anni, al termine dei quali le fortune del flauto vennero ravvivate (attorno al 1350) da un vento di attivismo militare. L'esercito svizzero, infatti, adott\u00f2 il flauto come strumento di\nsegnalazione e questo lo diffuse nel continente. Fu verso il 1500 che il flauto traverso venne introdotto anche nelle corti come strumento orchestrale e solista.\nNel Rinascimento (1400-1600).\nIl flauto rinascimentale, chiamato anche, nel XVI secolo, traversa, mantenne sostanzialmente la struttura del flauto medievale. Si ha testimonianza dell'esistenza di diverse taglie, come richiedeva la polifonia allora praticata: \"discantus\" (oggi detta generalmente \"soprano\") tagliato in La (La3-Mi6) o Sol (Sol3-Re6), \"tenor-altus\" (oggi detta \"tenore\") tagliato in Re (Re3-La5), \"bassus\" (oggi detta \"basso\") tagliato in Sol (Sol2-Re5). Si tratta di uno strumento dall'aspetto molto semplice: un tubo di legno (di solito bosso o susino o altri alberi da frutto) essenzialmente cilindrico (come il flauto moderno e diversamente dal flauto barocco, conico) provvisto di un foro di imboccatura e sei per le dita, tutti piuttosto piccoli. Era solitamente costruito in un pezzo unico, tranne la taglia pi\u00f9 grande, il basso, divisa in testata e corpo per motivi pratici. La taglia media, il tenore, era la pi\u00f9 diffusa, anche come strumento solista, mentre il soprano e il basso erano solitamente utilizzati nei \"consort\", ossia orchestre di sole traverse, composte di un soprano (spesso sostituito da un tenore), due tenori e un basso; i quattro flauti cos\u00ec disposti, cio\u00e8 uno per ciascuno dei quattro registri vocali, erano in grado di suonare pezzi polifonici originariamente scritti per voci come madrigali e mottetti.\nDa quell'epoca sono giunti fino a noi circa 50 strumenti e diverse testimonianze documentali in vari trattati musicali in cui compaiono descrizioni e disegni dello strumento.\nTra i pi\u00f9 importanti:\nIl flauto trova posto nei complessi di musica da camera spesso sotto forma di strumenti intonati in Re.\nNel Barocco (1600 - 1750).\nDurante il Seicento non abbiamo molte notizie sul flauto traverso, forse a causa del crescente successo del violino come strumento solista e alla concorrenza del flauto dolce; il passaggio dal Rinascimento al Barocco ha anche segnato la fine delle taglie intermedie, poich\u00e9 il nuovo gusto tendeva a privilegiare la melodia con accompagnamento rispetto alla polifonia tipica del Rinascimento, rendendo quindi obsoleti i consort. Pare che nella prima parte del secolo il flauto sia rimasto nella forma rinascimentale, ma uno strumento anonimo conservato ad Assisi e risalente alla met\u00e0 del secolo o poco pi\u00f9 avanti presenta, pur mantenendo un'intonazione pi\u00f9 rinascimentale che barocca, la medesima costruzione in tre pezzi e una chiave dei flauti che iniziano ad apparire in Francia alla fine del secolo e che sono considerati i primi veri flauti barocchi.\nIl \"flauto barocco\", chiamato anche \"flauto a una chiave\" o \"(flauto) traversiere\", subisce molte modifiche ad opera di famiglie di costruttori di legni che dedicano particolare cura nel perfezionarlo, in particolare la famiglia Hotteterre alla fine del Seicento. Lo strumento viene diviso in tre pezzi (testata, corpo e trombino) e la cameratura non \u00e8 pi\u00f9 interamente cilindrica come avveniva nel flauto rinascimentale: il corpo e il trombino sono ora conici, restringendosi verso il fondo (\"conicit\u00e0 inversa\", secondo alcuni, se rapportata a quella dell'oboe, che invece si allarga verso il basso). Ai sei fori del flauto rinascimentale se ne aggiunge un settimo per il mi bemolle, controllato da una chiave chiusa. L'estensione dello strumento, di due ottave e mezza (Re3-La5, ma di norma i compositori non si spingono oltre il Mi5), \u00e8 ora completamente cromatica. Poco pi\u00f9 tardi, intorno agli anni venti del Settecento, il corpo centrale verr\u00e0 diviso in due parti, di cui quella superiore intercambiabile con altre di diversa lunghezza, dette \"corpi di ricambio\", per consentire allo strumento di adattarsi ai vari diapason utilizzati nelle diverse corti europee. Per tutto il resto del Settecento e l'inizio dell'Ottocento questo tipo di flauto in quattro pezzi e una chiave rimarr\u00e0 lo standard pi\u00f9 diffuso, anche accanto ai modelli con pi\u00f9 chiavi tipici della fine del Settecento.\nIl fatto che nel corso del XVII secolo si sia iniziato a costruire i flauti (sia traversi, sia dolci) in tre parti, mentre nel Rinascimento erano costruiti, anche i pi\u00f9 grandi, in un pezzo unico o al massimo in due pezzi, riflette un significativo cambiamento nella figura del flautista professionista. Nel Rinascimento gli strumentisti erano al servizio delle corti, e gli strumenti che suonavano non erano di loro propriet\u00e0, bens\u00ec della cappella di corte. Tutti gli strumenti a fiato costruiti per una stessa cappella erano accordati su uno stesso La, ma questo poteva variare moltissimo fra una cappella e l'altra, anche di pi\u00f9 di mezzo tono. In seguito, i virtuosi iniziarono a spostarsi da una citt\u00e0 all'altra per le loro esibizioni, portando con s\u00e9 i propri strumenti; per risolvere i problemi legati alla diversit\u00e0 del diapason nelle varie cappelle e al trasporto dello strumento, si cominci\u00f2 a costruire flauti prima in tre pezzi, come i flauti di Hotteterre, e poi in quattro sezioni: per piccole variazioni di accordatura era sufficiente inserire la sezione centrale pi\u00f9 o meno profondamente nella testata, ma oltre un certo limite era necessario sostituire del tutto la sezione centrale con una di lunghezza diversa e con le distanze tra i fori alterate proporzionalmente. I flautisti dell'epoca barocca possedevano quindi strumenti che avevano una dotazione di due, tre o anche pi\u00f9 sezioni centrali intercambiabili, diversamente accordate.\nFra i flautisti, oltre che teorici, pi\u00f9 importanti del periodo troviamo Jacques Hotteterre, Johann Joachim Quantz (autore di un importante trattato, lavor\u00f2 alla corte di Federico II di Prussia, anch'egli appassionato flautista di cui era l'insegnante), Benedetto Marcello e Pierre-Gabriel Buffardin, che fu inoltre maestro di Quantz, cui probabilmente Johann Sebastian Bach dedic\u00f2 alcune delle sue composizioni per flauto.\nFra i costruttori pi\u00f9 importanti del periodo troviamo, oltre ai gi\u00e0 citati Hotteterre e Quantz, Jean-Hyacinth (o \"Johannes Hyacinthus\") Rottenburgh, Carlo Palanca e Jacob Denner.\nNel Classicismo (1750-1820).\nCon le sue qualit\u00e0 timbriche e omogenee si adatta in perfetta simbiosi con il pensiero e l'armonia classica, sia usato come strumento da accompagnamento che solistico; in Francia \u00e8 particolarmente importante la figura di Fran\u00e7ois Devienne, virtuoso e autore di un influente trattato e insegnante al Conservatoire de Paris. In questo periodo molti artigiani iniziano ad aggiungere chiavi, per semplificare alcune diteggiature scomode e per omogeneizzare il suono. Queste chiavi possono essere per il fa basso e medio (nota dall'intonazione particolarmente problematica sul flauto a una chiave), il sol diesis/la bemolle basso (ha suono molto debole e velato sul tipo a una chiave), si bemolle/la diesis basso (posizione scomoda e dalla resa debole sul tipo a una chiave), do medio (suono velato sul tipo a una chiave). Gi\u00e0 anche in precedenza alcuni avevano tentato di portare l'estensione al do basso. Gli artigiani fanno inoltre in modo che il registro acuto, in cui i compositori cominciano ad avventurarsi con pi\u00f9 frequenza, sia di pi\u00f9 facile emissione.\nTra i diversi artigiani che in questo periodo apportarono migliorie allo strumento possiamo ricordare Godfroi Adrien (o \"Godfridus Adrianus\") Rottenburgh, August Grenser, Heinrich Grenser, Joseph Tacet, William Henry Potter, Johann George Tromlitz (scrisse un importante trattato) e Capellier.\nNel Romanticismo (1820-1900).\nA questo punto la storia del flauto si biforca: da una parte l'evoluzione del flauto classico prosegue conservando la conicit\u00e0 della cameratura e sostanzialmente lo stesso tipo di chiavi (l'estensione si amplia raggiungendo frequentemente il si basso ed eccezionalmente anche il sol sotto il do centrale), mentre dall'altra Theobald Boehm, partendo da nuovi presupposti fisici e acustici, inizia gli esperimenti che porteranno al flauto attuale a cameratura cilindrica; durante la seconda met\u00e0 dell'800 il flauto Boehm, il cui brevetto risale al 1847, ottiene giudizi contrastanti finch\u00e9, ai primi del '900, il flauto conico vecchio sistema viene abbandonato.\nIn questo periodo il flauto trova un vasto impiego orchestrale, e viene specialmente messo in luce nelle opere degli impressionisti Claude Debussy e Maurice Ravel che sfruttano sfumature dello strumento poco conosciute."}
{"id": "80690", "revid": "1543377", "url": "https://it.wikipedia.org/wiki?curid=80690", "title": "Armoniche sferiche", "text": "In analisi matematica, le armoniche sferiche sono un insieme ortogonale di soluzioni dell'equazione di Legendre, introdotte per la prima volta da Laplace nel 1782. Sono importanti per esempio nel calcolo degli orbitali atomici, nella rappresentazione del campo gravitazionale dei pianeti e dei campi magnetici delle pulsar, e nella caratterizzazione della radiazione di fondo. Nella grafica 3D, giocano un ruolo determinante nell'illuminazione globale e nel riconoscimento di forme 3D. Sono anche alla base dei sistemi di geodesia utilizzati nell'EGM96, il geoide standard di riferimento del WGS84.\nLe armoniche sferiche sono funzioni complesse continue limitate delle variabili angolari formula_1 e formula_2. Sono importanti in molti campi teorici e applicativi, in particolare in meccanica quantistica, nel caso di moti centrali (per esempio nel calcolo delle configurazioni elettroniche di un atomo), e nell'approssimazione del campo gravitazionale terrestre.\nDefinizione.\nLe soluzioni dell'equazione di Legendre sono di tipo polinomiale (avendo posto formula_3 intero positivo) e sono una generalizzazione dei polinomi di Legendre che sono ottenibili per formula_4. Tali soluzioni sono dette polinomi di Legendre associati e hanno la forma:\ndove formula_6 sono appunto i polinomi di Legendre. In particolare si definiscono armoniche sferiche o funzioni sferiche le funzioni\ncon la condizione formula_8\nLe armoniche sferiche, scritte in coordinate cartesiane, assumono la forma di polinomi complessi omogenei di grado formula_9\nPropriet\u00e0 delle armoniche sferiche.\nSia formula_10 un versore, quindi un oggetto geometrico individuato dalle coordinate formula_11\npoich\u00e9 formula_25\nArmoniche sferiche e armoniche cilindriche.\nLe funzioni di Bessel sono legate alle funzioni di Bessel cilindriche formula_26:\nLe funzioni di Neumann sono legate alle funzioni di Neumann cilindriche formula_28:\nLe funzioni di Hankel sono definite in modo analogo alle funzioni di Hankel cilindriche formula_30:\nLe prime armoniche sferiche.\nLe prime armoniche sferiche sono:\nMeccanica quantistica.\nLe armoniche sferiche sono importanti in meccanica quantistica perch\u00e9 sono autofunzioni simultanee degli operatori momento angolare totale formula_36 , della sua componente lungo formula_21 e dell'operatore parit\u00e0:\nE si ha:\nInoltre poich\u00e9 la parte angolare del laplaciano pu\u00f2 essere scritta in funzione di formula_41:\npossiamo scrivere le soluzioni dell'equazione di Schr\u00f6dinger come il prodotto di una funzione radiale per una armonica sferica. Infatti il momento angolare \u00e8 il generatore delle rotazioni e in un sistema a simmetria sferica deve essere una costante del moto:\nLe armoniche sferiche rappresentano l'ampiezza di probabilit\u00e0 che un sistema caratterizzato dai numeri quantici dell'operatore momento angolare formula_15 e formula_19 si trovi in una posizione la cui direzione \u00e8 definita dai valori di formula_46, angoli delle coordinate sferiche."}
{"id": "80691", "revid": "46291", "url": "https://it.wikipedia.org/wiki?curid=80691", "title": "Tilia", "text": "Tilia ) \u00e8 un genere di piante arboree o arbustive della famiglia delle Malvacee, originario dell'emisfero boreale.\nEtimologia.\nIl nome del genere deriva dal greco \u03c0\u03c4\u03b9\u03bb\u03bf\u03bd \"ptilon\" 'ala', per la caratteristica brattea fogliacea che facilita la disseminazione anemocora dei grappoli di frutti.\nDescrizione.\nSono alberi di notevoli dimensioni, hanno una vita lunga (arrivano fino a 250 anni o pi\u00f9), dall'apparato radicale espanso, profondo. Possiedono tronco robusto, alla cui base si sviluppano frequentemente numerosi polloni, e chioma larga, ramosa e tondeggiante. La corteccia dapprima liscia presenta nel tempo screpolature longitudinali. Hanno foglie alterne, asimmetriche, picciolate con base cordata e acute all'apice, dal margine variamente seghettato.\nI fiori, ermafroditi, odorosi, hanno un calice di 5 sepali e una corolla con 5 petali di colore giallognolo, stami numerosi e saldati alla base a formare numerosi ciuffetti; il pistillo \u00e8 unico con ovario supero pentaloculare; sono riuniti a gruppi di 3 (o anche 2-5) in infiorescenze dai lunghi peduncoli dette antele (cio\u00e8 infiorescenze in cui i peduncoli fiorali laterali sono pi\u00f9 lunghi di quelli centrali). Le infiorescenze sono protette da una brattea fogliacea ovoidale di colore verde-pallido, che rimane nell'infruttescenza e come un'ala agevola il trasporto a distanza dei frutti. Questi sono delle nucule ovali o globose, della grandezza di un pisello, con la superficie pi\u00f9 o meno costoluta, pelosa e con un endocarpo legnoso e resistente, chiamata carcerulo.\nDistribuzione e habitat.\nIl tiglio vegeta nelle zone dal \"Castanetum\" al \"Fagetum\" in luoghi freschi e ombreggiati.\nTassonomia.\nIl genere comprende le seguenti specie:\nSono inoltre noti i seguenti ibridi:\nLe specie spontanee in Italia sono:\nTra le specie ornamentali coltivate in Italia, ricordiamo il tiglio americano (\"Tilia americana\" L.), originario del Nord America, e le numerose variet\u00e0; si presenta come un albero di 23\u201340 m di altezza, a foglie decidue, ovate-cordate di colore verde scuro e piccoli fiori ermafroditi, primaverili, di colore giallognolo, frutti secchi e duri, pubescenti, contenenti uno o due semi.\nColtivazione.\nPiante frugali, poco esigenti come esposizione alla luce e tipo di terreno, anche se preferiscono suoli fertili e freschi, eliminare i polloni periodicamente.\nSi moltiplicano per semina, propaggine, talea, trapianto del pollone e in alcuni casi per innesto."}
{"id": "80692", "revid": "21880", "url": "https://it.wikipedia.org/wiki?curid=80692", "title": "Tiglio", "text": ""}
{"id": "80695", "revid": "126257", "url": "https://it.wikipedia.org/wiki?curid=80695", "title": "Scienziato", "text": "Per scienziato si intende una persona esperta in un determinato campo della scienza e che usa abitualmente metodi scientifici nell'effettuare ricerche scientifiche (i cui risultati vengono tipicamente pubblicati su apposite riviste scientifiche dopo attenta validazione da parte di specialisti del settore), destinate all'incremento della conoscenza scientifica nello specifico settore di competenza.\nDescrizione.\nLa parola \"scienziato\" era gi\u00e0 sporadicamente in uso nel Seicento anche se, fino al Settecento, chi si occupava delle scienze naturali veniva chiamato principalmente naturalista oppure \"filosofo naturale\". L'introduzione del termine \"scienziato\", nel senso a noi oggi noto, risale al filosofo e storico della scienza William Whewell, il quale propose la nuova parola nel 1834 in una recensione di un libro di Mary Somerville.\nLa necessit\u00e0 di un nuovo nome per chi praticava la \"filosofia della natura\" fu data dai diversi ruoli che gli studiosi della natura, della matematica, della fisica, della chimica e della biologia cominciavano ad assumere nelle imprese e nelle amministrazioni pubbliche di molti stati europei a partire dall'Illuminismo.\nTipologie.\nAlcuni tra gli esperti chiamati scienziati sono:"}
{"id": "80698", "revid": "1788047", "url": "https://it.wikipedia.org/wiki?curid=80698", "title": "Cocos", "text": ""}
{"id": "80700", "revid": "1543377", "url": "https://it.wikipedia.org/wiki?curid=80700", "title": "Caracas", "text": "Caracas (; nome ufficiale \"Santiago de Le\u00f3n de Caracas\") \u00e8 la capitale del Venezuela.\nSi trova nella zona centro-settentrionale del paese, a 9 chilometri dal mare Caraibico, dal quale \u00e8 separata dal Parco nazionale Waraira Repano. Il fiume Guaire attraversa la citt\u00e0 da ovest a est. A causa dell'orografia movimentata del territorio, la sua altitudine varia dagli 870 ai 1.043 metri sul livello del mare, con 900 metri nel centro storico.\nL'area metropolitana ha riscontro nel Distretto Metropolitano di Caracas, un'entit\u00e0 amministrativa che comprende cinque comuni, estendendosi tra due Stati federati del Venezuela: il Distretto Capitale (comune di Libertador, con 1.943.901 abitanti nel 2011) e lo Stato Miranda (comuni di Chacao, Baruta, El Hatillo e Sucre). L'area metropolitana ha una popolazione di 7.242.000 abitanti (2011).\nCaracas \u00e8 la pi\u00f9 settentrionale delle capitali del Sudamerica ed \u00e8 uno dei suoi centri culturali ed economico-finanziari di maggiore importanza.\nGeografia fisica.\nTerritorio.\nCaracas si trova interamente all'interno di una valle del sistema della Cordigliera della costa venezuelana, separata dal litorale centrale dai circa 15\u00a0km del Parco nazionale Waraira Repano (chiamatosi \"Parque nacional El \u00c1vila\" fino al 2011), una formazione montuosa ricca di flora e fauna che funge da polmone verde della citt\u00e0.\nLa valle \u00e8 relativamente piccola e abbastanza irregolare, l'altitudine rispetto al livello del mare varia da un punto all'altro della citt\u00e0, tra gli 870 e i 1.043 metri, con 900\u00a0m nel centro storico. Questo, insieme alla rapida crescita demografica, ha influito fortemente sullo sviluppo urbano della citt\u00e0 (si veda la sezione \"urbanistica\"). Il punto pi\u00f9 alto del Distretto Capitale \u00e8 il Pico del \u00c1vila, con 2.159 metri sul livello del mare.\nLa citt\u00e0 \u00e8 attraversata dal fiume Guaire, che \u00e8 alimentato dagli affluenti El Valle e San Pedro. Oltre a numerosi ruscelli che scendono dall'Avila, si trova anche il Bacino la Mariposa, ai confini sud della citt\u00e0, che rifornisce d'acqua a alcune zone di Caracas, sebbene la maggior parte delle risorse idriche siano prelevate dal fiume Gu\u00e1rico, nel bacino di Camatagua, che si trova nella localit\u00e0 omonima situata nello stato di Aragua.\nClima.\nIl clima di Caracas \u00e8 di tipo subtropicale montagnoso, con precipitazioni che variano dai 900 ai 1300\u00a0mm annuali, in citt\u00e0, fino ai 2000\u00a0mm in alcune parti della Cordigliera; la temperatura media annuale \u00e8 di circa 27\u00a0\u00b0C; la media del mese pi\u00f9 freddo (gennaio) \u00e8 di 21\u00a0\u00b0C e la media del mese pi\u00f9 caldo (maggio) \u00e8 di 32,8\u00a0\u00b0C: da ci\u00f2 risulta una escursione termica annuale scarsa, di solo 3,8\u00a0\u00b0C. L'escursione termica giornaliera \u00e8 invece molto maggiore, (pi\u00f9 di 10\u00a0\u00b0C), con temperature massime, di giorno, quasi sempre superiori ai 30\u00a0\u00b0C e che poche volte scendono sotto i 25\u00a0\u00b0C. Nei mesi di dicembre e gennaio appaiono abbondanti nebbie, oltre a un repentino calo delle temperature notturne, che arrivano a scendere fino a i 12\u00a0\u00b0C. Inoltre, le temperature notturne, in qualsiasi epoca dell'anno, non superano i 20\u00a0\u00b0C, cosa che rende le notti di Caracas particolarmente piacevoli.\nA Caracas possono presentarsi, anche se in occasioni sporadiche, tormente di grandine, mentre le tormente elettriche sono molto frequenti, specialmente tra giugno e ottobre, per la sua condizione di valle chiusa e per l'azione orografica dell'\u00c1vila.\nOrigini del nome.\nSono varie le teorie a proposito dell'origine del nome di Santiago de Le\u00f3n de Caracas. La pi\u00f9 generalizzata \u00e8 quella che dice che la citt\u00e0 porta il nome \"Santiago\" in onore a Santiago el Mayor (chiamato Giacomo il Maggiore in italiano), apostolo e santo patrono di Spagna, al quale si raccomandavano le missioni colonizzatrici; \"Le\u00f3n\", in onore al cognome del governatore della provincia all'epoca, Ponce de Le\u00f3n; e \"Caracas\" per gli indigeni che popolavano la provincia al momento della fondazione. Un'altra ipotesi (che ha assunto maggiore rilevanza) ritiene che il nome \"Caracas\" derivi da un fiore che gli indigeni chiamavano \"caraca\" e che abbondava nella valle dove oggi si trova la citt\u00e0. Questo fiore era in realt\u00e0 un tipo di erba, chiamata anche, localmente, \"pira\"; \u00e8 il conosciuto amaranto, che ha un grande valore nutrizionale per il suo alto contenuto di proteine.\nStoria.\nCaracas \u00e8 stata fondata nel 1567 da Diego de Losada, esploratore spagnolo nato nei pressi di Zamora; il nome iniziale era Santiago de Le\u00f3n de Caracas, in cui il termine \"Caracas\" deriva dal nome della popolazione indigena che abitava la valle.\nLa citt\u00e0 \u00e8 nota per essere il luogo natale di Sim\u00f3n Bol\u00edvar. Ora la casa dove il \"Libertador\" ha visto la luce \u00e8 un museo. Ha dato i natali anche ad un altro importante rivoluzionario sudamericano, il generale Francisco de Miranda.\nIn et\u00e0 coloniale e per tutto l'Ottocento, l'importanza di Caracas, in ambito latinoamericano, fu piuttosto limitata e la stessa citt\u00e0 si presentava come un sonnolento centro amministrativo di poche decine di migliaia di abitanti.\nIl 26 marzo 1812 la citt\u00e0 fu semidistrutta da un violento terremoto.\nAncora nell'anno 1900 la citt\u00e0 aveva una popolazione di appena 72.000 abitanti, in stridente contrasto con i circa 1.020.000 di Buenos Aires o i 700.000 abitanti di Rio de Janeiro.\nNel corso del Novecento Caracas si \u00e8 andata gradualmente imponendo come uno dei grandi centri economici dell'America Latina, grazie anche allo sviluppo dell'industria petrolifera in Venezuela. Di pari passo \u00e8 seguita un'espansione urbana che, soprattutto a partire dagli anni quaranta dello stesso secolo, \u00e8 divenuta tumultuosa. La citt\u00e0 \u00e8 passata cos\u00ec dai 269.000 abitanti del 1940 ai quasi 5.500.000 del 2007, moltiplicando per venti la propria popolazione in meno di settant'anni.\nMonumenti e luoghi d'interesse.\nEdifici religiosi.\nNella citt\u00e0 ci sono decine di chiese. Alcune delle pi\u00f9 importanti architetture religiose della citt\u00e0 sono:\nSociet\u00e0.\nCriminalit\u00e0.\nCaracas \u00e8 una citt\u00e0 con gravi problemi di criminalit\u00e0, come si desume dall'altissimo tasso di omicidi.\nUna statistica del 2010 afferma che il tasso di omicidi ogni 100\u00a0000 abitanti per la citt\u00e0 di Caracas \u00e8 di 233 all'anno. Questo significa che, con quasi 7\u00a0000 omicidi annui (19 al giorno di media), la citt\u00e0 avrebbe il numero maggiore di omicidi al mondo, in assoluto e pro-capite.\nNel corso degli ultimi anni Caracas avrebbe cos\u00ec superato in questo non lusinghiero primato altre citt\u00e0 dell'America Latina protagoniste della cronaca nera, come Tijuana (73/105), Bogot\u00e0 (ridotta da 80 a circa 25/105), Citt\u00e0 del Messico, Rio de Janeiro superando le pi\u00f9 violente citt\u00e0 degli Stati Uniti d'America, come Detroit o New Orleans dove la tendenza \u00e8 contraria. Queste statistiche includono ogni tipo di crimine: omicidio passionale, rapina, sequestri falliti, lotta tra gang, crimine politico, atti terroristici, azioni maldestre della polizia, e molto spesso non includono i decessi a lungo termine causati da atti violenti e i crimini commessi in carcere. A titolo di raffronto, la citt\u00e0 pi\u00f9 violenta dell'Europa occidentale, Lisbona, ha un tasso di omicidi che nel 2003 non arrivava a 10/105 per anno.\nIncendi forestali.\nNella Sierra del \u00c1vila si verificano incendi durante la stagione secca. Le enormi proporzioni di questi incendi si devono alle forti pendenze (che favoriscono la propagazione verso l'alto delle fiamme) e alla secchezza della vegetazione, non solo per la scarsit\u00e0 di pioggia, ma anche perch\u00e9 l'intensit\u00e0 della radiazione solare \u00e8 massima nei versanti sud delle colline. Questi incendi sono praticamente tutti dolosi e di solito iniziano nei pressi dell'Avenida Boyac\u00e1 (conosciuta popolarmente come \"Cota Mil\", dato che questa strada \u00e8 alta esattamente mille metri sul livello del mare).\nGeografia antropica.\nUrbanistica.\nCaracas ha alcune caratteristiche in comune con altre citt\u00e0 latinoamericane, come Bogot\u00e0 o Rio de Janeiro. Densamente popolata e con uno spazio limitato perch\u00e9 circondata da montagne, \u00e8 cresciuta in senso verticale.\nGli alti edifici di uffici e appartamenti occupano gran parte della citt\u00e0. Il cuore finanziario di Caracas si trova ad El Rosal, nel comune di Chacao, dove abbondano i grattacieli ed edifici multipiano; qui hanno la propria sede importanti imprese nazionali e internazionali. Sempre in centro vi hanno sede importanti banche come il Banco Mercantil, Banco Provincial e il Banco de Venezuela, tre dei quattro pi\u00f9 importanti istituti di credito del Paese, oltre al Banco Central de Venezuela.\nUn altro aspetto molto rilevante \u00e8 la quantit\u00e0 di persone che vivono nei \"cerros\" (colline), estesi \"barrios\" (quartieri) situati sulle montagne prossime alla citt\u00e0.\nA Caracas, la parola \"barrio\" si utilizza per indicare queste grandi zone dove le case e i servizi pubblici sono precari. Queste case sono i \"ranchos\", le \"chabolas\" (baraccopoli), costruite senza nessuna pianificazione ufficiale, con deficienze e a volte con materiali poco adeguati.\nI \"barrios\" coprono la maggior parte delle montagne che circondano la citt\u00e0, segnando cos\u00ec una enorme e disumana differenza di tenore e qualit\u00e0 della vita tra coloro i quali (i ceti pi\u00f9 ricchi, imprenditori capitalisti) vivono nel centro e chi (i ceti meno abbienti, fascia operaia e lavoratrice) vive nelle colline delle periferie e nelle altre aree - geomorfologicamente pianeggianti - di degrado urbano.\nCi sono quartieri poveri anche nel centro della citt\u00e0, insieme a quartieri residenziali di classe media o alta. I problemi sociali e di criminalit\u00e0 che ci\u00f2 comporta sono evidenti.\nAlcuni architetti hanno notato la capacit\u00e0 di crescita che ha avuto la citt\u00e0 nonostante le barriere naturali imposte dalla geografia, dalla geomorfologia e dall'orografia del territorio. Alcune zone della citt\u00e0 hanno un tracciato regolare, ereditato dalla colonia o sviluppato durante i progetti urbanistici del XX secolo. Altre zone, forse la maggior parte, non hanno questa regolarit\u00e0, di nuovo, a causa della geomorfologia e dell'orografia dell'area che ospita la citt\u00e0.\nOrganizzazione politico-amministrativa.\nL'area metropolitana \u00e8 amministrata da un ente, il Distretto Metropolitano di Caracas (\"Alcald\u00eda Metropolitana de Caracas\"), erede dell'antico governo del Distretto Federale, che ha un suo sindaco (\"alcalde mayor\") e possiede autorit\u00e0 coordinativa su cinque comuni, Baruta, Chacao, El Hatillo, Libertador, e Sucre, governati a loro volta dai rispettivi sindaci.\nL'area metropolitana di Caracas riconosciuta dal Distretto Metropolitano \u00e8 circondata da altri comuni situati nei settori periferici di: Altos Mirandinos (Carrizal, Guaicaipuro e Los Salias), la valle Guarenas-Guatire (Plaza e Zamora) e Los Valles del Tuy (Santa Teresa, Santa Luc\u00eda, C\u00faa, Charallave, Yare, e Ocumare del Tuy), che appartengono agli stati di Miranda e Vargas (un tempo parte integrante del Distretto Federale con il nome di Municipio Vargas).\nQuesti comuni fungono da citt\u00e0 dormitorio e centri di espansione della capitale, ma non hanno con essa alcuna attinenza amministrativa. Cionondimeno si comprende anche questi, quando si definisce l'area metropolitana della capitale venezuelana con il nome di \"Gran Caracas\".\nEconomia.\nLa citt\u00e0 di Caracas, grazie alla sua condizione di capitale del Venezuela, \u00e8 sede di numerose imprese di servizi, banche, centri commerciali, hotel, tra gli altri. La sua attivit\u00e0 \u00e8 quasi al 100% composta da terziario, eccetto alcune industrie stabilitesi nella sua area metropolitana, principalmente a Los Cortijos, a est della citt\u00e0, e a La Yaguara, a ovest.\nLa capitale \u00e8 anche sede della Borsa Valori di Caracas Bolsa de Valores de Caracas, incaricata di operazioni di compravendita di strumenti autorizzati per la negoziazione in borsa.\n\u00c8 anche la principale sede di Petr\u00f3leos de Venezuela (PDVSA) che \u00e8 la principale impresa del Paese, qui si negoziano tutti gli accordi internazionali per la distribuzione ed esportazione del petrolio all'estero.\nCentri commerciali.\nCaracas ha i centri commerciali pi\u00f9 importanti del paese e tra i principali dell'America Latina. A Caracas i centri commerciali, specie quelli pi\u00f9 grandi, sono una garanzia di sicurezza sia per i commercianti che per gli utenti, ragion per cui ne sorgono continuamente di nuovi ed aggregano al loro interno attivit\u00e0 sempre pi\u00f9 disparate. Tra i pi\u00f9 importanti si segnalano il Centro Comercial Sambil, il pi\u00f9 grande dell'America Latina come superficie commerciale, con oltre 500 negozi, cinema, banche, ristoranti, ecc., e il C.C.C.T. o Centro Comercial Ciudad Tamanaco, il primo della citt\u00e0 e il pi\u00f9 grande dell'America Latina per superficie totale, dalla caratteristica forma a piramide rovesciata. Fra gli altri si segnalano poi: il C.C. El Recreo, il C.C. San Ignacio, il C.C. El Tol\u00f3n Fashion Mall (a Las Mercedes nel comune di Baruta), il C.C. Millennium (a Los Dos Caminos nel comune di Sucre), il C.C. Concresa, il C.C. Paseo Las Mercedes, il C.C. Manuelita Saenz, il C.C Macaracuay Plaza, il C.C. El Hatillo, il C.C. Chaca\u00edto, il C.C. Unicentro El Marqu\u00e9s, il Centro Plaza, il C.C. Plaza Las Americas I e II, il C.C. Los Proceres, il C.C. Los Naranjos e il C.C. L\u00edder.\nInfrastrutture e trasporti.\nAutostrade e strade principali.\nLa maggiore concentrazione di reti viarie del paese si trova nella regione di Caracas e nelle sue adiacenze. Con una grande rete di autostrade e strade principali nel Distretto Metropolitano e vie urbane, suburbane e interurbane, la rete viaria di Caracas si \u00e8 convertita in un grande centro di comunicazione tra l'occidente, l'oriente e il centro del paese. Questo ruolo non \u00e8 molto vantaggioso per una citt\u00e0 satura di popolazione e veicoli di ogni tipo che provengono sia dalla citt\u00e0 stessa che dalla sua zona di influenza immediata (Vargas, El Tuy, Guarenas-Guatire, Altos Mirandinos) e da altre zone del paese.\nAttualmente \u00e8 in costruzione una strada che collegher\u00e0 l'autostrada regionale del Centro (al km 31) con l'autostrada Gran Mariscal de Ayacucho (settore Kempis), con lo scopo di decongestionare la citt\u00e0 di Caracas e le vicine Guarenas e Guatire, cos\u00ec che i veicoli che vadano da oriente a occidente e viceversa non abbiano la necessit\u00e0 di entrare in citt\u00e0.\nSistema di metropolitane e ferrovie.\nLa citt\u00e0 possiede un moderno sistema di trasporto sotterraneo, la \"Metropolitana di Caracas\", che copre la zona centrale della citt\u00e0 e che si estende alla citt\u00e0 di Los Teques (capitale del Miranda), unendola al sistema Metro de los Teques. Entrambi sono gestiti dalla compagnia \"C.A. Metro de Caracas\" (Cametro). Al momento della sua inaugurazione, nel 1983, fu considerato come uno dei sistemi pi\u00f9 moderni dell'America e del mondo. Attualmente, \u00e8 costituito da quattro linee di metro e sono in costruzione estensioni delle stesse. \u00c8 in progetto la costruzione di un sistema di metro verso le citt\u00e0 di Guarenas e Guatire.\nOltre alla metropolitana, si trovano le stazioni costruite dall'Instituto Aut\u00f3nomo Ferrocarriles del Estado (IAFE). Questo \u00e8 il sistema di treni tra Caracas e l'area di Tuy Medio che unisce la citt\u00e0 con le cittadine delle Valli del Tuy (Charallave, Santa Luc\u00eda, Ocumare, Santa Teresa, Yare e C\u00faa) ed ha come punto iniziale la stazione ferroviaria di Caracas, che si trova a La Rinconada, dove \u00e8 sita la stazione finale della linea 3 della metro di Caracas. La linea ferroviaria, forma parte del Sistema Ferroviario Central del Venezuela.\nPorti e aeroporti.\nCaracas ha il principale aeroporto del Venezuela, a circa 20 chilometri di distanza, nella cittadina di Catia La Mar, antica parrocchia di Maiquet\u00eda. L'Aeropuerto Internacional de Maiquet\u00eda Sim\u00f3n Bol\u00edvar \u00e8 uno dei punti di connessione pi\u00f9 importanti dell'America meridionale. Inoltre ci sono tre aeroporti di minore importanza. Uno di loro, la \"Base A\u00e9rea General\u00edsimo Francisco de Miranda\", conosciuta come \"Aeropuerto de La Carlota\", \u00e8 dedicata a voli privati e militari. Gli altri due aeroporti privati sono l'Aeroporto Metropolitano di Ocumare del Tuy e l'Aeroporto Caracas Oscar Machado Zuloaga di Charallave.\nNella citt\u00e0 di La Guaira, si trova il porto omonimo, il pi\u00f9 importante del paese. \u00c8 da segnalare che a partire da febbraio 2006 la strada che comunica Caracas con La Guaira ha subito danni in uno dei suoi ponti, e ci sono forti ritardi nel traffico da e per il porto e l'aeroporto.\nTrasporto pubblico terrestre.\nLa Metropolitana di Caracas \u00e8 integrata da una rete di trasporto superficiale, il cosiddetto sistema Metrob\u00fas, che mette in comunicazione le zone della citt\u00e0 non servite dalla metro. Il sistema di autobus non copre tutta la citt\u00e0 e ci sono forti critiche sulla sua lentezza. Perci\u00f2, il sistema di trasporto pubblico \u00e8 basato sulle \"camioneticas\", piccoli autobus che percorrono tutta la citt\u00e0 e sono di solito rapidi ed efficienti. Senza dubbio, il sistema dei minibus \u00e8 accusato da alcuni di essere caotico e di essere l'origine di gran parte dei problemi di circolazione della citt\u00e0, in quanto non rispettano le zone riservate alla salita e alla discesa dei passeggeri. Al giorno d'oggi il sistema dei minibus ha sostituito quasi totalmente i vecchi autobus non affiliati alla Metropolitana, che ancora coprono alcuni tragitti.\nLe zone scarsamente urbanizzate e con topografia irregolare, i cosiddetti \"cerros\", sono serviti da un sistema di \"jeep\", veicoli spartani con capacit\u00e0 per otto o dieci persone. Evidentemente, il sistema \u00e8 limitato, precario e insufficiente per la popolazione che serve; \u00e8 uno dei problemi che affliggono pi\u00f9 direttamente le persone che vivono in queste zone. La metro di Caracas \u00e8 collegato alla stazione La Rinconada e alla stazione ferroviaria \"Libertador Sim\u00f3n Bol\u00edvar\".\nRecentemente, il Sindaco del Municipio Libertador ha annunciato lo sviluppo e l'attivazione di un sistema di autobus rapidi, denominato \"BusCaracas\", che consister\u00e0 in unit\u00e0 di filobus che percorreranno la citt\u00e0 dal nordest al sud. Il piano, disegnato originariamente nel 2001, prevede una lunghezza di sei chilometri e un costo di cinquantuno milioni di dollari.\nAttualmente, si stima che il sistema trasporter\u00e0 approssimativamente centomila passeggeri al giorno. Inizier\u00e0 al \"Mercado de las Flores\", passando per San Jos\u00e9, la Avenida Fuerzas Armadas, La Hoyada, Nuevo Circo, San Agust\u00edn, Helicoide, Cementerio, Prado de Mar\u00eda, Roosevelt, Los Laureles, fino ad arrivare al Terminal La Bandera.\nL'installazione di questo mezzo di trasporto nella citt\u00e0 \u00e8 basata principalmente sull'esperienza del TransMilenio di Bogot\u00e0, e suppone un accordo previo con la societ\u00e0 di metropolitana di Caracas.\nTrasporto terrestre interno.\nCi sono tre terminali per passeggeri, che fanno rotta verso l'interno del Paese in autobus o treni interregionali."}
{"id": "80702", "revid": "125742437", "url": "https://it.wikipedia.org/wiki?curid=80702", "title": "Cupressus", "text": "Cupressus \u00e8 un genere di piante della famiglia Cupressaceae (cipressi in senso ampio) comprendente alberi anche di notevoli dimensioni, alti fino a 50 metri, con chioma generalmente affusolata, piramidale, molto ramificata e rametti cilindrici con numerosissime foglie.\nDescrizione.\nI cipressi sono alberi sempreverdi con foglie ridotte a squame, strettamente addossate le une alle altre o divaricate all'apice, secondo le specie. In alcune specie, le foglie schiacciate rilasciano un caratteristico odore. Il colore delle foglie \u00e8 molto scuro nel cipresso diffuso in Italia (\"Cupressus sempervirens\"), ma in altre specie \u00e8 pi\u00f9 chiaro (\"Cupressus macrocarpa\") e persino verdazzurro (\"Cupressus arizonica\").\nI coni megasporangiati, detti galbuli\",\" sono legnosi, tondeggianti, divisi in un certo numero di squame che si separano a maturit\u00e0.\nDistribuzione.\nIl genere \u00e8 diffuso in tutte le regioni a clima caldo o temperato-caldo, anche arido, dell'emisfero settentrionale: America settentrionale e centrale, Europa meridionale, Africa settentrionale, Asia dal Vicino Oriente fino alla Cina e al Vietnam. Pi\u00f9 di met\u00e0 delle specie sono originarie del ristretto triangolo formato da California, Arizona e Messico. Esistono cipressi anche nel cuore del deserto del Sahara.\nAlcune specie di cipressi hanno avuto successo a scopo ornamentale e sono state piantate nelle regioni a clima caldo o temperato di quasi tutto il mondo. Tra questi troviamo il cipresso toscano , \"Cupressus arizonica\", ed le amate cultivar Goldcrest e willma di \"Cupressus macrocarpa\", specie endemica di una piccolissima parte della California, Monterey. Anche se diffusa in tutto il mondo a scopo ornamentale, la specie \u00e8 classificata \"in pericolo di estinzione\" nel suo areale.\nUsi.\n\u00c8 l'albero tipico dei cimiteri perch\u00e9 le sue radici, scendendo a fuso nella terra in profondit\u00e0 invece che svilupparsi in orizzontale (come per le querce e gli altri alberi a chioma larga), non danno luogo a interferenze con le sepolture circostanti.\nTassonomia.\nIl genere \"Cupressus\" comprende una ventina di specie (il numero varia a seconda degli autori). \nAspetti culturali.\nAssociato al culto dei morti fin dall'antichit\u00e0, il cipresso \u00e8 simbolo di vita eterna in alcune civilt\u00e0 orientali, specialmente in Persia, nell'area della religione di Zoroastro (600 a.C.).\nPer i Greci \u2013 muovendo dal mito di Ciparisso, un giovane che per errore uccise il suo cervo molto amato e che, per liberare dal dolore, Apollo, movendosi a piet\u00e0, trasform\u00f2 in un cipresso \u2013 l'albero era legato al lutto (cio\u00e8 al dolore che si prova a causa della morte di qualcuno particolarmente amato). I Romani e gli Etruschi riprenderanno l'eredit\u00e0 greca del cipresso come albero sacro, legato al lutto e al funerale, oltre che a motivi ornamentali.\nIn ambito cristiano, il cipresso \u2013 insieme alla palma, al cedro e all'ulivo \u2013 \u00e8 ritenuto uno dei quattro legni con cui fu costruita la croce di Ges\u00f9.\nTra i cipressi di particolare rilevanza, in qualche caso anche individuale, nell'ambito del paesaggio italiano, si ricordano il cosiddetto \"Cipresso di Michelangelo\", conservato forse fin dalla costruzione della Certosa delle Terme nel chiostro dell'edificio, situato di fronte alla Stazione Termini in Roma (oggi inglobato nel Museo Nazionale Romano); il \"Cipresso di San Francesco\" a Verucchio (RN), monumento vegetale di oltre 700 anni situato nel chiostro di un monastero francescano; la cipresseta di Fontegreca nel Parco Regionale del Matese (CE).\nAnche il viale dei Cipressi immortalato dal poeta Giosu\u00e8 Carducci nell'opera \"Davanti San Guido\", che, con uno sviluppo rettilineo di quasi 4 chilometri collega Bolgheri all'oratorio di San Guido, \u00e8 soggetto a tutela nell'ambito del patrimonio storico nazionale."}
{"id": "80703", "revid": "552422", "url": "https://it.wikipedia.org/wiki?curid=80703", "title": "Cipresso", "text": ""}
{"id": "80705", "revid": "1872303", "url": "https://it.wikipedia.org/wiki?curid=80705", "title": "Lun\u00e9ville", "text": "Lun\u00e9ville (tedesco: \"L\u00fcnstadt\") \u00e8 un comune francese di 20.507 abitanti situato nel dipartimento della Meurthe e Mosella nella regione del Grand Est, situato a 30\u00a0km a sud-est di Nancy, facilmente raggiungibile per la strada D400.\nStoria.\nFu residenza, dal 1702 al 1714 del terz'ultimo duca di Lorena, Leopoldo I, al quale si deve la costruzione del castello dove s'insedi\u00f2 nel 1729 l'ultimo duca di Lorena Francesco III Stefano, che spos\u00f2 Maria Teresa d'Austria.Quando il re di Polonia, Stanislao Leszczy\u0144ski, fu spodestato per la seconda volta e gli fu assegnato in compenso il Ducato di Lorena e di Bar, si stabil\u00ec nel castello e vi tenne la sua corte dal 1736 al 1766 circondandosi di letterati e artisti, tra i quali Voltaire, Montesquieu, Saint-Lambert dando fama al luogo che, proprio in questo periodo prese il soprannome di \"Petit Versailles\".\nIl 9 febbraio 1801 fu concluso a Lun\u00e9ville un importante trattato di pace fra la Francia ed i componenti della Seconda coalizione.\nMonumenti e luoghi d'interesse.\nIl castello di Lun\u00e9ville \u00e8 dovuto a Germain Boffrand e fu iniziato nel 1703. Esso sorge nel centro della citt\u00e0 ed \u00e8 preceduto da un cortile fiancheggiato da due ali dell'edificio e abbellito sul retro dai giardini del \"Parc des Bosquets\" creati tra il 1711 e il 1718 e ampliati nel 1725.All'interno del castello si trovava un Museo che raccoglieva collezioni di delicate ceramiche del '700 della Manifattura reale di Lun\u00e9ville che fu fondata dal re Stanislao. Il 2 gennaio 2003 un incendio ha distrutto il museo la biblioteca militare la cappella e l'intera ala sud. A sud della citt\u00e0 si pu\u00f2 ammirare un'altra opera di Boffrand risalente al 1730 - 1747, la chiesa di St-Jacques di stile rococ\u00f2 che conserva la pala d'altare con la \"Sacra Famiglia con San Giovannino, Sant'Ignazio di Loyola, angeli e cherubini\", opera di Paolo Pagani.\nLa citt\u00e0 ospita una sinagoga del 1786 realizzata dall'architetto Augustin-Charles Piroux."}
{"id": "80706", "revid": "46291", "url": "https://it.wikipedia.org/wiki?curid=80706", "title": "Phoenix (botanica)", "text": "Phoenix \u00e8 un genere di piante della famiglia delle Arecacee, unico genere della trib\u00f9 Phoeniceae.\nComprende specie , con altezze fino a 30 m, con stipite eretto non ramificato e ciuffo terminale di foglie molto lunghe, tra cui la nota \"Phoenix dactylifera\" (palma da datteri).\nLa specie coltivata pi\u00f9 conosciuta \u00e8 la palma delle Canarie (\"Phoenix canariensis\"), dotata di notevole rusticit\u00e0, presenta una chioma folta e grandi foglie di colore verde-lucente; viene utilizzata nei giardini e per la produzione di fronde recise. Comincia a fruttificare all'incirca 6 anni dopo essere stata piantata.\nTassonomia.\nIl genere \"Phoenix\" comprende le seguenti specie:"}
{"id": "80707", "revid": "21880", "url": "https://it.wikipedia.org/wiki?curid=80707", "title": "Palma da datteri", "text": ""}
{"id": "80708", "revid": "767487", "url": "https://it.wikipedia.org/wiki?curid=80708", "title": "Sismometro", "text": "Si definisce sismometro un qualunque strumento che misura la dipendenza temporale dello spostamento, della velocit\u00e0 o dell'accelerazione del terreno. La quantit\u00e0 in studio viene misurata facendo ricorso ad una massa che fornisce una sufficiente inerzia. Se lo spostamento del terreno\nsu cui poggia lo strumento \u00e8 sufficientemente veloce, la massa sospesa rimarr\u00e0 immobile e fornir\u00e0 un punto fisso nello spazio, rispetto al quale misurare il moto del terreno. Il sismometro produce un sismogramma, ovvero un grafico rappresentante la dipendenza della quantit\u00e0 in oggetto dal tempo.\nPrincipi base.\nI sismometri sono composti da alcuni elementi di base:\nI sismometri moderni utilizzano inoltre metodi di amplificazione dei segnali tramite dispositivi meccanici o elettronici. Questi meccanismi per\u00f2 non amplificano ugualmente i segnali ad ogni frequenza, ma la curva di amplificazione \u00e8 piccata su delle frequenze specifiche.\nSismometri moderni.\nI moderni strumenti sismografici utilizzano sensori, amplificatori e strumenti di registrazione analogici e digitali. Gli strumenti analogici si dividono in tre principali gruppi: quelli a corto periodo, con periodi misurati inferiori ai 6 secondi (tipicamente attorno ad 1 sec.), lungo periodo che misurano segnali con periodi superiori ai 6 s (con periodi caratteristici tipicamente intorno ai 15 s) e i larga-banda. I primi due sono caratterizzati da una frequenza caratteristica, attorno alla quale possono amplificare il segnale in maniera ottimale, mentre le parti di segnale con frequenza diversa vengono attenuate e non possono essere misurate accuratamente. I sismometri a larga-banda invece utilizzano un meccanismo di feedback che consiste nel mantenere la massa inerziale ferma con sofisticati meccanismi elettromagnetici. Vengono quindi misurate le forze che sono state necessarie per mantenere ferma la massa per poi ricavarne il movimento del terreno, evitando cos\u00ec di saturare le misure.\nPoich\u00e9 l'anelasticit\u00e0 del suolo tende ad attenuare maggiormente le alte frequenze, i sismometri a corto periodo vengono utilizzati maggiormente nelle misure di terremoti locali, mentre i telesismi vengono misurati con maggior efficienza dai sismometri a lungo periodo.\nRecentemente, il progetto di calcolo distribuito Quake-catcher network ha iniziato a studiare la possibilit\u00e0 di utilizzare degli accelerometri a basso costo - ad esempio quelli contenuti nei computer - come sismometri a bassa sensitivit\u00e0.\nMicrosismi.\nCi si pu\u00f2 giustamente chiedere il perch\u00e9 vengono utilizzati degli strumenti insensibili a certe frequenze e perch\u00e9 il periodo di separazione dei vari strumenti \u00e8 di 6 secondi. La risposta va ricercata nei cosiddetti microsismi, che corrispondono a movimenti del terreno generati dalle onde marine o oceaniche, che si propagano a grandissime distanze ed hanno un periodo caratteristico intorno ai 6 secondi. \u00c8 quindi un rumore che disturba le misure sismometriche dei terremoti ed \u00e8 logico quindi filtrare il segnale in modo da eliminare queste frequenze. Esse vengono invece conservate, e sono molto utili, nella tromografia.\nFiltraggio elettronico.\nLe moderne tecniche di filtraggio elettronico permettono di utilizzare un unico strumento con un'ampia risposta in frequenza e filtrare poi il segnale in modo tale da mantenere solo le frequenza d'interesse. \u00c8 qui che entrano in gioco i sismometri a larga-banda.\nSismometro a pendolo.\nIl sismometro a pendolo consiste in una massa \"M\" appesa ad una molla di costante elastica \"k\" e ad un ammortizzatore con costante \"D\" in parallelo. La forza della molla \u00e8 proporzionale allo spostamento, quella dell'ammortizzatore invece alla velocit\u00e0.\nIndicando con \"u\" lo spostamento del terreno e con formula_1 lo spostamento della massa, l'equazione del moto viene espressa dalla:\ndividendo per la massa ed introducendo le quantit\u00e0:\nsi trova:\nCon questa possiamo determinare il moto del terreno misurando formula_1 e le sue derivate temporali.\nLa risposta dello strumento al moto del terreno ad una certa frequenza si pu\u00f2 calcolare ricordando che la dipendenza temporale dello spostamento dovuto ad un'onda \u00e8:\nAssumendo la stessa dipendenza temporale anche per formula_1 e ricavando che\notteniamo dall'equazione per lo spostamento:\ncon\nformula_11\nIl rapporto:\n\u00e8 detto risposta in frequenza o funzione di trasferimento dello strumento. Questo, essendo un numero complesso pu\u00f2 venir scomposto in una risposta in ampiezza e una risposta in fase.\nLa curva di risposta in ampiezza di uno strumento ci dir\u00e0 quali frequenze verranno amplificate e quindi ben registrate, e a quale banda di frequenza invece lo strumento non \u00e8 sensibile."}
{"id": "80709", "revid": "1645873", "url": "https://it.wikipedia.org/wiki?curid=80709", "title": "Vr\u0161ac", "text": "Vr\u0161ac (in serbo \u0412\u0440\u0448\u0430\u0446, \"Vr\u0161ac\"; in ungherese \"Versec\"; in rumeno \"V\u00e2r\u015fe\u0163\") \u00e8 una citt\u00e0 e una municipalit\u00e0 della Voivodina, provincia autonoma della Serbia, ed \u00e8 situata a 45.13\u00b0N, 21.30\u00b0E. Nel 2003 la popolazione totale era di 40.000 abitanti, di cui 5.913 rumeni (data la vicinanza con la frontiera rumena). Uno dei centri sportivi serbi pi\u00f9 importanti, il Millennium Sport Center, \u00e8 stato inaugurato qui nel 2002.\nSport.\nPallacanestro.\nLa squadra principale della citt\u00e0 \u00e8 il KK Vr\u0161ac."}
{"id": "80710", "revid": "767487", "url": "https://it.wikipedia.org/wiki?curid=80710", "title": "Taxus", "text": "Taxus (Tasso) \u00e8 un genere della famiglia delle Taxaceae (Conifere), sottodivisione delle Conipherophitynam, che comprende specie di alberi e arbusti sempreverdi dai 5 ai 25 m, originarie dell'emisfero boreale.\nSpecie.\nIl genere \"Taxus\" comprende le seguenti specie:\nL'unica specie presente in Italia \u00e8 Taxus baccata L., specie prevalentemente sciafila, utilizzata per\u00f2 anche in piena luce come siepe ornamentale. \u00c8 una pianta tossica in tutte le sue parti, tranne che nell'arillo rosso che avvolge parzialmente il seme.."}
{"id": "80711", "revid": "88740", "url": "https://it.wikipedia.org/wiki?curid=80711", "title": "Tasso", "text": ""}
{"id": "80713", "revid": "1602064", "url": "https://it.wikipedia.org/wiki?curid=80713", "title": "Cycas", "text": "Cycas \u00e8 l'unico genere della famiglia delle Cycadaceae, piante gimnosperme dell'ordine Cycadales, originarie dell'Asia, dell'Africa e dell'Oceania. Il genere conta circa un centinaio di specie differenti.\nEvoluzione.\nInsieme a una decina di generi appartenenti alle famiglie delle Stangeriaceae e delle Zamiaceae, costituiscono quello che rimane oggi di un gruppo di piante apparso sulla Terra poco prima dei dinosauri e un tempo fiorentissimo: l'ordine delle Cicadali (\"Cycadales\").\nLe \"Cycas\" sono considerate dei \"fossili viventi\": fossili di Cycas si sono ritrovati nel Trias superiore. Nel Cretaceo ebbero un enorme sviluppo riducendosi gradatamente nel Terziario. Sono piante molto importanti nell'ambito della paleobotanica in quanto il loro studio ha permesso di comprendere i fossili di piante ormai estinte, vissute nel passato.\nDescrizione.\nSono di aspetto grossolanamente simile alle palme, ma la somiglianza non deve trarre in inganno: si tratta di piante molto arcaiche, affini pi\u00f9 alle conifere.\nSono per lo pi\u00f9 esemplari arborei o arbustivi, con grandi foglie pennate disposte all'apice di un fusto non ramificato o poco ramificato, che nelle specie pi\u00f9 grandi pu\u00f2 raggiungere i 20 metri.\nHanno due tipi di foglie: le foglie assimilatrici, che sono verdi, molto grandi, pennate o bipennate, disposte a spirale all'apice del fusto, dove formano una corona, e foglie non verdi, lanuginose, la cui funzione \u00e8 quella di proteggere le gemme.\nNella parte radicale si trovano delle radichette secondarie con ingrossamenti coralliformi che ospitano colonie di cianobatteri, quali \"Nostoc\" e \"Anabaena\".\nSono piante dioiche, con apparati riproduttori maschili , formati da numerosi elementi, a forma di squama o di scudo (microsporofilli), che portano sulla faccia inferiore sacche polliniche in numero variabile disposti a formare strobili terminali, mentre quelli femminili che si trovano in gran numero nella parte sommitale del fusto, sono costituiti da foglie pennate (macrosporofilli) che racchiudono gli ovuli, in numero di 4-8, inseriti al margine.\nL'impollinazione avviene in natura ad opera del vento e degli insetti. In coltivazione di solito si preleva lo strobilio maschile e si agita sopra il fiore femminile fino a quando i fiori non si chiudono: a quel punto vuol dire che la fecondazione \u00e8 avvenuta.\nLa fecondazione avviene per mezzo di spermatozoidi cigliati mobili nel liquido che riempie una \"camera pollinica\" situata all'apice dell'ovulo.\nDopo la fecondazione la parte esterna del tegumento che avvolge l'ovulo diviene carnoso e il seme finisce con il somigliare ad una drupa.\nTassonomia.\nIl genere \"Cycas\", unico genere della famiglia Cycadaceae, comprende le seguenti specie:"}
{"id": "80714", "revid": "1444886", "url": "https://it.wikipedia.org/wiki?curid=80714", "title": "Il colore della magia", "text": "Il colore della magia (\"The Colour of Magic\") \u00e8 un romanzo fantasy comico dello scrittore britannico Terry Pratchett. Pubblicato nel 1983, \u00e8 il primo libro della serie del Mondo Disco e il primo del \"Ciclo di Scuotivento\".\nIl libro \u00e8 stato tradotto in italiano da Natalia Callori ed \u00e8 stato inizialmente pubblicato da Arnoldo Mondadori Editore, prima nel 1989 sulla collana Urania Fantasy e successivamente nel 1991 sulla collana Biblioteca di Fantasy, all'interno de \"La trilogia del Mondo Disco\" che comprende anche i due libri successivi della serie, \"La luce fantastica\" e \"L'arte della magia\". Nel 1998 \u00e8 stato pubblicato da TEA sulla collana Teadue. \nA differenza della maggior parte dei libri dello stesso ciclo, questo \u00e8 diviso in capitoli. Inoltre la narrazione rimane in sospeso alla fine del romanzo, per proseguire nel successivo, \"La luce fantastica\".\nLa trama.\nIl romanzo \u00e8 ambientato nel Mondo Disco, un mondo immaginario a forma di disco, sorretto da quattro elefanti che poggiano su una gigantesca tartaruga.\nIl protagonista \u00e8 il cinico mago incompetente Scuotivento, involontaria guida dell'ingenuo turista Duefiori e della sua valigia da viaggio magica, il Bagaglio.\nFuggiti dalla citt\u00e0 di Ankh-Morpork a causa di un incendio, i due viaggiano per il Disco, che gli d\u00e8i usano come tavolo da gioco. Continuando la loro fuga attraverso la montagna rovesciata di Wyrmberg, dimora dei draghi dell'immaginazione, Scuotivento e Duefiori giungono nel paese di Krull; da qui precipitano oltre il \"Bordo\" del Disco.\nContinuit\u00e0.\nLa narrazione continua nel romanzo successivo, \"La luce fantastica\".\nNei successivi libri del ciclo, Pratchett riprende e ridefinisce alcuni personaggi. Lord Vetinari, ad esempio, \u00e8 fisicamente e caratterialmente diverso da come compare nel resto del ciclo. Alle richieste di spiegazioni da parte dei fan, Pratchett ha risposto \"How about: maybe he was Vetinari, but written by a more stupid writer?\" (\"che ne dite di: forse era Vetinari, ma descritto da uno scrittore pi\u00f9 stupido?\").\nRiferimenti.\nQuesto romanzo, volutamente ironico, contiene molti riferimenti sia a situazioni classiche della letteratura fantasy che a personaggi o frasi famose in altri ambiti.\nMolti dei personaggi e delle ambientazioni del libro, in particolare il primo capitolo, fanno riferimento alla serie di fantasy sword and sorcery di Fritz Leiber con protagonisti \"Fafhrd\" e il \"Gray Mouser\"; in particolare i personaggi di Bravd e Donnola sono modellati su questi ultimi.\nIn pi\u00f9 occasioni Pratchett fa incontrare Scuotivento e Morte. In una di esse riprende una vecchia e famosa storiella su un uomo che ha appuntamento con la morte, nota in italiano anche per la canzone Samarcanda di Roberto Vecchioni. Pratchett ribalta la situazione svelando subito il colpo di scena finale: Morte spiega il proprio stupore a Scuotivento nel vederlo lontano dal luogo del loro previsto appuntamento e si offre di procurargli un cavallo molto veloce.\nIl mostruoso Bel-Shamaroth e i draghi di Wyrmberg parodiano rispettivamente i Grandi Antichi di H. P. Lovecraft e i dragonieri di Pern di Anne McCaffrey.\nNel romanzo compaiono anche citazioni di altre opere: \"Ecco un altro bel pasticcio in cui mi hai ficcato\" \u00e8 una frase tipica di Stanlio e Ollio, e \"di andare dove nessun uomo [...] era mai giunto prima\" \u00e8 parte della frase di apertura della serie televisiva Star Trek.\nIl problema dello smaltimento delle scorie nucleari e l'esperienza di Pratchett, in qualit\u00e0 di addetto all'ufficio stampa per la Central Electricity Generating Board, in tema di centrali nucleari riecheggiano nello smaltimento dei libri di incantesimi.\nEdizione italiana.\nL'edizione e la traduzione italiana non rispecchiano completamente l'originale inglese: il personaggio di Morte perde la caratteristica di parlare in maiuscoletto e cambia genere, diventando \"la Morte\" (aspetti corretti dalla quinta edizione del libro in poi); questo contrasto diventa pi\u00f9 evidente nei successivi libri, dove Morte viene chiamato \"padre\", \"nonno\" o \"Bill\". Spesso, inoltre, all'interno dello stesso contesto la traduzione non \u00e8 omogenea, perdendo alcuni riferimenti o giochi di parole: ad esempio il \"Bordo\" (\"Rim\") non viene reso nelle parole composte \"Rimwards\" e \"Rimfall\", mentre tra le otto \"doppie\" stagioni sono presentate \"Spring Prime\" (letteralmente \"prima primavera\") e \"Primavera Seconda\". Nelle prime edizioni a cura Mondadori, c'\u00e8 anche un significativo errore relativo alle dimensioni del Wyrmberg, la montagna capovolta dove vivono i draghi.\nAdattamenti.\nNel 1986 \u00e8 uscita un'avventura testuale per computer basata sul romanzo.\nNel 1992 la Corgi ha pubblicato una graphic novel su \"Il colore della magia\", adattata da Scott Rockwell e illustrata da Steven Ross. \nUn adattamento televisivo di \"Il colore della magia\" e \"La luce fantastica\", dal titolo \"Terry Pratchett's The Colour of Magic\" con David Jason nel ruolo di Scuotivento, Sean Astin in quello di Duefiori e Christopher Lee in quello di Morte, \u00e8 stato prodotto dalla The Mob Film Company per Sky One e trasmesso nel periodo pasquale del 2008."}
{"id": "80715", "revid": "1305772", "url": "https://it.wikipedia.org/wiki?curid=80715", "title": "Sideways", "text": ""}
{"id": "80718", "revid": "117728474", "url": "https://it.wikipedia.org/wiki?curid=80718", "title": "Yves Tanguy", "text": "Biografia.\nComp\u00ec studi regolari a Parigi. Durante il liceo conobbe Pierre Matisse con il quale strinse un'amicizia che si riveler\u00e0 duratura.\nNel 1918 entr\u00f2 nella marina mercantile e comp\u00ec numerosi viaggi in Africa, America del Sud e Inghilterra.\nPrest\u00f2 servizio militare a Lun\u00e9ville dove incontr\u00f2 il poeta Jacques Pr\u00e9vert del quale diverr\u00e0 grande amico.\nDecise di partire come volontario per la Tunisia e nel 1922, ritornato a Parigi, scopr\u00ec la sua passione per la pittura iniziando a disegnare scene di vita al caff\u00e8. Nel 1923 ebbe modo di vedere i quadri di Giorgio de Chirico e divent\u00f2 a tutti gli effetti pittore.\nNel 1924 and\u00f2 a vivere insieme a Pr\u00e9vert e Marcel Duhamel al 54 di Rue del Ch\u00e2teau a Montparnasse in un appartamento che diventer\u00e0 presto luogo d'incontro dei surrealisti. Nel 1925 fu introdotto da Andr\u00e9 Breton tra i membri del gruppo surrealista.\nPur non possedendo una specifica formazione, Tanguy dimostr\u00f2 subito di possedere ottime doti e raggiunse gi\u00e0 nel 1927 uno stile maturo tanto da permettergli di tenere, in quello stesso anno, la sua prima personale alla \"Galerie Surr\u00e9aliste\" a Parigi. Nel 1928 espose i suoi dipinti alla \"Galerie Au Sacre du Printemps\" dove fu allestita una mostra dei surrealisti alla quale parteciparono Jean Arp, Max Ernst, Andr\u00e9 Masson, Joan Mir\u00f3, Pablo Picasso e altri artisti dell'epoca.\nDa quel momento Tanguy terr\u00e0 numerose personali e parteciper\u00e0 con assiduit\u00e0 a tutte le rassegne surrealiste di gruppo a New York, Bruxelles, Parigi e Londra.\nNel 1939 Tanguy effettu\u00f2 un viaggio negli Stati Uniti con la pittrice Kay Sage che aveva conosciuto a Parigi e nel 1940 la spos\u00f2. La coppia and\u00f2 ad abitare nel Connecticut a Woodbury. \nNel 1942 l'artista partecip\u00f2 alla mostra \"Artists in Exile\" alla \"Pierre Matisse Gallery\" a New York presso la quale espose frequentemente fino al 1950.\nNel 1947 si tenne alla \"Galerie Maeght\" di San-Paul de Vence la mostra dei surrealisti organizzata da Breton e Marcel Duchamp alla quale egli partecip\u00f2 con i suoi lavori.\nNel 1948 decise di assumere la cittadinanza americana.\nNel 1953 espose con la moglie al \"Wadsworth Atheneum\" di Hartford e apparve nel film di Hans Richter \"8x8\".\nMor\u00ec il 15 gennaio 1955 e otto mesi dopo verr\u00e0 allestita al Museum of Modern Art di New York una retrospettiva dell'artista."}
{"id": "80720", "revid": "599013", "url": "https://it.wikipedia.org/wiki?curid=80720", "title": "L'uomo senza passato", "text": ""}
{"id": "80721", "revid": "547992", "url": "https://it.wikipedia.org/wiki?curid=80721", "title": "Leggi delle XII tavole", "text": "Le leggi delle XII tavole (\"duodecim tabulae; duodecim tabularum leges\") sono un corpo di leggi compilato nel 451-450 a.C. dai \"decemviri legibus scribundis\", contenenti regole di diritto privato e pubblico. Rappresentano una tra le prime codificazioni scritte del diritto romano, se si considerano le pi\u00f9 antiche \"mores\" e \"lex regia\". Non si conosce il testo completo \nSotto l'aspetto della storia del diritto romano, le Tavole costituiscono la prima redazione scritta di leggi nella storia di Roma. Le fonti antiche, per giustificare questa innovazione, parlano di contatti con Ermodoro di Efeso, discendente del filosofo Eraclito. In effetti proprio nel VI-V secolo a.C. il mondo greco conobbe la legislazione scritta.\nSecondo la versione tradizionale, tramandata dagli storici antichi, la creazione di un codice di leggi scritte sarebbe stata voluta dai plebei nel quadro delle lotte tra patrizi e plebei che si ebbero all'inizio dell'epoca repubblicana. In particolare, i plebei chiedevano un'attenuazione delle leggi contro i debitori insolventi e leggi scritte che limitassero l'arbitrio dei patrizi nell'amministrazione della giustizia. In quell'epoca, infatti, l'interpretazione del diritto era affidata al collegio sacerdotale dei pontefici, che era di esclusiva composizione patrizia.\nEsse furono considerate dai Romani come fonte di tutto il diritto pubblico e privato (\"fons omnis publici privatique iuris\"). Secondo lo storico Ettore Pais i redattori non introdussero grandi novit\u00e0, ma si sarebbero limitati a redigere per iscritto gli antichi \"mores\". Il loro testo fu costantemente ampliato dalle generazioni successive, in modo da rafforzare le modifiche apportate allo ius civile, riconducendole fittiziamente all'autorit\u00e0 dell'antico testo decemvirale, che and\u00f2 cos\u00ec ad acquistare, col tempo, un valore di tipo sacrale. \nStoria.\nIl tribuno della plebe Gaio Terenzilio Arsa propose nel 462 a.C. la nomina di una commissione composta da appositi magistrati con l'incarico di redigere un codice di leggi scritte per sopperire all'oralit\u00e0 delle consuetudini (\"mores\") allora in vigore. Il Senato, dopo un'iniziale opposizione (la proposta fu riformulata l'anno seguente dai cinque tribuni della plebe), vot\u00f2 nel 454 a.C. l'invio di una commissione di tre membri nominati dai \"concilia plebis\" in Grecia, per studiare le leggi di Atene e delle altre citt\u00e0. Tito Livio ci fornisce i nomi dei tre componenti della commissione: Spurio Postumio Albo Regillense, Aulo Manlio Vulsone e Servio Sulpicio Camerino Cornuto.\nNel 451 a.C. fu istituita una commissione di \"decemviri legibus scribundis\" che rimpiazz\u00f2 le magistrature ordinarie, sia patrizie sia plebee, sospese in quell'anno. I componenti della commissione furono scelti tra gli ex-magistrati patrizi; sempre T. Livio ce ne fornisce i nomi: \nSeguendo il testo liviano, furono nominati decemviri i tre della commissione inviata ad Atene, in qualit\u00e0 di \"esperti\" e \"Gli altri furono eletti per far numero\" (\"Supplevere ceteri numerum\").\nLe Dodici Tavole (non sappiamo se di legno di quercia, d'avorio o di bronzo) vennero affisse nel foro, dove rimasero fino al saccheggio e all'incendio di Roma del 390 a.C. Cicerone narra che ancora ai suoi tempi (I secolo a.C.) il testo delle Tavole veniva imparato a memoria dai bambini come una sorta di poema d'obbligo (\"ut carmen necessarium\"), e Livio le definisce come \u201cfonte di tutto il diritto pubblico e privato [\"fons omnis publici privatique iuris\"]\u201d. Il linguaggio delle tavole \u00e8 ancora un linguaggio arcaico ed ellittico. Alcuni studiosi suppongono che le norme siano state scritte in metrica, per facilitare la memorizzazione.\nNel primo anno furono scritte le leggi delle prime dieci tavole, di volta in volta discusse in assemblea, e la commissione, non essendo stato completato il lavoro, fu prorogata anche all'anno seguente. Fu cambiata la composizione della commissione, che fu nuovamente eletta dai comizi centuriati. Secondo Dionigi di Alicarnasso entrarono a farne parte anche tre plebei, mentre Livio tramanda che fossero nuovamente tutti patrizi. La seconda commissione dei \"decemviri\" fu dominata dal patrizio Appio Claudio ed ebbe un comportamento dispotico.\nLe due tavole restanti furono scritte senza consultazione nell'assemblea. Il diffuso malcontento e un episodio legato a Virginia, una fanciulla plebea che il padre prefer\u00ec uccidere piuttosto che consegnare alle voglie dell'arrogante decemviro Appio Claudio, scatenarono una rivolta popolare e la deposizione della commissione, con il ripristino delle magistrature ordinarie. I consoli dell'anno 449 a.C. fecero incidere le leggi su tavole che vennero esposte in pubblico, nel Foro cittadino. Queste dodici tavole furono a lungo considerate diritto dei plebei.\nContenuto.\nIl testo originale non \u00e8 giunto integralmente fino a noi, poich\u00e9 le tavole originali andarono perdute nel saccheggio di Roma da parte dei Galli di Brenno nel 390 a.C. Tuttavia, numerosi frammenti sono citati dalle fonti antiche, sia testualmente (\"ipsissima verba\"), anche se talora in forma rammodernata, sia come trascrizione, o spiegazione e commento delle singole norme. In alcuni casi sappiamo anche la tavola in cui il versetto era contenuto e il posto da esso occupato all'interno della tavola. Sulla base di queste reliquie gli studiosi hanno da lungo tempo provato a raccogliere tutte le citazioni pervenute per ordinarle in una ricostruzione del testo decemvirale (cosiddetta \"palingenesia\"). Nonostante gli sforzi profusi in questa direzione, ogni risultato raggiunto presenta un alto grado di arbitrariet\u00e0, del quale \u00e8 opportuno essere consapevoli ogni qual volta si consideri il testo delle Dodici Tavole 'virtualmente' ricostruito dai moderni editori.\nLe leggi dovevano coprire l'intero campo del diritto (diritto sacro, pubblico, penale, privato), compreso il processo. Si tratta di una raccolta delle consuetudini precedentemente esistenti e oralmente tramandate. \nStando alle ricostruzioni del testo dei moderni editori, sembra che le prime tre tavole riguardassero il processo civile e l'esecuzione forzata, la quarta il diritto di famiglia, la quinta le successioni \"mortis causa\", la sesta i negozi giuridici, la settima le propriet\u00e0 immobiliari, l'ottava e la nona i delitti e i processi penali, la decima norme di diritto costituzionale (valore di legge per le decisioni del popolo in assemblea, proibizione dei privilegi, ecc.), mentre le ultime due - dette da Cicerone \"tabulae iniquae\" perch\u00e9 istituivano il divieto di matrimonio fra patrizi e plebei - avrebbero avuto carattere di appendice.\nNelle XII Tavole si prevedeva una sanzione speciale per i casi di lesione patrimoniale come il Furtum e i pauperies (danneggiamento derivante da comportamenti animali). Qui di seguito alcuni esempi:\nEstratti dalle XII tavole.\nTavola I (procedura civile).\nSe si sottrae o tenta di fuggire, gli ponga le mani addosso. Se la malattia o l'et\u00e0 avanzata sono un impedimento, gli sia dato un mulo. Se non lo vuole, non gli sia data alcuna lettiga.Se ambo i contendenti sono presenti, il tramonto sia il limite ultimo del processo.\nTavola II (procedura civile).\nGrave malattia... o chicchessia un giorno stabilito contro il nemico... se qualcuno di questi \u00e8 un impedimento per il giudice o qualsiasi partito, quel giorno i procedimenti devono essere sospesi.Uno che cerca testimonianza da un assente deve gridare davanti alla sua porta ogni quarto giorno.\nTavola III (procedura esecutiva).\nPer un debito riconosciuto, una volta emessa sentenza regolare, il termine di legge sar\u00e0 di trenta giorni.\nDopo ci\u00f2, ci sia l'imposizione della mano (\"manus iniectio\") e il debitore sia trascinato in giudizio. Se il debitore non paga la condanna e nessuno garantisce per lui, il creditore pu\u00f2 portare via con s\u00e9 il convenuto in catene. Lo pu\u00f2 legare con pesi di almeno 15 libbre. Il debitore pu\u00f2 sfamarsi come desidera. Se egli non riesce a sfamarsi da solo, il creditore deve dargli una libbra di grano al giorno. Se vuole pu\u00f2 dargliene di pi\u00f9.\nAl terzo giorno di mercato, (i creditori) possono tagliare i pezzi. Se prendono pi\u00f9 di quanto gli spetti, non sar\u00e0 un illecito.Nei confronti dello straniero, \u00e8 perpetuo l'obbligo di garantire la propriet\u00e0 della merce.\nTavola IV (genitori e figli).\nUn bambino chiaramente deformato deve essere ucciso."}
{"id": "80722", "revid": "1543377", "url": "https://it.wikipedia.org/wiki?curid=80722", "title": "Malattia di Huntington", "text": "La malattia di Huntington, o corea di Huntington (chorea major), \u00e8 una malattia genetica neurodegenerativa che colpisce la coordinazione muscolare e porta a un declino cognitivo e a problemi psichiatrici. Esordisce tipicamente durante la mezza et\u00e0; \u00e8 la pi\u00f9 frequente malattia a causa genetica nei quadri clinici neurologici con movimenti involontari anomali (che prendono il nome di corea).\n\u00c8 molto pi\u00f9 comune nelle persone di discendenza europea occidentale che in quelle di origine asiatica o africana. La malattia \u00e8 causata da una mutazione autosomica dominante in una delle due copie (alleli) di un gene codificante una proteina chiamata huntingtina, il che significa che ogni figlio di una persona affetta ha la probabilit\u00e0 del 50% di ereditare la condizione. La base genetica della malattia \u00e8 stata scoperta nel 1993 grazie a una ricerca internazionale guidata dalla \"Hereditary Disease Foundation\". I sintomi fisici della malattia possono incominciare a qualsiasi et\u00e0, ma pi\u00f9 frequentemente tra i 35 e i 44 anni.\nI sintomi della malattia possono variare tra gli individui e anche tra i membri colpiti della stessa famiglia, ma di solito la loro progressione pu\u00f2 essere predetta. I primi sintomi sono spesso sottili problemi di umore o cognitivi a cui segue una generale mancanza di coordinazione e un'andatura instabile. Con l'avanzare della malattia i movimenti non coordinati del corpo diventano sempre pi\u00f9 evidenti e sono accompagnati da un calo delle capacit\u00e0 mentali e problemi comportamentali e psichiatrici. Le complicanze, come la polmonite, le malattie cardiache e i danni fisici da cadute, riducono l'aspettativa di vita a circa 20 anni a partire dall'esordio dei sintomi. Non esiste una cura per la condizione e un'assistenza a tempo pieno diventa necessaria nelle fasi pi\u00f9 avanzate della malattia. I trattamenti sono solo farmacologici e non possono alleviare molti dei suoi numerosi sintomi.\nStoria.\nSebbene la corea di Huntington fosse stata riconosciuta come un disturbo fin da almeno il Medioevo, la causa \u00e8 rimasta sconosciuta fino agli ultimi decenni del XX secolo. La condizione, nel corso degli anni, \u00e8 stata associata a diversi appellativi, in origine chiamata semplicemente \"corea\" per i tipici movimenti a scatti danzanti, essa \u00e8 stata poi anche chiamata \"corea ereditaria\" e \"corea cronica progressiva\".\nLa prima menzione certa della malattia, appare in una lettera di Charles Oscar Waters, pubblicata nella prima edizione del trattato \"Practice of Medicine\" di Robley Dunglison, nel 1842. Waters parl\u00f2 di \"una forma di corea, volgarmente chiamato \"magrums\"\", aggiungendo descrizioni accurate dei sintomi, della loro progressione e la caratteristica ereditariet\u00e0 della malattia.\nNel 1846 Charles Gorman osserv\u00f2 che in regioni ben localizzate vi era una pi\u00f9 elevata prevalenza. Indipendentemente da Gorman e Waters, entrambi studenti di Dunglison al \"Jefferson Medical College\" di Filadelfia, anche Johan Christian Lund nel 1860 descrisse la condizione. Egli in particolare osserv\u00f2 che presso Setesdalen, una valle isolata di montagna in Norvegia, vi era un'elevata prevalenza di demenza associata a una condizione di disturbi del movimento che si riscontrava nelle famiglie.\nLa prima descrizione completa della malattia fu per opera di George Huntington e avvenne nel 1872. Esaminando la storia medica combinata di diverse generazioni di una famiglia che presentavano sintomi simili, egli si rese conto che queste condizioni dovevano essere correlate.\nAnche in Europa la malattia suscit\u00f2 grande interesse tra gli scienziati, tra cui Louis Th\u00e9ophile Joseph Landouzy, D\u00e9sir\u00e9-Magloire Bourneville, Camillo Golgi e Jules D\u00e9jerine, tanto che alla fine del XIX secolo gran parte della ricerca sulla malattia era europea. Verso la fine del XIX secolo, la malattia era ormai conosciuta in tutto il mondo come una condizione a s\u00e9 stante.\nDurante la riscoperta della teoria mendeliana, avvenuta a cavallo del XX secolo, la malattia di Huntington \u00e8 stata utilizzata come esempio di trasmissione autosomica dominante. Il biologo inglese William Bateson utilizz\u00f2 l'albero genealogico delle famiglie colpite per determinare l'eziologia genetica della condizione.\nLa ricerca per la causa della malattia ha avuto un forte progresso nel 1968, quando Milton Wexler, psicoanalista di Los Angeles, fond\u00f2 la \"Hereditary Disease Foundation\", dopo che alla moglie Leonore Sabin era stata diagnosticata la malattia di Huntington. Grazie a questa fondazione \u00e8 stato avviato il progetto USA-Venezuela \"Huntington's Disease Collaborative Research Project\" nel 1979, che ha registrato un importante passo avanti nel 1983 con la scoperta della posizione approssimativa di un gene causale. Questo risultato \u00e8 stato raggiunto grazie a uno studio che si \u00e8 concentrato sulle popolazioni di due isolati villaggi venezuelani, Barranquitas e Lagunetas, dove c'era una prevalenza della malattia insolitamente alta.\nLo sviluppo di metodi per la marcatura del DNA ha reso possibile l'avvio del Progetto genoma umano. Nel 1993, il gruppo di ricerca ha isolato il gene causale preciso 4p16.3, rendendolo il primo locus riconosciuto utilizzando questo metodo di una malattia autosomica. Nello stesso tempo, vennero fatte scoperte fondamentali riguardanti i meccanismi della malattia, compresi gli accertamenti eseguiti dal gruppo di ricerca di Anita Harding sugli effetti della lunghezza del gene. La condizione originariamente chiamata \"corea di Huntington\" \u00e8 conosciuta come \"malattia di Huntington\", poich\u00e9 non tutti i pazienti sviluppano la corea e per via dell'importanza dei problemi cognitivi e comportamentali.\nEpidemiologia.\nL'insorgenza tardiva della malattia fa s\u00ec che essa solitamente non pregiudichi la riproduzione. La prevalenza in tutto il mondo della malattia di Huntington \u00e8 di 5-10 casi ogni 100 000 persone, ma essa presenta una forte variazione geografica per via dell'etnia e delle migrazioni. La prevalenza \u00e8 simile per uomini e donne. Il tasso di incidenza \u00e8 pi\u00f9 alto nelle popolazioni di discendenza europea occidentale, con una media intorno a 3-7 casi per 100 000 di persone, ed \u00e8 pi\u00f9 bassa nel resto del mondo, ad esempio 1 su 1 000 000 nelle persone di origine asiatica o africana. Inoltre in alcune aree ben localizzate si riscontra una prevalenza molto pi\u00f9 elevata della media regionale.\nUno dei pi\u00f9 alti valori di prevalenza, si registra nelle isolate popolazioni della regione del lago di Maracaibo in Venezuela, dove la malattia di Huntington colpisce fino a 7 000 individui su 1 000 000. Altre aree ad alta prevalenza sono state trovate in Tasmania e in specifiche regioni di Scozia, Galles e Svezia. L'aumento della prevalenza in alcuni casi si verifica a causa di un locale effetto del fondatore, dovuto a una storia di migrazione dei vettori in una zona di isolamento geografico. Analizzando studi genealogici alcuni di questi vettori sono stati fatti risalire a centinaia di anni fa. Aplotipi genetici possono anche fornire prove per le variazioni geografiche di prevalenza.\nFino alla scoperta del test genetico, le statistiche potevano includere soltanto la diagnosi clinica basata sui sintomi fisici e su una storia familiare di malattia di Huntington, escludendo coloro che erano morti per altre cause prima della diagnosi. Con la sempre maggior disponibilit\u00e0 del test genetico \u00e8 probabile che i dati sull'incidenza e sulla prevalenza possano aumentare.\nEziologia.\nLa malattia di Huntington \u00e8 una delle malattie da espansione di triplette: esse sono causate dall'allungamento, in misura superiore al normale, di una sezione ripetuta di un gene. Il gene HTT \u00e8 situato sul braccio corto del cromosoma 4 sul \"locus\" 4p16.3.\nL'HTT contiene una sequenza di tre basi di DNA: citosina-adenina-guanina (CAG), ripetuta pi\u00f9 volte, nota come espansione di triplette. CAG \u00e8 il codice genetico per la codifica della glutammina, per cui una serie di queste triplette, porta alla produzione di una catena di glutammina nota come tratto poliglutamminico (o tratto polyQ), mentre la parte ripetuta del gene prende il nome di regione PolyQ.\nGeneralmente le persone sane presentano meno di 36 ripetizioni CAG nella regione polyQ; una sequenza di 36 o pi\u00f9 triplette comporta la produzione di una proteina che ha caratteristiche diverse.\nEreditariet\u00e0.\nLa malattia di Huntington \u00e8 una malattia a ereditariet\u00e0 autosomica dominante, il che significa che un individuo affetto, generalmente, eredita una copia del gene con un'espansione della ripetizione della tripletta nucleotidica (l'allele mutante) da un genitore affetto. La penetranza della mutazione \u00e8 molto alta, coloro che possiedono una copia mutata del gene avranno la malattia. In questo tipo di modello di ereditariet\u00e0, ogni discendente di un individuo affetto avr\u00e0 un rischio del 50% di ereditare l'allele mutante e quindi di essere colpito dalla malattia. Questa probabilit\u00e0 \u00e8 indipendente dal sesso.\nPatogenesi.\nLa proteina huntingtina.\nTutti gli esseri umani hanno due copie del gene che codifica la proteina huntingtina (HTT); il gene \u00e8 chiamato anche IT15 (\"Interesting Transcript 15\"). Parte di questo gene \u00e8 costituita da una sezione che varia in lunghezza tra individui e tra una generazione e l'altra. Quando la lunghezza di questa sezione ripetuta raggiunge una certa soglia, produce una forma alterata della proteina, chiamata \"proteina huntingtina mutata\" (mHtt, \"Htt mutante\"). Le funzioni differenti di questa proteina sono la causa delle alterazioni patologiche che a loro volta causano i sintomi della malattia. La proteina huntingtina (HTT) interagisce con oltre 100 altre proteine e sembra avere molteplici funzioni biologiche.\nLa mutazione della malattia di Huntington \u00e8 geneticamente dominante a penetranza quasi completa: la mutazione di uno dei geni HTT di una persona causa la malattia. L'ereditariet\u00e0 non \u00e8 influenzata dal sesso, ma la lunghezza della sezione ripetuta del gene (e quindi la gravit\u00e0) pu\u00f2 essere influenzata dal sesso del genitore affetto: l'amplificazione della mutazione si verifica durante la spermatogenesi, ed \u00e8 all'origine del fenomeno della anticipazione della malattia, se trasmessa da parte paterna.\nLa forma alterata mHtt aumenta la morte di alcuni tipi di neuroni. Diverse regioni del cervello presentano una differente quantit\u00e0 e dipendenza da questi neuroni e perci\u00f2 il loro interessamento varia di conseguenza. Un numero di ripetizioni che varia da 36 a 39 porta a una malattia in forma di penetranza ridotta, con un'insorgenza molto pi\u00f9 tarda di et\u00e0 e con una progressione pi\u00f9 lenta. In alcuni casi l'esordio pu\u00f2 essere cos\u00ec in ritardo che i sintomi non vengono mai notati. Con sequenze ripetute molte volte, la malattia ha una penetranza completa e pu\u00f2 esordire anche al di sotto dell'et\u00e0 di 20 anni, venendo cos\u00ec indicata come malattia di Huntington giovanile o variante Westphal. Ci\u00f2 rappresenta circa il 7% delle condizioni.\nRipetizioni della tripletta CAG superiori alle 28 risultano instabili nella fase di replicazione e questa instabilit\u00e0 tende ad aumentare all'aumentare del numero di ripetizioni presenti. Ci\u00f2 porta spesso a nuove espansioni con il passaggio generazionale (mutazioni dinamiche) invece di riprodurre una copia esatta della ripetizione trinucleotide. Ci\u00f2 comporta una modifica nel numero di ripetizioni presenti nelle generazioni successive, cos\u00ec che un genitore non affetto ma che presenta un numero \"intermedio\" di ripetizioni (28-35) o una \"penetranza incompleta\" (36-40), pu\u00f2 trasmettere una copia del gene con un numero aumentato di ripetizioni arrivando ad avere una condizione di penetrazione totale della malattia.\nTali aumenti nel numero di ripetizioni (che comportano un abbassamento nell'et\u00e0 di insorgenza e un aumento della gravit\u00e0 della malattia) in successive generazioni \u00e8 un fenomeno noto come anticipazione genetica. L'instabilit\u00e0 appare maggiore nella spermatogenesi rispetto alla oogenesi, infatti gli alleli ereditati dalla madre presentano una lunghezza di ripetizione simile, mentre quelli ereditati dal padre hanno una maggiore probabilit\u00e0 di presentare una lunghezza aumentata. \u00c8 raro che la malattia di Huntington sia causata da una nuova mutazione in cui nessuno dei genitori possiede pi\u00f9 di 36 ripetizioni CAG.\nIl comportamento di questa proteina mutata non \u00e8 completamente noto, ma si sa che \u00e8 tossico per alcuni tipi di cellule, in particolare quelle del cervello. Il danno precoce \u00e8 pi\u00f9 evidente nel corpo striato, ma come la malattia progredisce, altre aree del cervello vengono colpite anche pi\u00f9 vistosamente. I primi sintomi sono attribuibili alle funzioni del corpo striato e le sue connessioni corticali, val a dire il controllo sul movimento, l'umore e le funzioni cognitive superiori.\nNei rari casi in cui entrambi i genitori hanno un gene della huntingtina espanso, il rischio aumenta al 75%, e quando uno dei due genitori possiede due copie espanse, il rischio \u00e8 al 100% (tutta la prole sar\u00e0 interessata). Gli individui con entrambi i geni coinvolti sono rari. Per qualche tempo, la malattia di Huntington, \u00e8 stata ritenuta l'unica condizione per la quale il possesso di un secondo gene mutato non influenzava n\u00e9 i sintomi n\u00e9 la progressione, ma da allora \u00e8 stato scoperto che ci\u00f2 pu\u00f2 influenzare sia il fenotipo sia la velocit\u00e0 di progressione della malattia.\nFunzione del gene della huntingtina.\nIl gene della huntingtina viene espresso in tutte le cellule di mammifero. Le concentrazioni pi\u00f9 elevate si trovano nel cervello e nei testicoli, mentre vi sono moderate quantit\u00e0 nel fegato, nel cuore e nei polmoni. La funzione della proteina HTT nell'uomo non \u00e8 chiara. Essa interagisce con le proteine che sono coinvolte nella trascrizione, nella segnalazione cellulare e nel trasporto intracellulare. Negli animali geneticamente modificati al fine di sviluppare la malattia di Huntington, sono state trovate diverse funzioni della HTT. In questi animali la proteina HTT si \u00e8 dimostrata fondamentale per lo sviluppo embrionale, tanto che la sua assenza \u00e8 legata alla morte dell'embrione. Essa agisce anche come agente anti-apoptotico per prevenire la morte cellulare programmata e controlla la produzione del fattore neurotrofico cerebrale, una proteina che protegge i neuroni e regola la loro nascita durante la neurogenesi.\nL'HTT facilita anche il trasporto vescicolare, la trasmissione sinaptica neuronale e controlla la trascrizione genetica. Se l'espressione del gene HTT aumenta, viene di conseguenza aumentata la produzione della proteina HTT e la sopravvivenza delle cellule cerebrali risulta migliorata mentre gli effetti di mHTT sono ridotte. Quando invece l'espressioni del gene HTT sono ridotte, il risultato che si ottiene \u00e8 tipico della presenza di mHTT. Nell'uomo, la distruzione del gene normale non causa la malattia. Si ritiene che la malattia non sia causata dalla produzione inadeguata di HTT, ma da un guadagno della funzionalit\u00e0 della mHTT.\nLa proteina CREB-binding (CBP).\nLa proteina CREB-binding (CBP), un fattore di trascrizione, risulta essenziale per la funzionalit\u00e0 cellulare, poich\u00e9 agisce come co-attivatore per un numero significativo di promotori. Inoltre, gli amminoacidi che formano la CBP comprendono una serie di 18 glutammine. Cos\u00ec, le glutammine presenti sulla CBP interagiscono direttamente con l'aumento del numero di glutammine sulla catena HTT, questo comporta che la CBP viene spostata dalla sua tipica posizione vicino al nucleo. Nei cervelli di coloro che hanno avuto la malattia di Huntington, sottoposti ad autopsia, sono stati inoltre trovati avere una ridottissima quantit\u00e0 di CBP. Inoltre, quando vi \u00e8 una sovraespressione di CBP, la morte cellulare indotta dalle poliglutamine risulta diminuita, dimostrando ulteriormente che la CBP gioca un ruolo importante nella malattia di Huntington e nel funzionamento in generale dei neuroni.\nComplicanze.\nLa maggior parte delle complicanze pericolose per la vita deriva dal coordinamento muscolare e, in misura minore, dai cambiamenti comportamentali indotti dal progressivo declino della funzionalit\u00e0 cognitiva. Il pi\u00f9 grande rischio \u00e8 di sviluppare la polmonite; met\u00e0 degli affetti da malattia di Huntington muore per questa causa. Con il deterioramento della capacit\u00e0 di sincronizzare i movimenti, si presentano problemi di compensazione polmonare, un aumento del rischio di aspirazione di cibo o bevande e un incremento delle probabilit\u00e0 di contrarre la polmonite. Il secondo rischio pi\u00f9 grande sono le malattie cardiache, che sono responsabili di quasi un quarto dei decessi di persone con la malattia. Il suicidio \u00e8 la terza causa principale di decesso, con il 7,3% degli affetti da malattia di Huntington che si toglie la vita, mentre almeno il 27% tenta di farlo. Non \u00e8 chiaro fino a che punto i pensieri suicidi siano influenzati da sintomi psichiatrici oppure dal desiderio del malati di evitare le fasi successive della malattia. Altri rischi associati comprendono soffocamento, lesioni da cadute e malnutrizione.\nAnatomia patologica.\nAlterazioni cellulari.\nVi sono molteplici cambiamenti cellulari attraverso cui la funzione tossica dell'mHTT (huntingtina mutata) pu\u00f2 manifestarsi e quindi portare alla malattia di Huntington. Durante la modificazione post traduzionale dell'mHTT, il clivaggio della proteina pu\u00f2 lasciare dietro piccoli frammenti costituiti da parte dell'espansione della poliglutamina. La natura polare della glutammina provoca interazioni con altre proteine quando vi \u00e8 una sovrabbondanza di proteine HTT. Cos\u00ec, le molecola di mHTT formeranno legami idrogeno tra loro, formando una proteina aggregata anzich\u00e9 ripiegare a proteine funzionali. Nel tempo, gli aggregati si accumulano, incominciando a interferire con la funzione del neurone confluendo in un processo chiamato aggregazione proteica, una forma di corpi inclusi.\nL'eccesso di proteine aggregate intorno agli assoni e ai dendriti porta all'interruzione della trasmissione dei neurotrasmettitori poich\u00e9 le vescicole (piene di neurotrasmettitori) non possono pi\u00f9 muoversi attraverso il citoscheletro. Questo processo porta, nel tempo, a una sempre minor capacit\u00e0 di rilascio dei neurotrasmettitori. I corpi inclusi sono stati trovati sia nel nucleo cellulare sia nel citoplasma. La presenza dei corpi di inclusione nei neuroni, sono uno dei primi cambiamenti patologici e alcuni esperimenti hanno dimostrato che possono essere tossici, tuttavia altri esperimenti hanno invece provato che essi possono costituire una parte del meccanismo di difesa aiutando nella protezione della cellula.\nSono stati identificati diversi modi per cui l'mHTT pu\u00f2 causare la morte cellulare. Questi includono: effetti sulle proteine chaperone, che aiutano le proteine a ripiegare e a rimuovere quelli mal ripiegate; interazioni con le caspasi, che rivestono un ruolo nel processo di rimozione delle cellule; l'effetto tossico della glutammina sulle cellule nervose; la menomazione della capacit\u00e0 di produzione di energia all'interno delle cellule; effetti sull'espressione di geni. Gli effetti citotossici della mHTT sono fortemente amplificati dalle interazioni con una proteina chiamata \"Rhes\", che si esprime principalmente nel corpo striato.\nAlterazioni macroscopiche.\nLa malattia di Huntington colpisce tutto il cervello, ma alcune aree appaiono pi\u00f9 vulnerabili di altre. Gli effetti precoci pi\u00f9 importanti si verificano soprattutto in una zona dei nuclei della base, chiamata corpo striato che \u00e8 composta dal nucleo caudato e dal \"putamen\". Altre zone colpite sono la \"substantia nigra\", le aree 3, 5 e 6 della corteccia cerebrale, l'ippocampo, le cellule di Purkinje nel cervelletto, i nuclei tuberali laterali dell'ipotalamo e parti del talamo. Queste zone sono interessate per via della loro struttura e della tipologia di neuroni che esse contengono. Quando esse perdono cellule, appaiono ridotte di dimensioni. I neuroni spinosi dello striato sono i pi\u00f9 vulnerabili, in particolare quelli che presentano proiezioni verso il globo pallido esterno, mentre gli interneuroni e le cellule spinose con proiezioni nel globo pallido interno sono meno colpiti. La malattia di Huntington provoca anche un aumento anomalo negli astrociti e l'attivazione delle microglia, le cellule immunitarie del cervello.\nI nuclei basali, la parte del cervello pi\u00f9 ampiamente colpita nelle fasi iniziali della malattia, giocano un ruolo chiave nel movimento e nel controllo del comportamento. Le loro funzioni non sono pienamente comprese, ma le teorie correnti suggeriscono che essi facciano parte del sistema delle funzioni esecutive e del circuito motorio. I nuclei della base normalmente inibiscono un gran numero di circuiti che generano movimenti specifici. Per intraprendere un movimento particolare, la corteccia cerebrale invia un segnale ai nuclei basali che porta a inibire uno specifico circuito e quindi a effettuare il movimento. Danni ai nuclei basali possono causare il rilascio o il ripristino delle inibizioni in un modo irregolare e incontrollato, ci\u00f2 si traduce in movimenti incominciati involontariamente o interrotti prima del loro completamento voluto. I danni accumulati in questa zona provocano cos\u00ec i caratteristici movimenti correlati alla malattia di Huntington.\nClinica.\nUna visita medica, talvolta associata a un esame psichiatrico, pu\u00f2 determinare se \u00e8 incominciata l'insorgenza della malattia. Il verificarsi di eccessivi movimenti accidentali, di qualsiasi parte del corpo, sono spesso la ragione per cui viene intrapresa la consultazione medica. Se questi movimenti appaiono bruschi e con una distribuzione casuale, essi suggeriscono una diagnosi di malattia di Huntington. Sintomi cognitivi o psichiatrici sono raramente presenti alla prima diagnosi, mentre sono solitamente riconosciuti a posteriori o quando si sviluppano ulteriormente. Il punto di progressione della malattia pu\u00f2 essere misurato usando la scala di valutazione \"Unified Huntington\" che fornisce un sistema generalizzato di valutazione basata sulla funzionalit\u00e0 motoria, comportamentale, cognitiva e funzionale.\nSegni e sintomi.\nI sintomi della malattia di Huntington generalmente diventano evidenti tra i 40 e i 50 anni, ma possono esordire a qualsiasi et\u00e0, dall'infanzia alla vecchiaia. Nelle prime fasi si riscontrano lievi cambiamenti nella personalit\u00e0, nelle facolt\u00e0 cognitive e nell'abilit\u00e0 fisica. I sintomi fisici sono solitamente i primi a farsi notare, mentre i sintomi cognitivi e psichiatrici in genere non sono abbastanza gravi da essere riconosciuti nelle prime fasi. L'esordio, la progressione e l'entit\u00e0 dei sintomi cognitivi e psichiatrici variano in modo significativo tra gli individui.\nI pi\u00f9 caratteristici sintomi fisici iniziali sono movimenti a scatti, casuali e incontrollabili chiamati \"corea\". La corea pu\u00f2 essere inizialmente visibile come irrequietezza generale, piccoli movimenti involontari o incompleti, mancanza di coordinamento, rallentamento dei movimenti oculari saccadici. Queste anomalie motorie minori precedono in genere di almeno tre anni i pi\u00f9 evidenti segni di disfunzione motoria. La chiara apparizione di sintomi come la rigidit\u00e0, movimenti contorti o posture anomale appaiono quando la malattia progredisce. Questi sono segni che il sistema del cervello che regola il movimento \u00e8 stato colpito. Le funzionalit\u00e0 psicomotorie diventano sempre pi\u00f9 ridotte, in modo tale che qualsiasi azione che richiede il controllo muscolare viene influenzata. Le conseguenze pi\u00f9 comuni sono instabilit\u00e0, anormale espressione del viso e difficolt\u00e0 nel masticare, deglutire e nel parlare. La difficolt\u00e0 nel mangiare, comunemente pu\u00f2 portare a perdita di peso e malnutrizione. Disturbi del sonno vengono considerati anch'essi dei sintomi. I pazienti pediatrici con malattia di Huntington presentano un decorso sintomatologico diverso, in quanto la malattia progredisce generalmente pi\u00f9 velocemente e la corea si presenta fin dall'inizio con rigidit\u00e0, essendo questo il sintomo dominante. Pure gli episodi convulsivi si presentano frequentemente.\nLe capacit\u00e0 cognitive vengono progressivamente compromesse. In particolare vengono colpite le funzioni esecutive che comprendono la pianificazione, la flessibilit\u00e0 cognitiva, il pensiero astratto, l'acquisizione delle regole, l'avvio di azioni appropriate e l'inibizione di azioni inappropriate. Col progredire della malattia tendono a comparire deficit di memoria. Vengono rilevati deficit di memoria a breve termine e difficolt\u00e0 nella memoria a lungo termine, tra cui deficit nella memoria episodica (memoria della propria vita), nella memoria procedurale (memoria di come si esegue un'attivit\u00e0) e la memoria di lavoro. Le disabilit\u00e0 cognitive tendono a peggiorare nel tempo, fino a portare a uno stato di demenza. Quest'insieme di deficit \u00e8 stato definito come \"demenza sottocorticale\" per distinguerle dagli effetti tipici delle demenze corticali, come ad esempio la malattia di Alzheimer.\nSono state riportate anche manifestazioni neuropsichiatriche, quali ansia, depressione, una riduzione delle emozioni (svuotamento affettivo), egocentrismo, aggressivit\u00e0 e comportamenti compulsivi. Questi ultimi possono causare o peggiorare alcune dipendenze, tra cui alcolismo, ludopatia e l'ipersessualit\u00e0. Sono state osservate anche difficolt\u00e0 nel riconoscere le espressioni negative di altre persone. La prevalenza di questi sintomi \u00e8 molto variabile negli studi effettuati, con tassi stimati tra il 33% e il 76%. Per molti malati e le loro famiglie, questi I sintomi sono tra gli aspetti pi\u00f9 angoscianti della malattia, che spesso colpiscono la vita quotidiana e che costituiscono motivo di ricovero. I pensieri e i tentativi di suicidio sono pi\u00f9 frequenti nei malati rispetto alla popolazione generale.\nL'huntingtina mutante si esprime in tutto il corpo ed \u00e8 correlata ad anomalie nei tessuti periferici che sono direttamente causate da tale espressione genica al di fuori del cervello. Queste anomalie comprendono: atrofia muscolare, insufficienza cardiaca, ridotta tolleranza al glucosio, perdita di peso, osteoporosi e atrofia testicolare.\nEsami di laboratorio e strumentali.\nStrumenti di imaging biomedico, come la tomografia computerizzata (TC) e la risonanza magnetica (MRI), possono mostrare, all'inizio della malattia, atrofia del nucleo caudato. Tuttavia questo aspetto non \u00e8 diagnostico per la condizione. Un'atrofia cerebrale generalizzata pu\u00f2 essere vista nelle fasi avanzate della malattia. Tecniche di neuroimaging funzionale come la risonanza magnetica e la PET possono mostrare cambiamenti nell'attivit\u00e0 cerebrale prima della comparsa dei sintomi fisici, ma sono strumenti sperimentali, e non ancora, al 2013, utilizzati in clinica.\nDiagnosi differenziale.\nCirca il 99% delle diagnosi di malattia di Huntington che si basano sui sintomi tipici e su una storia familiare di malattia, vengono poi confermati da test genetici per evidenziare la ripetizione della sequenza trinucleotidica. La maggior parte dei casi restanti che non presentano alterazione genetica, vengono chiamati disturbi simil-Huntington. L'eziologia della maggior parte di queste condizioni rimane sconosciuta. Altre malattie autosomiche dominanti che possono essere erroneamente diagnosticate come malattia di Huntington sono atrofia dentato-rubra e neuroferritinopatia. Vi sono anche malattie autosomiche recessive che assomigliano alla malattia di Huntington. Esempi principali sono la corea acantocitosi, neurodegenerazione associata alla pantotenato chinasi e la sindrome di McLeod legata al sesso.\nLa corea pu\u00f2 svilupparsi anche in seguito a patologie non genetiche, come ictus, lupus eritematoso sistemico (LES), sindromi paraneoplastiche, infezione da HIV, e come effetto collaterale di alcuni farmaci. Raramente nei bambini, in seguito a un'infezione da streptococco di gruppo A, pu\u00f2 manifestarsi la corea di Sydenham, autolimitante.\nDiagnosi precoce.\nLa diagnosi medica dell'insorgenza della malattia di Huntington pu\u00f2 essere fatta dopo la comparsa dei sintomi fisici specifici alla malattia. Il test genetico pu\u00f2 essere usato per la conferma della diagnosi, se non vi \u00e8 alcuna storia familiare della condizione. Anche prima della comparsa dei sintomi, i test genetici possono confermare se un individuo o un embrione possiede una copia con ripetizioni della sequenza trinucleotidica del gene \"HTT\" che causa la malattia. La diagnosi precoce ha forti implicazioni sulla psicologia di un individuo, sulla sua carriera lavorativa, sulle sue decisioni in merito al futuro, sul suo nucleo familiare e sulle sue relazioni. Nonostante la disponibilit\u00e0 di test pre-sintomatici, solo il 5% delle persone a rischio di ereditare la malattia decide di avvalersene.\nPoich\u00e9 la malattia di Huntington prevede un modello ereditario di tipo autosomico dominante, vi \u00e8 una forte probabilit\u00e0 di sviluppare la condizione, nelle persone che presentano un rischio genetico. Il test genetico per la malattia consiste in un esame del sangue che conta il numero di ripetizioni CAG in ciascuno degli alleli \"HTT\". Un risultato positivo non \u00e8 considerato comunque una diagnosi, in quanto pu\u00f2 essere ottenuto decenni prima che i sintomi abbiano inizio. Tuttavia, un test negativo significa che l'individuo non porta nel suo cariotipo la copia espansa del gene e quindi non svilupper\u00e0 mai la malattia.\nL'esecuzione di un test prima che i sintomi abbiano inizio, \u00e8 un evento che pu\u00f2 cambiare la vita e quindi una decisione molto personale. Il motivo principale per cui si consiglia di eseguire il test \u00e8 per avere un aiuto nelle decisioni sulla carriera e sulla famiglia. Oltre il 95% delle persone a rischio di ereditare la malattia scelgono di non eseguire il test, soprattutto perch\u00e9 non esiste alcun trattamento. Una questione chiave \u00e8 l'ansia che un individuo sperimenta per il non sapere se svilupper\u00e0 la condizione, rispetto all'impatto di un risultato positivo. Indipendentemente dal risultato, i livelli di stress sono stati trovati pi\u00f9 bassi due anni dopo l'esecuzione del test, ma il rischio di suicidio appare aumentato dopo un risultato positivo. Gli individui che si trovano nella condizione di non avere ereditato la malattia, possono sperimentare la colpa del sopravvissuto verso i membri della propria famiglia che ne sono invece colpiti. La consulenza genetica nella malattia \u00e8 in grado di fornire informazioni, consigli e supporto sia per il processo decisionale sia per la fase successiva al risultato del test.\nCounseling e le linee guida sull'uso dei test genetici per la malattia sono diventati modelli per le altre malattie genetiche, come le atassie cerebellari autosomiche dominanti. I test presintomatici per la malattia di Huntington hanno anche influenzato i test per altre malattie con varianti genetiche, come la malattia policistica renale autosomica dominante, la malattia di Alzheimer e il cancro alla mammella. La \"Genetics Quality Network European Molecular\" ha pubblicato uno schema annuale di valutazione esterna di qualit\u00e0 per i test genetici molecolari di questa malattia e questo ha permesso di mettere a punto le linee guida sulle migliori pratiche per i test genetici per la condizione e per l'assistenza al test e per la comunicazione dei risultati.\nDiagnosi genetica preimpianto.\nGli embrioni prodotti tramite fecondazione in vitro possono essere geneticamente testati per la malattia di Huntington utilizzando la diagnosi genetica preimpianto (PGD). Questa tecnica, in cui una o due cellule vengono estratte da un embrione e poi testate per l'anomalia genetica, pu\u00f2 quindi essere utilizzata per garantire che embrioni presentanti geni con la malattia non vengono impiantati e pertanto la progenie non erediter\u00e0 la malattia. Alcune forme di diagnosi genetica preimpianto consentono agli individui a rischio di avere figli sani senza rivelare il proprio genotipo e senza avere informazioni sul proprio rischio. Nei test di esclusione, il DNA degli embrioni viene confrontato con quello dei genitori e dei nonni per evitare l'ereditariet\u00e0 della porzione cromosomica contenente il gene dei nonni colpiti dalla malattia. Nei test di non divulgazione, solo gli embrioni liberi da malattia vengono impiantati in utero, mentre il genotipo dei genitori e, quindi, il loro rischio di sviluppare la condizione non viene mai reso noto.\nDiagnosi prenatale.\n\u00c8 possibile anche ottenere una diagnosi prenatale su di un embrione o su un feto nel grembo materno, utilizzando materiale genetico fetale acquisito attraverso il prelievo di villi coriali (villocentesi) o di liquido amniotico (amniocentesi). Anche questa tecnica pu\u00f2 essere accoppiata con i test di esclusione per evitare la divulgazione del genotipo dei genitori. La diagnosi prenatale viene eseguita con l'intenzione che se il feto viene trovato con le ripetizioni nel gene HTT (o, nei test di esclusione, si trova che \u00e8 ad 'alto rischio'), la gravidanza verr\u00e0 terminata.\nTrattamento.\nNon esiste una cura per la malattia di Huntington, ma vi sono trattamenti disponibili per ridurre la gravit\u00e0 di alcuni dei suoi sintomi. Per molti di essi, non vi sono studi clinici completi per confermarne la loro efficacia. Come la malattia progredisce, declina sempre di pi\u00f9 la capacit\u00e0 di prendersi cura di s\u00e9 stessi e diviene necessaria un'assistenza multidisciplinare. Anche se vi sono stati relativamente pochi studi sugli esercizi fisici e sulle terapie che possano aiutare a riprendere i deficit cognitivi, vi sono alcune prove a favore dell'utilit\u00e0 della terapia fisica, della terapia occupazionale e della logopedia.\nLa perdita di peso e la difficolt\u00e0 di mangiare per via della disfagia dovuta alla mancanza di coordinazione muscolare, sono caratteristiche comuni nella malattia, e rendono pertanto la gestione della nutrizione un aspetto sempre pi\u00f9 importante con l'avanzare della malattia. Agenti addensanti possono essere aggiunti ai liquidi per renderli pi\u00f9 densi e quindi pi\u00f9 sicuri da deglutire. Pu\u00f2 essere d'aiuto anche ricordando al paziente di mangiare lentamente e di prendere piccoli pezzi di cibo in bocca per evitare il soffocamento. Se mangiare diventa troppo pericoloso o scomodo, si pu\u00f2 ricorrere a una gastrostomia endoscopica percutanea. Si tratta di un tubo per l'alimentazione, fissato in modo permanente attraverso l'addome e verso lo stomaco, che cos\u00ec riduce il rischio di aspirazione del cibo e fornisce una migliore gestione della nutrizione. La valutazione e la gestione da parte di logopedisti con esperienza nella malattia di Huntington, \u00e8 fortemente raccomandata.\nI pazienti con malattia di Huntington possono ricorrere a un fisioterapista per trattare in modo non invasivo e senza farmaci i sintomi fisici. I fisioterapisti possono valutare il rischio di caduta e le strategie pi\u00f9 idonee per prevenirle, nonch\u00e9 possono provvedere a un rafforzamento muscolare, allo stretching e a esercizi cardiovascolari. Ausili per la deambulazione possono essere anche prescritti a seconda dei casi. I fisioterapisti prescrivono anche esercizi di respirazione e tecniche di liberazione delle vie aeree quando si va incontro allo sviluppo di problemi respiratori. Le linee guida terapeutiche per la fisioterapia nella malattia di Huntington sono state formulate dalla \"European Huntington's Disease Network\". L'obiettivo degli interventi riabilitativi precoci \u00e8 la prevenzione della perdita delle funzioni. La partecipazione a programmi di riabilitazione durante la prima fase della malattia pu\u00f2 essere utile in quanto si traduce in un mantenimento pi\u00f9 a lungo termine delle capacit\u00e0 motorie e delle prestazioni funzionali. La riabilitazione durante la fase tardiva mira invece a compensare le perdite motorie e funzionali. Per una gestione indipendente a lungo termine, il terapeuta pu\u00f2 proporre programmi di esercizi personalizzati da effettuarsi a domicilio.\nTrattamento farmacologico.\nSono stati segnalati numerosi farmaci in grado di produrre benefici in animali, tra cui la creatina, il coenzima Q10 e la minociclina antibiotico. Alcuni di questi sono stati poi testati su esseri umani in vari studi clinici, ma finora nessuno si \u00e8 dimostrato efficace. Nel 2010, la minociclina \u00e8 risultata inefficace per gli esseri umani. Grandi studi osservazionali, che coinvolgono volontari umani, hanno rivelato tuttavia molte informazioni sulla fisiopatologia della malattia di Huntington fondamentali per futuri trial clinici.\nLa tetrabenazina \u00e8 stata approvata nel 2008, negli Stati Uniti d'America, per il trattamento della corea nella malattia di Huntington. Altri farmaci che aiutano a ridurre la corea comprendono le famiglie dei neurolettici e delle benzodiazepine. Composti come amantadina o remacemide sono, al 2013, ancora in fase di studio, ma hanno mostrato risultati preliminari positivi. L'ipocinesia e la rigidit\u00e0, soprattutto nei casi giovanili, possono essere trattate con farmaci antiparkinsoniani, mentre le ipercinesiaemiocloniche possono essere trattate con l'acido valproico.\nI sintomi psichiatrici possono essere trattati con farmaci simili a quelli utilizzati per la popolazione generale. Gli inibitori selettivi della ricaptazione della serotonina e la mirtazapina sono stati raccomandati per la depressione, mentre i farmaci antipsicotici atipici sono raccomandati per la cura della psicosi e dei problemi comportamentali. Il consulto specialistico neuropsichiatrico, viene raccomandato per i pazienti che necessitano di un trattamento a lungo termine con pi\u00f9 farmaci in combinazione.\nStato della ricerca.\nLa ricerca sulla fisiopatologia della malattia di Huntington si \u00e8 concentrata sull'identificazione del funzionamento della HTT, come la mHtt differisce o come interferisce con essa e come la malattia interferisca sul funzionamento del cervello. La ricerca \u00e8 stata condotta con metodi \"in vitro\", modelli animali e volontari umani. I modelli animali sono fondamentali per la comprensione dei meccanismi fondamentali che causano la malattia e per sostenere le prime fasi di sviluppo di un farmaco. Animali a cui \u00e8 stata indotta chimicamente la lesione nel cervello, mostrano sintomi simili alla malattia, ma tuttavia non ne hanno imitato le caratteristiche progressive. L'identificazione del gene della malattia ha permesso lo sviluppo di numerosi modelli di animali transgenici tra cui vermi nematodi, \"Drosophila melanogaster\", topi, ratti, pecore, maiali e scimmie che esprimono la huntingtina mutante e sviluppano una progressiva neurodegenerazione e sintomi simili alla condizione.\nTre approcci generali sono sotto studio per tentare di rallentare la progressione della malattia di Huntington: ridurre la produzione della proteina mutante, migliorare la capacit\u00e0 delle cellule di sopravvivere ai suoi diversi effetti nocivi e sostituire i neuroni persi.\nPoich\u00e9 la malattia \u00e8 causata da un singolo gene dominante codificante una proteina tossica, il silenziamento genico mira a ridurre la produzione della proteina mutante. Esperimenti effettuati su topi hanno dimostrato che quando l'espressione della mHTT \u00e8 ridotta, i sintomi migliorano. La sicurezza del silenziamento genico deve essere ora, al 2013, dimostrata nei cervelli di notevoli dimensioni come negli umani e nei primati.\nTra gli approcci volti a migliorare la sopravvivenza delle cellule in presenza della huntingtina mutante, vi \u00e8 la correzione della regolazione trascrizionale utilizzando inibitori dell'istone deacetilasi, l'aggregazione modulare di huntingtina, l'aumento del metabolismo e della funzione mitocondriale e il ripristino delle disfunzioni sinaptiche.\nLa terapia con cellule staminali consiste nel sostituire i neuroni danneggiati, grazie al trapianto di cellule staminali, nelle regioni colpite del cervello. Gli esperimenti hanno dato risultati contrastanti con questa tecnica nei modelli animali e negli studi clinici preliminari. Qualunque sia il loro futuro potenziale terapeutico, le cellule staminali sono gi\u00e0 uno strumento prezioso per lo studio in laboratorio della malattia.\nPrognosi.\nIl numero delle ripetizioni trinucleotidiche incide per il 60% sulla sintomatologia, sull'et\u00e0 di esordio e sulla progressione della malattia. Un numero elevato di ripetizioni comporter\u00e0 una pi\u00f9 precoce et\u00e0 di insorgenza della malattia e una progressione pi\u00f9 rapida dei sintomi. Gli individui con pi\u00f9 di sessanta ripetizioni spesso sviluppano la malattia prima dei 20 anni, mentre quelli con meno di 40 ripetizioni potrebbero non mostrare alcun sintomo evidente. Gli aspetti che incidono ulteriormente sulla malattia sono i fattori ambientali e gli altri geni che influenzano l'andamento della malattia.\nLa speranza di vita in un malato \u00e8 in genere di circa 20 anni dopo che si sono resi visibili i primi sintomi."}
{"id": "80723", "revid": "119164007", "url": "https://it.wikipedia.org/wiki?curid=80723", "title": "Paul Stoddart", "text": "\u00c8 stato proprietario della squadra di Formula 1 Minardi dal 2001 al 2005. Ne port\u00f2 il nome anche in CART quando, acquistata una quota della Pacific Racing, la rinomin\u00f2 in Minardi Team USA nel 2007. Prima di allora Stoddart era presente in Formula 1 come sponsor dal 1997 della Tyrrell e dal 1999 della Jordan con il marchio European Aviation, una compagnia aerea.\nHa poi ceduto la Minardi F1 alla Toro Rosso ed \u00e8 tornato a concentrarsi sulla sua attivit\u00e0 di imprenditore nel campo dell'aviazione fondando la compagnia aerea a basso costo OzJet che ha iniziato i propri voli regolari il 29 novembre 2005 tra Melbourne e Sydney; nel marzo 2006 la compagnia ha per\u00f2 sospeso i propri voli di linea per mancanza di interesse e si \u00e8 riposizionata sui servizi \"charter\".\nCuriosit\u00e0.\nNelle loro ultime tre partecipazioni alla Formula 1 le vetture della Minardi esibirono tra gli sponsor il marchio OzJet.\nLa Minardi Team USA ebbe alcuni successi. Il pilota Robert Doornbos arriv\u00f2 sul podio e vinse il Rookie of the Year. Tuttavia, quando la ChampCar fu assorbita dalla Indy Racing League, Stoddart prefer\u00ec non aderire temendo che i team provenienti dalla CART non sarebbero stati competitivi. La met\u00e0 del Minardi Team divenne cos\u00ec la HVM Racing, continuando a gareggiare nella IRL sotto la direzione dell'altro proprietario Keith Wiggins."}
{"id": "80725", "revid": "1222", "url": "https://it.wikipedia.org/wiki?curid=80725", "title": "Valeriana comune", "text": ""}
{"id": "80726", "revid": "1566286", "url": "https://it.wikipedia.org/wiki?curid=80726", "title": "Jean Delannoy", "text": "Vinse il Grand Prix du Festival al Festival di Cannes 1946 con il film \"Sinfonia pastorale\". In seguito present\u00f2 in concorso al Festival anche \"Risorgere per amare\" (1947) e \"Maria Antonietta, regina di Francia\" (1955) e partecip\u00f2 come giurato all'edizione del 1973.\nNel 1986 fu insignito del Premio C\u00e9sar onorario.\nBiografia.\nAll'et\u00e0 di 17 anni, pur di lavorare nel cinema, Delannoy si fece scritturare in qualit\u00e0 di generico e, dal 1930 al 1937, cur\u00f2 come montatore pi\u00f9 di 75 film.\nDiventato aiuto-regista di Jacques Devol e in seguito di Felix Gandera, nel 1937 diresse un cortometraggio giallo \"Ne tuez pas Dolly\", che si rivel\u00f2 per\u00f2 piuttosto mediocre. I suoi primi film appartengono al genere poliziesco o avventuroso e sono formalmente accurati e di un certo impegno, come \"L'immortale leggenda\" (1943), dove Delannoy riusc\u00ec a tradurre con efficacia il soggetto di Jean Cocteau.\nCon i film \"Sinfonia pastorale\" (1946) e \"Risorgere per amare\" (1947), girati nel dopoguerra e tratti da lavori di Andr\u00e9 Gide e Jean-Paul Sartre, Delannoy inizi\u00f2 ad assumere un posto di rilievo nel cinema francese. Nel 1950 il film \"Dio ha bisogno degli uomini\" ebbe un particolare successo: la struttura filmica si basava su un contrasto tra laicit\u00e0 e fede che Delannoy seppe affrontare con estrema seriet\u00e0.\nDelannoy fu indubbiamente un regista di grandi capacit\u00e0 tecniche che seppe produrre opere di tutto rispetto come \"Cani perduti senza collare\" (1955), \"Il gobbo di Notre Dame\" (1956), \"La principessa di Cl\u00e9ves\" (1961), \"Il pi\u00f9 grande colpo del secolo\" (1967), \"\" (1970), e altri."}
{"id": "80729", "revid": "1869172", "url": "https://it.wikipedia.org/wiki?curid=80729", "title": "Torri gemelle", "text": ""}
{"id": "80731", "revid": "1652635", "url": "https://it.wikipedia.org/wiki?curid=80731", "title": "Yogurt", "text": "Lo yogurt (anche yoghurt o iogurt; dal turco \"yo\u011furt\", dal verbo \"yo\u011furmak\", \"mescolare\") \u00e8 un alimento di consistenza cremosa e di sapore acidulo derivato dal latte che, grazie all'inoculazione di fermenti lattici specifici ed alla loro proliferazione, subisce un processo di fermentazione durante il quale un glucide, tipicamente il lattosio ma non solo, \u00e8 trasformato in acido lattico.\nPer la produzione dello yogurt pu\u00f2 essere utilizzato ogni tipo di latte. Anche il cosiddetto latte vegetale, ovvero bevande di derivazione totalmente vegetale come soia, avena, mandorla o cocco, pu\u00f2 essere fermentato con successo. Le fasi della lavorazione comprendono la selezione degli ingredienti, la miscelazione, l'omogeneizzazione, il trattamento termico, l'inoculazione della coltura, la fermentazione, il confezionamento e la distribuzione.\nEtimologia.\nDeriverebbe dal vocabolo \"ya\u011f\" in lingua Kipchak anticamente parlata tra gli antichi popoli turco-altaici, con significato di \"grasso/oleoso\", che \u00e8 alla base di parole turche come \"olio\" e \"burro\"; la vocale \"a\" era pronunciata come una \"o\" aperta e in turco-moderno \u00e8 stata quindi traslitterata; la desinenza \"ur-t\" venne resa per sostantivare un verbo che tipicamente termina in \"mak\"; il verbo \"yo\u011furmak\" \u00e8 attestato in turco-medio, come \"mescolare grasso\" e poi come \"mescolare\"; da qui la forma odierna turca \"yo\u011furt\" che viene oggi utilizzata invariata quasi in ogni lingua del mondo.\nLa lettera \"\u011f\" in turco viene pronunciata come una \"g\" aspirata, quasi assente, e per questo a volte viene resa con la grafia \"gh\" per cercare di simulare questo suono in altre lingue che usano fonemi latini e occidentali.\nStoria.\nLe origini di questo alimento, molto diffuso nella vita quotidiana, sono assai antiche ed incerte. La scoperta probabilmente fu casuale: il latte, se lasciato a contatto con gli otri ricavati dalla pelle o dallo stomaco degli animali da cui veniva ottenuto, venendo a contatto con particolari tipi di fermenti e grazie all'azione del calore, si tramuta naturalmente in yogurt. Venne notato che il latte cos\u00ec trasformato poteva durare pi\u00f9 a lungo prima di divenire malsano, ovvero come sappiamo oggi prima di essere infestato da agenti patogeni, e per questo il procedimento venne ripetuto nei secoli come metodo di conservazione del latte.\nQuesto prodotto \u00e8 attestato circa nel 6000 avanti Cristo in Asia centrale ad opera di popolazioni proto altaiche durante il neolitico e in seguito importato da popoli turchi in Europa nei Balcani.\nIn seguito ai contatti culturali ed alle migrazioni dei popoli che gi\u00e0 lo usavano, l'uso dello yogurt si diffuse presto in tutto l'Occidente fra i fenici, i greci, gli egizi ed i romani. Al contempo l'opera di diffusione continu\u00f2 in Oriente: se ne trova traccia nelle novelle de \"Le mille e una notte\" quindi era diffuso anche fra gli Arabi. Lo yogurt incontr\u00f2 un eccezionale successo anche in India, ove a tutt'oggi costituisce uno dei principali alimenti della dieta locale.\nCircondato dalla fama di panacea, di rimedio per l'insonnia e la tubercolosi e di ausilio per la rigenerazione del sangue, lo yogurt non era ancora stato analizzato dal punto di vista scientifico. Il dottore bulgaro Stamen Grigorov riusc\u00ec ad isolare un batterio che venne chiamato Lactobacillus bulgaricus o Lactobacillus bulgaricus GLB44, uno degli organismi responsabili della fermentazione del latte. Invece Il'ja Me\u010dnikov, microbiologo russo, incuriosito dalla longevit\u00e0 delle popolazioni bulgare che facevano grande uso di yogurt, fu il primo a studiarlo in laboratorio. Egli, credendo che questo lattobacillo fosse essenziale per la buona salute, riusc\u00ec a convincere l'imprenditore Isaac Carasso a sviluppare tecnologie industriali per la produzione dello yogurt. Nel 1919 quest'ultimo realizz\u00f2 il primo stabilimento commerciale per la produzione di yogurt a Barcellona, chiamando la sua impresa Danone, nome che porta ancor oggi.\nAttualmente lo yogurt viene prodotto per lo pi\u00f9 in grandi impianti industriali, con l'impiego di colture microbiche selezionate, ma esiste anche la possibilit\u00e0 di produrlo in casa con, o senza, l'ausilio delle \"yogurtiere\", piccoli elettrodomestici per la produzione di yogurt. Grande successo riscontrano sul mercato gli yogurt dolci, a cui spesso vengono aggiunti zucchero, altri dolcificanti, frutta e/o altri ingredienti.\nContenuto nutrizionale.\nIl contenuto nutrizionale dello yogurt varia in base al tipo di latte utilizzato ed al suo contenuto in grassi, che pu\u00f2 risultare ridotto qualora il latte abbia subito un processo di scrematura parziale o totale. I valori medi sotto riportati si riferiscono allo yogurt ottenuto da latte di vacca intero.\nValori per 100\u00a0grammi:\nIl derivato che ha nome yogurt greco o yogurt colato \u00e8 un prodotto sottoposto a tre filtrazioni che riducono il siero del latte il tenore di lattosio, glucidi e grassi a favore di un apporto molto pi\u00f9 alto di proteine. Si presenta come un prodotto di colore bianco, denso e cremoso, di sapore marcatamente acido, che talora viene addolcito mediante l'aggiunta di frutta o miele.\nFermenti lattici.\nIl primo ad osservare la presenza di microrganismi nel latte fermentato fu il microbiologo russo Il'ja Il'i\u010d Me\u010dnikov. Egli isol\u00f2 il \"Lactobacillus bulgaricus\" e lo \"Streptococcus thermophilus\", e riconobbe che questi lattobacilli erano i responsabili del processo di scissione del lattosio in galattosio e glucosio. Questi fermenti agiscono con un meccanismo protosimbiotico: lo streptococco lavora per primo, creando le condizioni affinch\u00e9 il lattobacillo compia l'opera della scissione del lattosio. Anche se i pareri sono piuttosto discordanti, a differenza di quanto propagandato dalla pubblicit\u00e0, oggi si ritiene che questi due fermenti non svolgano alcun ruolo attivo all'interno dell'organismo umano: infatti essi muoiono appena entrano in contatto con i succhi gastrici umani, non sopportandone l'acidit\u00e0.\nFacendo frutto del positivo riscontro dell'utilizzo dei fermenti probiotici in campo medico, oggi alcuni produttori di yogurt hanno iniziato ad aggiungerli ai loro prodotti. I fermenti probiotici, a differenza del \"Lactobacillus bulgaricus\" e dello \"Streptococcus thermophilus\", riescono a sopportare meglio l'acidit\u00e0 dei succhi gastrici, a sopravvivere ed a riprodursi nel tratto gastrointestinale. Trattandosi di batteri generalmente gi\u00e0 presenti nel corpo umano, essi riescono a riportare la flora batterica a una condizione di normalit\u00e0, nel caso quest'ultima sia stata compromessa da cure con antibiotici, da stress oppure da alimentazione scorretta.\nInoltre i fermenti probiotici esercitano un'azione positiva in molti processi della digestione, prevenendo infezioni intestinali e aggressioni da parte di funghi; rafforzano il sistema immunitario; producono i batteriocini, i cosiddetti \"antibiotici naturali\". I principali fermenti probiotici aggiunti nel processo di fermentazione sono i seguenti: \"Lactobacillus acidophilus, Lactobacillus casei, Lactobacillus lactis, Bifidobacterium bifidum\". Il latte fermentato ottenuto dalla loro azione si discosta leggermente dallo yogurt, tradizionalmente ottenuto con il solo impiego di \"Lactobacillus bulgaricus\" e \"Streptococcus thermophilus\", dando origine a un Kefir."}
{"id": "80738", "revid": "56620", "url": "https://it.wikipedia.org/wiki?curid=80738", "title": "Karin's Face", "text": ""}
{"id": "80740", "revid": "767487", "url": "https://it.wikipedia.org/wiki?curid=80740", "title": "Il posto delle fragole", "text": "Il posto delle fragole (\"Smultronst\u00e4llet\") \u00e8 un film scritto e diretto da Ingmar Bergman nel 1957 che ricevette numerosi premi tra cui l'Orso d'oro al Festival di Berlino, il premio della critica a Venezia, il National Board of Review statunitense, la candidatura all'Oscar per il miglior soggetto originale, il Golden Globe della stampa estera di Hollywood, il Premio Bodil danese per il miglior film europeo, il \"Gran Premio\" della cinematografia norvegese, il premio dell'Associazione critici britannici, il primo premio al Festival argentino del Mar de la Plata e il Nastro d'argento italiano.\nLa trama.\nIl film inizia con la voce fuori campo del protagonista, il dottor Isak Borg:\nIl vecchio e illustre professor Isak Borg viene insignito di un prestigioso premio accademico e dovr\u00e0 recarsi a Lund per ritirarlo. La sua giornata inizia per\u00f2 con un incubo: egli si trova solo in una citt\u00e0 sconosciuta dove gli orologi sono privi di lancette. Un uomo cade a terra afflosciandosi su se stesso e un carro funebre cozza contro un lampione, facendo cadere sul selciato la bara che trasporta. Si vede una mano afferrare il professore per il braccio, tirandolo a s\u00e9 ed egli riconosce nel volto del morto il proprio viso. Al risveglio, dopo aver chiesto la colazione alla governante, decide di non affrontare il viaggio in aereo bens\u00ec in automobile e la nuora Marianne si offre di condividere il viaggio con lui.\nDurante il viaggio Marianne rimprovera al suocero l'avarizia nei confronti del figlio medico Evald e il suo egoismo:\nUna deviazione dell'itinerario conduce i due alla casa dove Isak era andato in vacanza per vent'anni con nove tra fratelli e sorelle e dove il vecchio si lascia travolgere dai ricordi. Rivede come in sogno la cugina Sara, da lui un tempo amata, intenta a raccogliere le fragole per lo zio Aron, di cui ricorre l'onomastico. Durante l'episodio ricordato da Isak, a tavola due sorelline gemelle raccontano di aver visto il cugino Sigfrid baciare Sara, che si allontana piangendo.\nIntanto una giovane, che somiglia molto a Sara, chiede a Isak un passaggio per s\u00e9 e due suoi amici. Egli accetta e la vettura riparte; a una curva avviene uno scontro con un'auto che incrocia quella di Isak e da quella esce, illesa, una coppia che \u00e8 accolta sulla macchina. Ripreso il viaggio, i due ospiti litigano in modo insopportabile e sono obbligati a scendere.\nLungo l'itinerario si trova la casa della mamma ultranovantenne di Isak e la comitiva, dopo essersi rifornita di benzina e aver pranzato in una trattoria, dove i due giovanotti discutono con veemenza sull'esistenza di Dio, la va a visitare. L'anziana donna, arida ma ancora vivace malgrado l'et\u00e0, mostra a Isak e a Marianne vecchi giocattoli e vecchie foto, lamentandosi per la solitudine di cui soffre malgrado il cospicuo numero di nipoti e pronipoti.\nDopo la breve visita, si rimettono in viaggio e, mentre Marianne \u00e8 alla guida, Isak si addormenta e viene colto da un nuovo spietato incubo. Sara, la giovane amata, lo costringe a guardare in uno specchio il proprio volto di anziano e lo informa che presto dovr\u00e0 morire. Successivamente gli annuncia che sposer\u00e0 Sigfrid e va in casa ad accudire il suo bambino. Isak bussa alla porta, ma viene ad aprirgli un severo insegnante che lo conduce in una classe per un surreale esame universitario: lo interroga contestandogli le risposte e dandogli dell'incompetente. Lo accusa poi di egoismo e incomprensione e gli infligge come condanna la solitudine. Poi lo conduce in una radura dove Isak, nascosto tra le fronde, ascolta una conversazione tra la moglie e il suo amante, in cui viene accusato come al solito di essere un uomo gelido e insensibile.\nQuando il professore si risveglia dice a Marianne \u00abSono morto pur essendo vivo\u00bb e Marianne gli confida che i suoi rapporti con il marito sono difficili e che egli non vuole il figlio che lei attende. Il viaggio ha finalmente termine: Marianne e Isak arrivano a casa di Evald, dove trovano la governante, nel frattempo giunta in aereo. Inizia intanto la cerimonia nella chiesa di Lund. Tra gli squilli di tromba e il suono delle campane viene letta la formula in latino della premiazione: Isak Borg \u00e8 proclamato \"preclarissimus medicinae doctor\". Allora Isak, che sente essere cambiato qualcosa in lui, decide di trascrivere l'esperienza di quella giornata. Durante la sera tratta gentilmente la governante, cerca di far riconciliare la nuora con il figlio e quando si addormenta, sorridente e commosso, ricorda i momenti felici dell'infanzia e l'immagine dei genitori.\nProduzione e distribuzione.\nIl film, girato fra gli studi della Svensk Filmindustri e la citt\u00e0 di Lund, nello Sk\u00e5ne l\u00e4n (la regione pi\u00f9 meridionale della Svezia), usc\u00ec in patria il 26 dicembre 1957. Il film ottenne l\u2019Orso d\u2019oro al festival di Berlino del 1958. In Italia sono uscite due versioni in DVD del film, una nel 2002 e un'altra, rimasterizzata, nel 2005.\nAnalisi del film.\nIl film, grazie al quale Bergman ha potuto imporsi sulla scena cinematografica internazionale, \u00e8 fra i pi\u00f9 conosciuti e apprezzati del regista. Il cast del film vede quasi tutti gli attori cari a Bergman. Il protagonista, Victor Sj\u00f6str\u00f6m, \u00e8 un nome illustre del cinema svedese, nonch\u00e9 maestro professionale di Bergman, che lo aveva gi\u00e0 voluto per un piccolo ruolo in \"Verso la gioia\" (1950). Nel 2000 Bergman omagger\u00e0 ancora il suo maestro, raccontando di lui in \"Bildmakarna\".\nBergman scrisse la sceneggiatura durante un ricovero di due mesi al Karolinska Sjukhuset. La figura del protagonista ha una forte connotazione autobiografica: il trentasettenne Bergman si identifica nell\u2019anziano dottore che, quasi alla fine della sua vita, dopo un sogno sconvolgente, si trova a fare un bilancio. Accanto alla figura professionale e pubblica di successo si cela l'egoismo, il gelo interiore e il fallimento della vita privata, che viene narrata chiaramente senza allegorie e simbolismo \u2013 ai quali il regista si affida in altri film come \"Il settimo sigillo\". Le iniziali del nome del protagonista, Eberhard Isak Borg, suggerir\u00e0 il regista, sono le stesse di Ernst Ingmar Bergman e il nome richiama, in svedese una \"fortezza\" (\"borg\") di \"ghiaccio\" (\"IS-ak\").\n Il personaggio viene affidato al regista e attore, molto noto in Svezia Victor Sj\u00f6str\u00f6m (1879-1960). Bergman lo considera il suo maestro, ma durante la prima parte della lavorazione il rapporto tra i due \u00e8 molto difficile, forse perch\u00e9 Sj\u00f6strom si sente incapace a causa della debolezza dell'et\u00e0, ma in seguito si fonde con il personaggio che sente molto affine a se stesso (lo stesso Bergman scrive che Sj\u00f6str\u00f6m \u00abha preso il mio testo, lo ha fatto suo, lo ha investito con le proprie esperienze\u00bb).\nLa sequenza del primo incubo, con il suo funerale, ma senza il cocchiere, \u00e8 un esempio dell'influenza di Sj\u00f6str\u00f6m, \u00e8 infatti ispirata al suo film \"Il carretto fantasma\" (\"K\u00f6rkarlen\") del 1921, cos\u00ec come l'immagine dell'orologio senza lancette, che si trova nel film \"Karin Ingmarsdotter\" del 1920, sempre di Sj\u00f6str\u00f6m.\n\"Il posto delle fragole\" \u00e8 quindi una meditazione sulla vita e sulla morte: \u00e8 un film che tratta dei ricordi della vita passata e dei rimpianti per le occasioni perdute di un'esistenza pi\u00f9 felice ormai non pi\u00f9 raggiungibile per l'imminenza della morte.\nCostruito in modo che la memoria s'intrecci con la realt\u00e0, a differenza di altri suoi film, questo non ha nulla di oscuro e i pochi simboli che lo percorrono sono molto chiari. Bergman anche in questo film si serve del topos del posto delle fragole, frutto che in Svezia rappresenta a pieno la primavera, per simboleggiare l'innocenza e l'ingenuit\u00e0 della prima et\u00e0. Ed \u00e8 proprio tramite l'incontro del dottore Isak Borg con le tappe fondamentali della sua adolescenza che egli giunger\u00e0 a una sorta di catarsi spirituale e al tentativo di un cambiamento della sua vita.\nIl posto delle fragole \u00e8 un film sul tempo, protagonista del racconto, sul cambiamento che opera in noi, sulla paura della morte e sulla maschera che l'uomo si mette per risolvere le sue crisi nascondendo le passioni e i dolori.\nIl tema della maschera, presente in molti film di Bergman, fa riferimenti chiari all'infanzia infelice del regista. Bergman, nella sua autobiografia scrive: \u00abLa famiglia di un prete vive come su un vassoio, senza alcuna protezione dagli sguardi estranei... Forgiai una personalit\u00e0 esteriore che aveva ben poco a che fare con il mio vero io. Non riuscendo a tenere separate la mia maschera e la mia persona, ne risentii il danno fin nella vita e nella creativit\u00e0 dell'et\u00e0 adulta. A volte dovevo consolarmi dicendo che chi \u00e8 vissuto nella menzogna ama la verit\u00e0.\u00bb Lo stile cinematografico di Bergman si sviluppa durante le scene con disinvoltura, senza appesantire eccessivamente l'intreccio: Isak, e in parte anche il figlio Evald, sfoggiano durante la loro vita un'egoistica indifferenza e quasi disprezzo per le vite degli altri.\nMa basta un incubo (per Isak) o una notizia sorprendente (per Evald) per destabilizzare la loro fredda neutralit\u00e0 esistenziale e gettarli in un'angosciante crisi psico-mistica e a far loro provare un senso di nausea per come fino ad allora hanno vissuto. Solo l'affetto di chi li ama pu\u00f2 salvarli dal tedio della solitudine. La domanda \u00e8: se Isak, ormai vecchio, pu\u00f2 tranquillamente rifugiarsi nel ricordo dell'infanzia, del primo amore e del posto delle fragole, cosa pu\u00f2 fare Evald, ancora giovane e perfino in attesa di un figlio non voluto che lo spaventa per le responsabilit\u00e0 che dovr\u00e0 assumersi? La risposta \u00e8 da trovare nel cuore del regista e della sua biografia: sono la speranza e l'amore le vie per superare la solitudine e la tristezza della vita. Il vecchio Isak tenter\u00e0 di convincere il figlio a non fare i suoi stessi errori, ma sar\u00e0 soprattutto Marianne, donna tenace e coraggiosa, a combattere l'egoismo mascherato da superbi principi del suocero e del marito.\nIl tessuto narrativo \u00e8 sorprendente, i salti di tono sono continui, oscillanti fra mondo onirico, realt\u00e0 e ricordo, con i personaggi perfettamente calati da uno spazio all'altro, senza che questo fatto incida sulla continuit\u00e0 della storia..\nLe parole con cui lo stesso Bergman commenta il film nei suoi scritti, riallacciandolo sempre alla sue esperienze autobiografiche con i genitori e introducendo sogni e incubi, limitano l\u2019interpretazione a canoni per cos\u00ec dire psicanalitici. \u00abSi \u00e8 spesso parlato di Freud a proposito de \"Il posto delle fragole\", letto da psichiatri e psicologi come un viaggio esemplare nelle fratture edipiche dell\u2019inconscio\u00bb. Nella sceneggiatura originale per\u00f2 la parola detta da Marianne nel dialogo in auto con Borg non \u00e8 \u00abpsicanalista\u00bb, ma \u00abciarlatano dello spirito\u00bb, che Marianne afferma, insieme al \u00abprete\u00bb di essere \u00abdi moda\u00bb.\n In realt\u00e0 i temi del racconto e la tecnica narrativa sono molto ampi: la riflessione esistenziale, la freddezza e l\u2019aridit\u00e0 sentimentale, la nostalgia e il rimpianto della giovinezza, il rapporto con la natura e le stagioni della cultura svedese (i paesaggi, i fiori raccolti dai tre giovani per festeggiare il dottore), l\u2019eredit\u00e0 letteraria di Marcel Proust e di Franz Kafka, di August Strindberg e di Henrik Ibsen, l\u2019intreccio dei rimandi temporali, i passaggi tra sogni e realt\u00e0, la compresenza del racconto fuori campo e dei dialoghi diretti del protagonista, la compresenza dell'anziano Borg all\u2019interno dei ricordi.\nNella seconda parte del film compare il desiderio di superare la visione negativa della vita. Irrompe la vitalit\u00e0 dei giovani autostoppisti e la \u2018generosit\u00e0\u2019 affettuosa della giovane Sara. Nel finale il dott. Borg a letto sorride: ha ritrovato la serenit\u00e0, l\u2019accettazione del suo fallimento umano, la riconciliazione nell\u2019affetto che gli viene dimostrato. \u00abIn questo modo Bergman trasforma la resa dei conti con il fantasma dell\u2019affetto materno e paterno in qualcos\u2019altro: il viaggio diventa la storia di una conversione 'perch\u00e9 il vecchio al termine dell\u2019itinerario che si snoda attraverso il racconto, e alla fine dell\u2019itinerario terreno, cambia atteggiamento nei confronti del prossimo rammaricandosi per il suo egoismo e per la sua freddezza'\u00bb\n\u00abll risultato \u00e8 un road movie alla ricerca del tempo perduto, una straordinaria fiaba drammatica sulla solitudine che dal punto di vista formale oscilla tra l'espressionismo onirico (l'incubo iniziale e quello del processo) e il naturalismo quotidiano. Solo alla fine il ritmo sincopato si distende e i sussulti d'angoscia si sciolgono in un sorriso sereno: e la vita mancata del protagonista si illumina attraverso le vite ancora possibili dei suoi giovani compagni di strada\u00bb. Il dottor Borg reciter\u00e0 a tavola per essi questi versi malinconici ed estatici:\nAccoglienza.\nIl film ha ricevuto recensioni molto positive in Svezia fin dalla sua uscita, soprattutto per la recitazione, sceneggiatura e fotografia\n\u00c8 stato tra i film che hanno consolidato la reputazione internazionale di Bergman, ma i critici americani non furono unanimi nelle loro lodi. Alcuni hanno trovato la sua storia incomprensibile. Sul The New York Times, Bosley Crowther ha lodato l'interpretazione di Sj\u00f6str\u00f6m, Thulin e Andersson ma ha scritto che il film \u00e8 talmente sconcertante che ci chiediamo se lo stesso Bergman sapesse cosa stava provando a dire. In parte ci\u00f2 \u00e8 attribuibile alla qualit\u00e0 dei sottotitoli in inglese come lo stesso critico conferma, ma comunque lo giudica meno riuscito del \u00abmeravigliosamente poetico e allegorico \"Il settimo sigillo\".\u00bb\nIn un'intervista del 1963 con la rivista \"Cinema\", il regista Stanley Kubrick ha elencato il film come il suo secondo preferito di tutti i tempi, dopo \"I vitelloni\" di Federico Fellini del 1953.\nAttualmente \u00e8 considerato uno dei lavori maggiori di Bergman. Nel 2012, il film era giudicato al 63\u00ba posto nella classifica dei \"Top 100 Greatest Films of All Time\" di \"Sight &amp; Sound\". \nLa sua sceneggiatura \u00e8 stata elencata dal \"magazin\" britannico \"Total Film\" come una delle 50 migliori mai scritte.\nIl film \u00e8 stato incluso nella lista dei 100 migliori film stranieri dalla BBC.\nAccoglienza in Italia.\nIn Italia il film sub\u00ec alcune modifiche nei dialoghi, soprattutto quelli di natura religiosa: furono eliminati i commenti sarcastici del protagonista su un prete citato dalla nuora Marianne; fu modificato il riferimento esplicito di Viktor alla scelta di Anders di diventare prete; la frase di Sara durante il pranzo \"Ma come si pu\u00f2 credere in Dio?\" fu sostituita da \"Ma perch\u00e9 si discute sempre di Dio?\". L'affermazione di Sara sulla propria \"verginit\u00e0\" fu trasformata in \"sfacciataggine\".\nComunque gli ambienti cattolici furono tutt'altro che ostili nei confronti del film: \u00abIl regista svedese Ingmar Bergman sviluppa brillantemente il viaggio interiore di un uomo dalla fitta del rimpianto e dell'ansia a un fresco senso di pace e riconciliazione, riassunte nelle immagini beate della sua felice giovinezza. Uno dei grandi film sulla vecchiaia che tocca accordi universali nello spettatore maturo. Il film fu infatti ampiamente proiettato nei \"Cineforum\".\nIl regista fu sentito come \u00abcapace di coniugare i tormenti del corpo con le angosce dell\u2019anima, fisica e metafisica, sesso e amore, psicoanalisi e religiosit\u00e0, era il percorso privilegiato per recuperare una idea di cinema e di impegno culturale che non fosse troppo debitrice dell\u2019ortodossia cattolica ma contemporaneamente rivendicasse la centralit\u00e0 di temi \u2018spirituali\u2019. Una specie di passaporto verso la libert\u00e0 di pensiero all\u2019interno di una ben precisa scelta di campo\u00bb.\nInfluenze.\n\"Il posto delle fragole\" ha influenzato Woody Allen in alcuni di film \"Stardust Memories\" (1980), \"Un'altra donna\" (1988), \"Crimini e misfatti\" (1989) e \"Harry a pezzi\" (1997). In \" Stardust Memories\", la trama del film \u00e8 simile in quanto il protagonista, il regista Sandy Bates (Woody Allen), sta assistendo a una proiezione dei suoi film, mentre ricorda, con flashback e sequenze oniriche, e riflette sulla sua vita e sulle relazioni passate. In \"Another Woman\", la protagonista del film, Marion Post (Gena Rowlands), \u00e8 anche accusata da amici e parenti di essere fredda e insensibile, cos\u00ec riesamina il proprio passato e i propri demoni attraverso diverse sequenze di sogni e flashback.. In \"Crimini e misfatti\", Allen ha fatto riferimento alla scena in cui Isak guarda la sua famiglia cenare. In \"Harry a pezzi\", la trama (un accademico in un lungo viaggio per ricevere un premio onorario dalla sua vecchia universit\u00e0, riflette sulle esperienze della sua vita) e le sequenze di sogni rispecchiano essenzialmente quelle del film di Bergman.\nRiconoscimenti.\nIl film ha ricevuto molti riconoscimenti:"}
{"id": "80741", "revid": "196390", "url": "https://it.wikipedia.org/wiki?curid=80741", "title": "Ufficio internazionale dei pesi e delle misure", "text": ""}
{"id": "80747", "revid": "149485", "url": "https://it.wikipedia.org/wiki?curid=80747", "title": "Convention du M\u00e8tre", "text": " \nLa Convention du M\u00e8tre, chiamata Convenzione del Metro in italiano e Metre Convention in inglese) \u00e8 un trattato internazionale sottoscritto da 17 stati il 20 maggio 1875 che ha stabilito le linee da seguire per la determinazione di unit\u00e0 di misura valide internazionalmente.\nLa Convention ha costituito tre organizzazioni con il compito di operare congiuntamente:\nQuesto trattato \u00e8 stato sottoposto a revisione nella sesta \"Conf\u00e9rence G\u00e9n\u00e9rale\" nel 1921. Il numero degli Stati firmatari \u00e8 cresciuto a 21 nel 1900, 32 nel 1950, 44 nel 1975, 48 nel 1997, 49 nel 2001 e 51 dal 2005. Alla \"Convention du M\u00e8tre\" va fatta risalire la definizione del Sistema internazionale di unit\u00e0 di misura, noto con la sigla SI, sistema di unit\u00e0 introdotto ufficialmente dalla \"Conf\u00e9rence G\u00e9n\u00e9rale\" del 1960 ed oggi adottato ovunque come sistema di validit\u00e0 internazionale.\nAl 1\u00ba agosto 2011 gli Stati firmatari sono 55, oltre a 34 Stati associati.\nFirmatari originari.\nI 17 firmatari originari:\nMembri attuali.\nGli attuali Stati membri"}
{"id": "80750", "revid": "15756", "url": "https://it.wikipedia.org/wiki?curid=80750", "title": "Arte romana", "text": "Per arte romana si intende l'arte della civilt\u00e0 di Roma, dalla fondazione alla caduta dell'Impero d'Occidente, sia nella citt\u00e0 che nel resto d'Italia e nelle province orientali e occidentali. L'arte nella parte orientale dell'Impero, dopo la caduta dell'Occidente, sebbene sia in continuit\u00e0 con la Roma imperiale, viene indicata come arte bizantina.\nLe forme artistiche autoctone, nella fase delle origini e della prima repubblica, sono piuttosto elementari e poco raffinate. Con il contatto con la civilt\u00e0 greca Roma avr\u00e0 un atteggiamento ambivalente nei confronti della \"superiore\" arte greca: progressivamente ne apprezzer\u00e0 le forme, mentre prover\u00e0 disprezzo per gli autori, artisti greci socialmente inferiori nei confronti dei conquistatori romani (lo stesso atteggiamento era tenuto verso filosofi e poeti ellenici). Con il passare dei secoli l'arte greca avr\u00e0 un sempre maggiore apprezzamento, anche se non mancheranno tendenze autoctone \"anticlassiche\" che costituiranno un elemento di continuit\u00e0 con l'arte romanica.\nElementi di arte romana.\nArte di Roma o arte dell'Impero romano?\nParlare di arte romana implica il trattare di produzione artistica nell'arco temporale.\nAll'inizio di questo svolgimento il problema sul quale si sono soffermati gli studi \u00e8 quello di individuare un momento di stacco tra la produzione genericamente italica (intesa come \"koin\u00e8\" tra l'arte campana, etrusca e laziale) e la nascita di un accento peculiare legato all'insediamento di Roma, diverso dagli altri e dotato di una propria specificit\u00e0.\nVia via che il territorio amministrato da Roma si faceva pi\u00f9 ampio sorge un'altra questione negli studiosi, cio\u00e8 quella se comprendere o meno tutte le forme artistiche dei popoli assoggettati a Roma. Ci\u00f2 porterebbe a comprendere sotto la stessa le civilt\u00e0 artistiche pi\u00f9 antiche, come quelle legate all'ellenismo (Grecia, Asia Minore, Egitto), e produzioni pi\u00f9 incolte, messe in contatto con l'ellenismo proprio dai romani (come la penisola iberica, la Gallia, la Bretagna, ecc.).\nI due orizzonti (arte della citt\u00e0 di Roma e arte antica in et\u00e0 romana) vanno entrambi tenuti presenti, anche per il continuo intrecciarsi delle esperienze legate alla produzione artistica da Roma alle province e viceversa. Tutta l'arte romana \u00e8 infatti intessuta da un continuo scambio tra il centro e la periferia: da Roma partivano le indicazioni ideologiche e di contenuto che influenzavano la produzione, senza per\u00f2 proibire una certa diversit\u00e0 e autonomia di espressione legata alle preesistenti tradizioni. In particolare i Romani arrivarono a influenzare anche i centri ellenistici tramite un nuovo concetto dell'arte, intesa come celebrazione dell'individuo \"nello Stato\" e dello Stato come propulsore del benessere collettivo.\nPaul Zanker aggiunge che, l'ellenizzazione di Roma si ebbe con la conquista delle citt\u00e0 e monarchie greche, che modificarono radicalmente le strutture politiche e sociali della Repubblica romana e dei suoi alleati italici. Egli con tale premessa, vorrebbe far iniziare il periodo dell'arte romana con l'epoca delle grandi vittorie di Roma su Siracusa (212 a.C.), Taranto (209 a.C.) e Perseo, re di Macedonia (168 a.C.), fino alla distruzione di Cartagine e di Corinto (146 a.C.).\nDifferenze con l'arte greca.\nLe vittorie romane in Sicilia sui Siracusani nel 212 a.C., in Asia Minore sui Seleucidi a Magnesia nel 189 a.C. e la conquista della Grecia nel 146 a.C., con la presa di Corinto e di Cartagine, costituiscono due date fondamentali per l'evoluzione artistica dei Romani.\nFino a quest'epoca il contatto con l'arte greca aveva avuto un carattere episodico, o pi\u00f9 spesso mediato dall'arte etrusca e italica. Ora Roma possedeva direttamente i luoghi in cui l'arte ellenistica aveva avuto origine e sviluppo e le opere d'arte greche vennero portate come bottino a Roma. La superiorit\u00e0 militare dei romani cozzava con la superiorit\u00e0 culturale dei greci. Questo contrasto venne espresso efficacemente da Orazio, quando scrisse che la Grecia sconfitta aveva sottomesso il fiero vincitore (Graecia capta ferum victorem cepit). Per qualche tempo la cultura ufficiale romana disprezz\u00f2 pubblicamente l'arte dei greci vinti, ma progressivamente il fascino di questa arte raffinata conquist\u00f2, almeno nell'ambito privato, le classi dirigenti romane favorendo una forma di fruizione artistica basata sul collezionismo e sull'eclettismo. In un certo senso i Romani si definirono in seguito i continuatori dell'arte greca in un arco che da Alessandro Magno giungeva fino agli imperatori.\nMa, come riconosciuto da numerosi studiosi, vi sono alcune differenze sostanziali tra arte greca e romana, a partire in primo luogo dal tema principale della rappresentazione artistica stessa: i Greci rappresentavano un \"logos\" immanente, i Romani la \"res\". In parole pi\u00f9 semplici, i Greci trasfiguravano in mitologia anche la storia contemporanea (le vittorie sui Persiani o sui Galati diventavano quindi centauromachie o lotte fra Dei e Giganti o ancora amazzonomachie), mentre i Romani rappresentavano l'attualit\u00e0 e gli avvenimenti storici nella loro realt\u00e0.\nLa forza morale e il senso di eticit\u00e0 delle rappresentazioni dei miti greci si era gi\u00e0 comunque logorata nei tre secoli dell'ellenismo, quando da espressione comunitaria l'arte si era \"soggettivata\", diventando cio\u00e8 espressione di volta in volta della potenza economica e politica di un sovrano, della raffinatezza di un collezionista o dell'ingegnosit\u00e0 di un artefice. In questo solco i Romani procedettero poi ancora pi\u00f9 a fondo, arrivando a rappresentare l'attualit\u00e0 concreta di un avvenimento storico: prima di loro solo alcuni popoli del Vicino Oriente avevano praticato tale strada, rifiutata dai Greci.\nL'uso \"personale\" dell'arte nell'arte romana permise la fioritura dell'arte del ritratto, che si sostitu\u00ec all'astrazione formale delle teste nelle statue greche. L'aggiungere teste realistiche a corpi idealizzati (come nella statua di personaggio romano da Delos), che avrebbe fatto rabbrividire un greco di et\u00e0 classica, era per\u00f2 ormai praticata dagli artisti neoattici della fine del II secolo a.C., per committenti soprattutto romani.\nL'uso dell'arte romana.\nLa produzione artistica romana non fu mai \"gratuita\", cio\u00e8 non era mai rivolta a un astratto godimento estetico, tipico dell'arte greca. Dietro le opere d'arte si celava sempre un fine politico, sociale, pratico. Anche nei casi del migliore artigianato di lusso (vasi di metalli preziosi e ceramici, cammei, gemme, statuette, vetri, fregi vegetali architettonici, ecc.) la bellezza era connessa al concetto di sfarzo, inteso come autocelebrazione del committente della propria potenza economica e sociale.\nLe sculture ufficiali, per quanto valide esteticamente, avevano sempre intenti celebrativi, se non addirittura propagandistici, che in un certo senso pesavano pi\u00f9 dell'astratto interesse formale. Ci\u00f2 non toglie che l'arte romana fosse comunque un'arte \"bella\" e attenta alla qualit\u00e0: la celebrazione imponeva scelte estetiche curate, che si incanalavano nel solco dell'ellenismo di matrice greca.\nI modelli greci tuttavia, persa la loro concezione astratta e oggettiva, subirono una sorta di \"svuotamento\", e questo ha alimentato a lungo un'impostazione detta \"neoclassica\", che inquadrava la produzione artistica romana nell'orbita di una decadenza dell'ellenismo. La Scuola viennese di storia dell'arte ha superato la concezione \"neoclassica\" dimostrando che in realt\u00e0 i modelli greci, perso un significato originario, ne acquistarono un altro concreto e soggettivo; e questa libert\u00e0 nella reinterpretazione di schemi iconografici del passato sfocer\u00e0 poi, in epoca cristiana, nel riciclo e quindi nella continuit\u00e0 di questi modelli: la \"Nike\" alata che diventa angelo, il filosofo barbuto che diventa apostolo, ecc.\nInnovazione nell'arte romana.\nSenza considerare l'architettura e soffermandosi solo sulle arti pi\u00f9 propriamente figurative (pittura e scultura), appare chiaro che nell'arte romana la creazione \"ex novo\", a parte alcune rare eccezioni (come la Colonna Traiana), non esiste, o per lo meno si limita al livello pi\u00f9 superficiale del mestierante. Manca quasi sempre una cosciente ricerca dell'ideale estetico, tipica della cultura greca. Anche il momento creativo che vide la nascita di una vera e propria arte \"romana\", tra la met\u00e0 del II secolo a.C. e il secondo triumvirato, fu dovuto in massima parte alle ultime maestranze greche e italiote, nutrite di ellenismo.\nIn questo i Romani seguirono il solco degli italici, presso i quali la produzione artistica era sempre rimasta qualcosa di artigianale, istintivo, condizionato da fattori pratici esterni.\nMa la freschezza dell'arte romana \u00e8 data comunque dalla straordinaria aderenza alle tematiche e dalla mirabile capacit\u00e0 tecnica, anche in schemi ripetuti infinite volte.\nProduzione di copie.\nUn fenomeno tipicamente romano fu la produzione in quantit\u00e0 di massa di copie dell'arte greca, soprattutto del periodo classico databile tra il V e il IV secolo a.C. Questo fenomeno prese avvio nel II secolo a.C. quando crebbe a Roma una schiera di collezionisti appassionati di arte greca, per i quali ormai non bastavano pi\u00f9 i bottini di guerra e gli originali provenienti dalla Grecia e dall'Asia Minore. Il fenomeno delle copie ci \u00e8 giunto in massima parte per la scultura, ma dovette sicuramente riguardare anche la pittura, gli elementi architettonici e le cosiddette arti applicate. Le copie di statue greche di epoca romana hanno permesso la ricostruzione delle principali personalit\u00e0 e correnti artistiche greche, ma hanno anche perpetrato a lungo tempo negli studiosi moderni alcune idee errate, come la convinzione che le tipologie dell'arte greca fossero caratterizzate dalla fredda accademicit\u00e0 delle copie, o che l'arte romana stessa fosse un'arte dedita principalmente alla copiatura, falsandone la prospettiva storica.\nPer i romani non esisteva lo storicismo e in nessuna fonte antica si trovano echi di un diverso apprezzamento tra opera originale e copia, che evidentemente erano considerati pienamente equivalenti. Non mancarono esempi per\u00f2 di raffazzonature, pasticci e modifiche arbitrarie, come nel caso di un \"Pothos\" di Skopas, del quale esistono copie simmetriche usate per fare \"pendant\" nella decorazione architettonica.\nEclettismo.\nCon l'afflusso a Roma di opere greche provenienti da molte epoche e aree geografiche \u00e8 naturale che si formasse un gusto eclettico, cio\u00e8 amante dell'accostamento di pi\u00f9 stili diversi, con una certa propensione al raro e al curioso, senza una vera comprensione delle forme artistiche e dei loro significati.\nMa l'eclettismo dei romani riguardava anche la presenza della tradizione italica, che si era inserita a uno strato molto profondo della societ\u00e0. Per i romani non solo era naturale accostare opere d'arte in stili diversi, ma l'eclettismo si riscontrava spesso anche nella medesima opera, assorbendo da pi\u00f9 fonti diverse iconografie, diversi linguaggi formali e diversi temi.\nL'importanza dell'eclettismo nella storia artistica romana \u00e8 anche data dal fatto che, a differenza di altre culture, non comparve, come di tendenza, al termine e al decadere culturale, ma all'inizio della stagione artistica romana. Uno dei pi\u00f9 antichi esempi di questa tendenza si ha nell'ara di Domizio Enobarbo, della quale \u00e8 conservato parte del frontone al Louvre (presentazione di animali per un sacrificio, con uno stile di derivazione chiaramente realistico e plebeo) e due lastre del fregio a Monaco di Baviera (in stile ellenistico, un corteo di divinit\u00e0 marine). L'eclettismo si manifest\u00f2 precocemente anche in opere della massima committenza pubblica, come nell\"Ara Pacis\" di Augusto.\nAlle radici dell'arte romana: il rilievo storico.\nIl passo decisivo che segn\u00f2 uno stacco tra arte greca e romana fu senz'altro la comparsa del rilievo storico, inteso come narrazione di un evento di interesse pubblico, a carattere civile o militare. Il rilievo storico romano non \u00e8 mai un'istantanea di un avvenimento o di una cerimonia, ma presenta sempre una selezione didascalica degli eventi e dei personaggi, composti in maniera da ricreare una narrazione simbolica ma facilmente leggibile.\nLe prime testimonianze di questo tipo di rappresentazione pervenuteci sono l'affresco nella necropoli dell'Esquilino (inizi del III secolo a.C.) o le pitture nelle tombe di Tarquinia della met\u00e0 del II secolo a.C. (ormai sotto la dominazione romana). Ma inizialmente la rappresentazione storica fu sempre un'esaltazione gentilizia di una famiglia impegnata in quelle imprese, come la \"Gens Fabia\" nel citato esempio dell'Esquilino.\nGradualmente il soggetto storico si cristallizzer\u00e0 in alcuni temi, entro i quali l'artista aveva limitato motivo di inserire varianti, a parte quelle particolarizzazioni legate ai luoghi, ai tempi ed ai personaggi ritratti. Per esempio per celebrare una guerra vittoriosa si seguiva lo schema fisso della:\nTramite questi schemi fissi la rappresentazione diventava immediatamente esplicita e facilmente comprensibile a chiunque.\nArte aulica e arte plebea, arte provinciale.\nLa societ\u00e0 romana fu caratterizzata sin dalle origini da un dualismo, che si \u00e8 manifestato pienamente anche nella produzione artistica: quello tra patrizi e plebei e quindi tra arte patrizia (o \"aulica\") e arte plebea (o \"popolare\" che, dopo il I secolo d.C., trov\u00f2 sviluppi nella produzione artistica delle province occidentali). Queste due correnti, la cui importanza storica \u00e8 stata riconosciuta solo nella seconda met\u00e0 del XX secolo, coesistettero fin dagli esordi dell'arte romana e gradualmente si avvicinarono, fino a fondersi nell'epoca tardoantica.\nSarebbe sbagliato volere imporre una gerarchia assoluta in queste due correnti, essendo animate, a livello generico, da interessi e fini molto diversi: l'arte plebea aveva scopi di celebrazione inequivocabile del committente, di immediata chiarezza, di semplificazione, di astrazione intuitiva, che entreranno nell'arte ufficiale dei monumenti pubblici romana solo dal III secolo-inizi del IV secolo d.C. (a seguito di profondi mutamenti ideali e sociologici), provocando quella rottura con l'ellenismo che confluir\u00e0 nell'arte medievale. L'arte plebea non seguiva il solco del naturalismo ellenistico, anzi rappresent\u00f2 il primo vero superamento dell'ellenismo \"ormai priva di slancio e di possibilit\u00e0 di nuovi sviluppi artistici\".\nLa corrente pi\u00f9 aulica invece sopravvisse nella nuova capitale Costantinopoli, per poi uscire sublimata, tramite il contatto con centri artistici di lontana ascendenza iranica (Hatra, Palmyra, Doura), nell'arte bizantina, con una rinnovata attenzione al linearismo.\nStoria dell'arte romana.\nArte delle origini e della monarchia.\nSecondo la leggenda, la citt\u00e0 di Roma venne fondata il 21 aprile nell'anno 753 a.C. Alle origini della citt\u00e0 ebbe grande importanza il guado sul Tevere, che costitu\u00ec per molto tempo il confine tra Etruschi e Latini, nei pressi dell'Isola Tiberina, e l'approdo fluviale dell\"Emporium\", tra Palatino e Aventino.\nNell'et\u00e0 protostorica e regia non si pu\u00f2 ancora parlare di arte \"romana\" (cio\u00e8 con caratteristiche proprie), ma solo di produzione artistica \"a Roma\", dalle caratteristiche italiche, con notevoli influssi etruschi.\nPresso l'emporio vicino all'attraversamento del fiume, il Foro Boario, \u00e8 stato scavato un tempio arcaico, nell'area di Sant'Omobono, risalente alla fine del VII-met\u00e0 del VI secolo a.C., con resti di et\u00e0 appenninica che documentano una continuit\u00e0 di insediamento per tutta l'epoca regia.\nSotto Tarquinio Prisco viene edificato sul Campidoglio il tempio dedicato alla triade capitolina, Giove, Giunone e Minerva, nella data tradizionale del 509 a.C., la stessa in cui viene collocata la cacciata del re e l'inizio delle liste dei magistrati. La data di fondazione del tempio poteva anche essere stata verificata dagli storici romani successivi grazie ai \"clavi\" i chiodi annuali infissi nella parete interna del tempio. I resti del podio del tempio sono ancora parzialmente visibili sotto il Palazzo dei Conservatori e nei sotterranei dei Musei Capitolini.\nLe sculture in terracotta che lo adornavano, altra caratteristica dell'arte etrusca, sono andate perdute ma non dovevano essere molto diverse dalla scultura etrusca pi\u00f9 famosa della stessa epoca, l'Apollo di Veio dello scultore Vulca, anch'essa parte di una decorazione templare (il Santuario di Portonaccio a Veio). Anche la tipologia architettonica del tempio sul Campidoglio \u00e8 di tipo etrusco: un alto podio con doppio colonnato sul davanti sul quale si aprono tre celle.\nTra le opere pi\u00f9 imponenti della Roma arcaica ci furono la Cloaca Maxima, che permise l'insediamento nella valle del Foro, e le Mura serviane, delle quali restano vari tratti.\nBisogna attendere il periodo tra la fine del IV e l'inizio del III secolo a.C. per trovare un'opera d'arte figurativa prodotta sicuramente a Roma: \u00e8 la nota Cista Ficoroni, contenitore in bronzo finemente cesellato col mito degli Argonauti (dall'iscrizione \"Novios Plautios med Romai fecid\", \"Novio Plautio mi fece a Roma\"). Ma la tipologia del contenitore \u00e8 prenestina, l'artefice di origina osco-campana (a giudicare dal nome), la decorazione a bulino di matrice greca classica, con parti a rilievo inquadrabili pienamente nella produzione medio-italica.\nArte repubblicana.\nIl primo periodo dell'arte repubblicana fu una continuazione dello stile arcaico (come nei tempi gemelli dell'area di Sant'Omobono o quelli del largo Argentina). Una sostanziale rivoluzione si ebbe quando i romani entrarono in contatto sempre pi\u00f9 stretto coi greci, che culmin\u00f2 nella conquista della Magna Grecia, della Grecia ellenica, della Macedonia e dell'Asia Minore. I bottini di guerra fecero arrivare in patria un enorme afflusso di opere d'arte, che metteva i romani nell'imbarazzante questione di accettare come superiore una cultura da essi sconfitta. Nacquero due partiti, uno filoelleno, fine amante dell'arte greca, capeggiato dal circolo degli Scipioni, e uno tradizionalista e filoromano capeggiato da Catone il Censore e i suoi seguaci. L'enorme afflusso di opere greche non si arrest\u00f2, anzi quando la domanda da parte di collezionisti appassionati super\u00f2 l'offerta di opere originali, nacque il gigantesco mercato delle copie e delle opere ispirate ai modelli classici del V e IV secolo a.C. (neoatticismo).\nFu solo dopo un certo periodo che i romani, \"digerita\" l'invasione di opere greche di tanti stili diversi (per epoca e per regione geografica) iniziarono a sviluppare un'arte peculiarmente \"romana\", anche se ci\u00f2 fu dovuto in grande parte a maestranze greche e ellenistiche.\nIn particolare fu sotto il governo di Silla che si notano i primi albori dell'arte romana, che si svilupp\u00f2 originalmente soprattutto in tre campi: l'architettura, il ritratto fisiognomico e la pittura.\nArchitettura.\nAl tempo di Silla le strutture lignee con rivestimento in terracotta di matrice etrusca, o quelle in tufo stuccato lasciarono definitivamente il passo agli edifici in travertino o in altre pietre calcaree, secondo forme desunte dall'architettura ellenistica, ma adattate a un gusto pi\u00f9 semplice con forme pi\u00f9 modeste. A Roma si procedette con grande libert\u00e0 degli architetti usando gli elementi classici come figure puramente decorative, sollevate da esigenze statiche, che erano invece sopperite dalla rivoluzionaria tecnica muraria. Pur non mancando a Roma edifici sacri del periodo repubblicano, \u00e8 nelle grandi opere pubbliche \"infrastrutturali\" che si espresse il genio costruttivo dei romani. Venne costruita la grande rete viaria, tuttora esistente, a cui sono da aggiungere le opere collaterali come ponti, gallerie e acquedotti. Le citt\u00e0 di nuova fondazione vengono costruite secondo uno schema ortogonale, basato sul tracciamento dei due assi principali del cardo e decumano.\nAl tempo di Ermodoro di Salamina e delle guerre macedoniche sorsero i primi edifici in marmo a Roma, che non si distinguevano certo per grandiosit\u00e0. Dopo l'incendio dell'83 a.C. venne ricostruito in pietra il tempio di Giove Capitolino, con colonne marmoree venute da Atene e con un nuovo simulacro crisoelefantino di Giove, forse opera di Apollonio di Nestore. Risale al 78 a.C. la costruzione del \"Tabularium\", quinta scenografica del Foro Romano che lo metteva in comunicazione col Campidoglio e fungeva da archivio statale. Vi si usarono semicolonne addossate sui pilastri dai quali partono gli archi, schema usato anche nel santuario di Ercole Vincitore a Tivoli.\nI templi romani sillani sopravvissuti sono piuttosto modesti (tempio di San Nicola in Carcere, tempio B del Largo Argentina), mentre pi\u00f9 importanti testimonianze si hanno in quelle citt\u00e0 che subirono meno trasformazioni in seguito: Pompei, Terracina, Fondi, Cori, Tivoli, Palestrina e Canosa di Puglia. Particolarmente significativo \u00e8 il santuario della Fortuna Primigenia a Palestrina, dove le strutture interne sono in \"opus incertum\" e le coperture a volta ricavate tramite gittate di pietrisco e malta pozzolana: queste tecniche campano-laziali definivano le strutture portanti della grande massa architettonica, mentre le facciate erano decorate da strutture architravate in stile ellenistico, che nascondevano il resto. Solo in un secondo momento anche le tecniche costruttive romane ebbero una forma stilistica che non richiedeva pi\u00f9 la \"maschera\" esterna, permettendo uno sviluppo autonomo e grandioso dell'architettura romana.\nAl tempo di Cesare si ebbe la creazione del sontuoso Foro e tempio di Venere Genitrice, ma solo col restauro del tempio di Apollo Sosiano nel 32 a.C. Roma ebbe per la prima volta un edificio di culto all'altezza dell'eleganza ellenistica.\nRitratto.\nL'altro importante traguardo raggiunto dall'arte romana a partire dall'epoca di Silla \u00e8 il cosiddetto ritratto \"veristico\", ispirato alla particolare concezione \"catoniana\" delle virt\u00f9 dell'uomo patrizio romano: carattere forgiato dalla durezza della vita e della guerra, orgoglio di classe, inflessibilit\u00e0, ecc. Il diverso contesto dei valori nella societ\u00e0 romana port\u00f2 per\u00f2 divergere dai modelli ellenistici con i volti ridotti a dure maschere, con una resa secca e minuziosa della superficie, che non risparmia i segni del tempo e della vita dura.\nTra gli esempi pi\u00f9 significativi del \"verismo patrizio\" ci sono la testa 535 del Museo Torlonia (replica tiberiana), il velato del Vaticano (replica della prima et\u00e0 augustea), il ritratto di ignoto di Osimo, il busto 329 dell'Albertinum di Dresda, ecc. Il crudo verismo di queste opere \u00e8 mitigato in altri esempi (70-50 a.C.) dal plasticismo pi\u00f9 ricco e una rappresentazione pi\u00f9 organica e meno tetra, con la rigidezza mitigata da un'espressione pi\u00f9 serena: \u00e8 il caso la testa 1332 del museo Nuovo dei Conservatori (databile 60-50 a.C.) o il ritratto di Pompeo alla Ny Carlsberg Glyptotek di Copenaghen.\nNonostante la rilevanza solo in ambito urbano e la breve durata temporale, il ritratto romano repubblicano ebbe un riflesso e seguito notevole nel tempo, soprattutto nei monumenti funerari delle classi inferiori che guardavano al patriziato con aspirazione, come i liberti.\nPittura.\nIn questo periodo si colloca anche la costituzione di una tradizione pittorica romana. Essa viene detta anche \"pompeiana\", perch\u00e9 studiata nei cospicui ritrovamenti di Pompei e delle altre citt\u00e0 vesuviane sommerse dall'eruzione del Vesuvio del 79, anche se il centro della produzione artistica fu sicuramente Roma.\nEra tipico per una casa signorile avere ogni angolo di parete dipinta, da cui deriva una straordinaria ricchezza quantitativa di decorazioni pittoriche. Tali opere per\u00f2 non erano frutto dell'inventiva romana, ma erano un ultimo prodotto, per molti versi banalizzato, dell'altissima civilt\u00e0 pittorica greca.\nSi individuano quattro \"stili\" per la pittura romana, anche se sarebbe pi\u00f9 corretto parlare di schemi decorativi. Il primo stile ebbe una documentata diffusione in tutta l'area ellenistica (incrostazioni architettoniche dipinte) dal III-II secolo a.C. Il secondo stile (finte architetture) non ha invece lasciato tracce fuori da Roma e le citt\u00e0 vesuviane, databile dal 120 a.C. per le proposte pi\u00f9 antiche, fino agli esempi pi\u00f9 tardi del 50 a.C. circa; \u00e8 forse un'invenzione romana. Il terzo stile (\"ornamentale\") si sovrappose al \"secondo stile\" ed arriv\u00f2 fino alla met\u00e0 del I secolo, all'epoca di Claudio (41-54). Il quarto stile (\"dell'illusionismo prospettico\"), documentato a Pompei dal 60 d.C., \u00e8 molto ricco, ma non ripropone niente di nuovo che non fosse gi\u00e0 stato sperimentato nel passato. In seguito la pittura, a giudicare da quanto ci \u00e8 pervenuto, si inarid\u00ec gradualmente, con elementi sempre pi\u00f9 triti e con una tecnica sempre pi\u00f9 sciatta; bisogna per\u00f2 anche sottolineare che per il periodo successivo 79 non abbiamo pi\u00f9 l'unico e straordinario catalogo pittorico delle citt\u00e0 vesuviane sepolte.\nArte imperiale classica.\nLa prima fase dell'impero e il classicismo augusteo.\nArchitettura.\nCon il principato di Augusto ebbe inizio una radicale trasformazione urbanistica di Roma in senso monumentale. Nel periodo da Augusto ai Flavi si nota un irrobustirsi di tutti quegli edifici privi dell'influenza del tempio greco: archi trionfali, terme, anfiteatri, ecc. Nell'arco partico del Foro Romano (20 a.C. circa) nacque una forma ancora embrionale dell'arco a tre fornici. Risalgono a questo periodo i pi\u00f9 spettacolari edifici per spettacoli: il teatro di Marcello (11 a.C.), l'anfiteatro di Pola, l'Arena di Verona, il teatro di Orange e poco dopo il Colosseo (inaugurato da Tito nell'80 e poi completato da Domiziano).\nScultura.\nAnche nelle arti figurative si ebbe una grande produzione artistica, improntata ad un classicismo finalizzato a costruire un'immagine solida e idealizzata dell'impero. Si recuper\u00f2, in particolare, la scultura greca del V secolo a.C., Fidia e Policleto, nella rappresentazione delle divinit\u00e0 e dei personaggi illustri romani, fra cui emblematici sono alcuni ritratti di Augusto come pontefice massimo e l'Augusto loricato, quest'ultimo rielaborato dal Doriforo di Policleto. L'uso di creare opere nello stile greco classico va sotto il nome di neoatticismo, ed \u00e8 improntato a un raffinato equilibrio, che per\u00f2 non \u00e8 esente da una certa freddezza di stampo \"accademico\", legata cio\u00e8 alla riproduzione dell'arte greca classica idealizzata e priva di slanci vitali. Solo durante la dinastia giulio-claudia si ebbe un graduale attenuarsi dell'influenza neoattica permettendo la ricomparsa di un certo colore e calore nella produzione scultorea.\nPittura.\nTra il 30 e il 25 a.C. poteva dirsi pienamente compiuto lo sviluppo del secondo stile pompeiano. Ascrivibile al terzo stile \u00e8 la decorazione della Casa della Farnesina o la Casa del Criptoportico a Pompei. A cavallo tra la fine del regno di Augusto e l'epoca claudia si collocano gli affreschi della grande sala della villa di Prima Porta di Livia, con la veduta di un folto giardino, culmine della pittura di giardini illusionistici. Forse risale all'epoca di Augusto anche la famosa sala della villa dei Misteri, dove sono mescolate copie di pitture greche e inserzioni romane.\nLe ricostruzioni dopo il terremoto di Pompei del 62 videro nuove decorazioni, per la prima volta nel cosiddetto quarto stile, forse nato durante la decorazione della Domus Transitoria e della Domus Aurea.\nToreutica e glittica.\nNel periodo di Augusto anche la toreutica e la glittica ebbero la migliore fioritura, con un notevole livello sia tecnico che artistico, con pi\u00f9 naturalezza rispetto all'arte in grande formato. Tra i pezzi pi\u00f9 pregiati il tesoro di Hildesheim, la Gemma Augustea (29 a.C.), il cammeo di Augusto e Roma e il Grande cammeo di Francia (di epoca tiberiana).\nI Flavi.\nGli imperatori della dinastia flavia proseguirono nell'edificazione di opere di grande impegno. Fra queste spicca il Colosseo, il simbolo pi\u00f9 famoso di Roma. In quell'epoca l'arte romana si svilupp\u00f2 superando la pesante tutela dell'arte neoattica, generando nuovi traguardi artistici. Nel campo della scultura non \u00e8 ancora chiaro quanto fu determinante l'ispirazione al mondo ellenistico per superare la parentesi neoattica. In ogni caso nei rilievi nell'Arco di Tito (81 o 90 d.C.) si nota un maggiore addensamento di figure e, soprattutto, una consapevole disposizione coerente dei soggetti nello spazio, con la variazione dell'altezza dei rilievi (dalle teste dei cavalli a tutto tondo alle teste e le lance sagomate sullo sfondo), che crea l'illusione di uno spazio atmosferico reale.\nInoltre per la prima volta si trova portata a compimento la disposizione delle figure su una linea curva convessa (piuttosto che retta), come dimostra il rilievo della processione dove a sinistra le figure sono viste di tre quarti e di faccia, e all'estrema destra di dorso mentre entrano sotto il fornice della \"Porta Triumphalis\". Lo spettatore ha cos\u00ec la sensazione di essere circondato e quasi sfiorato dal corteo, secondo una tendenza che verr\u00e0 ulteriormente sviluppata nel \"barocco\" antoniniano dal III secolo in poi.\nIn architettura quest'epoca fu fondamentale per lo sviluppo di tecniche nuove, che permisero ulteriori sviluppi delle articolazioni spaziali. Lo stesso arco di Tito \u00e8 impostato secondo uno schema pi\u00f9 pesante e compatto dei precedenti augustei, che si allontana sempre di pi\u00f9 dall'eleganza di matrice ellenistica. Ma fu soprattutto con la diffusione delle cupole emisferiche (Domus Transitoria, Domus Aurea e ninfeo di Domiziano a Albano Laziale) e la volta a crociera (Colosseo), aiutata dall'uso di archi trasversali in laterizio che creano le nervature e dall'uso di materiale leggero per le volte (anfore). Inoltre venne perfezionata la tecnica della volta a botte, arrivando a poter coprire aree di grandi dimensioni, come la vasta sala (33 metri di diametro) del vestibolo domizianeo del Foro Romano.\nIl tempo di Traiano.\nSotto Traiano (98-117 d.C.) l'impero conobbe il suo apogeo, ed anche l'arte riusc\u00ec, per la prima volta (stando a quanto ci \u00e8 pervenuto) a staccarsi dall'influenza ellenistica, portando un proprio, nuovo prodotto artistico (il rilievo storico) ai livelli dei grandi capolavori dell'arte antica: i rilievi della Colonna Traiana. In questa opera, dove confluisce tutta la perizia tecnica ellenistica e la scorrevole narrazione romana, si svolge per circa duecento metri continui la narrazione delle campagne in Dacia di Traiano, priva, come scrive Ranuccio Bianchi Bandinelli, \"di un momento di stanchezza ripetitiva, di una ripetizione, insomma, di un \"vuoto\" nel contesto narrativo\".\nVi sono molte innovazioni stilistiche, ma \u00e8 straordinario come anche il contenuto, per la prima volta in un rilievo storico, riesca a superare la barriera del freddo distacco un po' compassato delle opere augustee e ancora flavie: le battaglie sono veementi, gli assalti impetuosi, i vinti ammantati di umana piet\u00e0. Scene dure, come i suicidi di massa o la deportazione di intere famiglie, sono rappresentati con drammatica e pietosa partecipazione e la ricchezza di dettagli e accenti narrativi fu probabilmente dovuta a un'esperienza diretta negli avvenimenti.\nI rilievi della Colonna, come anche la nuova tipologia di ritratto imperiale (il \"ritratto del decennale\"), sono caratterizzati da un senso di umana dignit\u00e0 e forza morale, che non ha niente di sovrumano, di teatrale, di retorico. Traiano \u00e8 l\"optimus princeps\" (il \"primo funzionario\" dello Stato) e amministra con la disciplina e la razionalit\u00e0, senza richiami trascendeti o aloni augurali e religiosi.\nIn architettura Apollodoro di Damasco complet\u00f2 la serie dei Fori imperiali di Roma, con il vastissimo Foro di Traiano, dalla pianta innovativa, priva di tempio all'estremit\u00e0. Ancora pi\u00f9 originale fu la sistemazione del fianco del colle Quirinale con i cosiddetti Mercati di Traiano, un complesso amministrativo e commerciale che si componeva di sei livelli articolati organicamente in uffici, botteghe e altro. La ricchezza ottenuta con le campagne militari vittoriose permise il rafforzarsi di una classe media, che diede origine a una nuova tipologia abitativa, con pi\u00f9 abitazioni raggruppate in un unico edificio, sempre pi\u00f9 simili alle ricche case patrizie.\nUn'altra novit\u00e0, per ragioni ancora non chiarite, fu la massiccia ripresa dell'inumazione e quindi della produzione di sarcofagi, che tanta importanza rivestirono nella produzione artistica dei secoli successivi.\nLo sviluppo tocc\u00f2 anche le province, come dimostrano le cospicue pitture decorative di questo periodo ritrovate nelle zone pi\u00f9 varie dell'impero.\nIl tempo di Adriano.\nIl successore, l'imperatore Adriano, era appassionato di cultura ellenistica. Fece edificare, prendendo parte alla progettazione, Villa Adriana a Tivoli, grandioso complesso architettonico e paesaggistico le cui architetture riprendono ecletticamente modelli orientali ed ellenistici. Fece inoltre ricostruire il Pantheon di Roma, con la cupola perfettamente emisferica appoggiata ad un cilindro di altezza pari al raggio e pronao corinzio, uno degli edifici romani meglio conservati e il suo mausoleo, ora Castel Sant'Angelo, al Vaticano. In scultura tipici della sua epoca sono i ritratti di Antinoo, suo giovane amante morto in circostanze misteriose e da lui divinizzato con un culto ufficiale per tutto l'Impero.\nIl classicismo adrianeo si discost\u00f2 abbastanza da quello dell'arte augustea (neoatticismo), pi\u00f9 freddo e accademico, essendo anche ormai la societ\u00e0 romana profondamente cambiata dai tempi del primo imperatore. Facendo un paragone con l'arte moderna si potrebbe affermare che l'arte augustea era stata una sorta di neoclassicismo, quella adrianea di romanticismo. Sotto Adriano Roma aveva ormai consolidato una societ\u00e0 articolata, una cultura propria e un livello artistico notevole e indipendente, non era pi\u00f9 ai primi passi e non aveva quindi pi\u00f9 bisogno del rigido sostegno degli artisti ateniesi come era avvenuto a cavallo tra il I secolo a.C. e il I secolo d.C. L'amore verso la Grecia classica di Adriano va comunque collocato nell'ambito dell'interesse privato del \"princeps\", non fu un evento di largo raggio che suscit\u00f2 una vera e propria problematica artistica (un \"rinascenza\" o \"rinascimento\"), e svan\u00ec con la scomparsa del protagonista. Questa forma artistica era per\u00f2 espressione anche di un preciso programma politico, legato a un avvicinamento del sovrano (e quindi di Roma) alle province di cultura ellenica, come documentano anche i suoi frequenti viaggi.\nGli Antonini.\nSotto la dinastia degli Antonini, la produzione artistica ufficiale continu\u00f2 nel solco del classicismo adrianea, con alcune tendenze che si svilupparono ulteriormente. Il gusto per il contrasto tra superfici lisce e mosse (come nel ritratto di Adriano), trasposto su una composizione d'insieme produsse il rilievo estremamente originale della \"decursio\" nella base della colonna Antonina. Conseguenza fu anche l'accentuazione del chiaroscuro.\nSotto Commodo si assistette a una svolta artistica, legata alla scultura. Nelle opere ufficiali, dal punto di vista formale si ottenne una dimensione spaziale pienamente compiuta, con figure ben collocate nello spazio tra le quali sembra \"circolare l'atmosfera\" (come negli otto rilievi riciclati poi nell'Arco di Costantino). Dal punto di vista del contenuto si assiste alla comparsa di sfumature simbolico-religiosi nella figura del sovrano e alla rappresentazione di fatti irrazionali. Questa tendenza \u00e8 evidente nella Colonna di Marco Aurelio che, sebbene ispirata a quella Traiana, presenta molte novit\u00e0: scene pi\u00f9 affollate, figure pi\u00f9 scavate, con un chiaroscuro pi\u00f9 netto e, soprattutto, la comparsa di elementi irrazionali (\"Miracolo della pioggia\", \"Miracolo del fulmine\"), prima avvisaglia di una societ\u00e0 ormai in cerca di evasione da una realt\u00e0 difficile, che di l\u00ec a poco, durante il successivo sfacelo economico e politico dell'impero, sarebbe sfociata nell'irrazionalismo anti-classico.\nIl Basso Impero.\nLa tumultuosa successione di Commodo mise in luce, nel 192, tutte le debolezze istituzionali dell'Impero, dando il via a un periodo di grave instabilit\u00e0 politica, economica e sociale che port\u00f2 alla crisi del III secolo. L'Impero romano entr\u00f2 nella sua fase discendente, chiamata anche \"Basso Impero\". L'arte prese una direzione anti-ellenistica, cercando forme meno organiche, razionali e naturalistiche. Pi\u00f9 che un momento di crisi artistica (o \"decadenza\", secondo l'impostazione storica agli studi di matrice neoclassica), fu un fenomeno di pi\u00f9 ampio raggio, che corrispondeva a nuove esigenze sociali e culturali del mutato contesto, che non si riconosceva pi\u00f9 nel naturismo, la razionalit\u00e0 e la coerenza formale dell'arte di derivazione greca: le necessit\u00e0 di evasione, di isolamento, di fuga dalla realt\u00e0 portarono a nuove concezioni filosofiche religiose, dominate dall'irrazionalit\u00e0 e dall'astrazione metafisica, che si riflessero in maniera profonda nella produzione artistica.\nInoltre il confluire nella capitale un numero sempre maggiore di persone dalle province (funzionari, mercanti, artisti, ma anche gli stessi imperatori), contrapposto alla perdita di autorit\u00e0 e di importanza del Senato e dell'antica aristocrazia romana, port\u00f2 nella capitale i modi dell'arte cosiddetta \"provinciale\" e \"plebea\" che gi\u00e0 da secoli era orientata verso un maggiore espressionismo opposto alla rappresentazione fedele della natura.\nIl periodo dei Severi.\nGi\u00e0 nei rilievi dell'Arco di Settimio Severo (202-203), si infittisce l'uso dello scalpello che crea solchi profondi e quindi toni pi\u00f9 chiaroscurali; inoltre si afferma una rappresentazione della figura umana nuova, in scene di massa che annullano la rappresentazione individuale di matrice greca; anche la plasticit\u00e0 \u00e8 diminuita. L'imperatore appare su un piedistallo circondato dai generali mentre recita l\"adlocutio\" e sovrasta la massa dei soldati come un'apparizione divina.\nIl-III secolo.\nL'ultima fase dell'impero, a partire da Diocleziano, Costantino fino alla caduta della parte occidentale, \u00e8 caratterizzata dalla perdita delle certezze e dall'insinuarsi di una sensibilit\u00e0 nuova. In architettura si affermarono costruzioni per scopi difensivi, come le mura aureliane o il Palazzo di Diocleziano (293-305 circa) a Spalato, provvisto di solide fortificazioni.\nI ritratti imperiali in quegli anni divennero innaturali, con attenzione al dettaglio minuto piuttosto che all'armonia dell'insieme (come nella \"Testa di Gordiano III\"), idealizzati, con sguardi laconici dai grandi occhi (come nella \"Statua colossale di Costantino I\"). Non interessava pi\u00f9 la rappresentazione della fisionomia, ma ormai il volto imperiale doveva esprimere un concetto, quello della santit\u00e0 del potere, inteso come emanazione divina.\nIl IV secolo.\nAncora pi\u00f9 emblematico di questa progressiva perdita della forma classica \u00e8 l'arco di Costantino (312-315), dove sono scolpiti bassorilievi con figure dalle forme tozze e antinaturalistiche, affiancate a materiale di spoglio dalle forme ancora classiche del II secolo. Nell\"Adlocutio\" l'imperatore si erge seduto al centro in posizione rialzata sulla tribuna, l'unico girato frontalmente assieme alle due statue ai lati del palco imperiale, raffiguranti (piuttosto grezzamente) Adriano a destra e Marco Aurelio a sinistra. La posizione dell'Imperatore acquista una valenza sacrale, come di una divinit\u00e0 che si mostri ai fedeli isolata nella sua dimensione trascendente, sottolineata anche dalle dimensioni leggermente maggiori della sua figura. Si tratta infatti di uno dei primissimi casi a Roma nell'arte ufficiale di proporzioni tra le figure organizzate secondo gerarchia: la grandezza delle figure non dipende pi\u00f9 dalla loro posizione nello spazio, ma dalla loro importanza. Un altro elemento interessante dei rilievi dell'arco di Costantino \u00e8 la perdita dei rapporti spaziali: lo sfondo mostra i monumenti del Foro romano visibili all'epoca (basilica Giulia, arco di Settimio Severo, arco di Tiberio e colonne dei vicennalia della tetrarchia - gli ultimi due oggi scomparsi), ma la loro collocazione non \u00e8 realistica rispetto al sito sul quale si svolge la scena (i rostra), anzi sono allineati parallelamente alla superficie del rilievo. Ancora pi\u00f9 inconsueta \u00e8 rappresentazione in \"prospettiva ribaltata\" dei due gruppi laterali di popolani, che dovrebbero stare teoricamente davanti alla tribuna ed invece sono ruotati e schiacciati ai due lati.\nQueste tendenze sono riscontrabili anche nel celebre gruppo dei tetrarchi, gi\u00e0 a Costantinopoli e ora murato nella basilica di San Marco a Venezia.\nL'allontanamento dalle ricerche naturalistiche dell'arte greca portava d'altro canto una lettura pi\u00f9 immediata ed una pi\u00f9 facile interpretazione delle immagini. Per lungo tempo questo tipo di produzione artistica venne vista come chiaro esempio di decadenza, anche se oggi studi pi\u00f9 ad ampio raggio hanno dimostrato come queste tendenze non fossero delle novit\u00e0, ma fossero invece gi\u00e0 presenti da secoli nei territori delle province e che il loro emergere nell'arte ufficiale fu il rovescio di un processo di irradiazione artistica dal centro verso la periferia, con il sempre presente (anche in altre epoche storiche) ritorno anche in senso opposto di tendenze dalle periferie al centro.\nCon l'editto del 313 con il quale Costantino permise la libert\u00e0 di culto ai cristiani si ebbe la formazione di un'arte pubblica del Cristianesimo, che si espresse nell'edificazione delle grandiose basiliche a Roma, in Terra Santa e a Costantinopoli: nacque l'arte paleocristiana.\nVerso l'arte medievale.\nLa forma antica di produrre arte non venne distrutta, come si sarebbe portati a pensare, n\u00e9 dalle invasioni barbariche, n\u00e9 dal Cristianesimo. Soprattutto in campo artistico questi nuovi poteri si dimostrarono rispettosi dei modi precedenti: Courtois dimostr\u00f2 bene come i barbari, pur senza comprenderla, rispettarono la maniera romana di derivazione ellenistica, permettendo la sua sopravvivenza per almeno tutto il secolo V e, in parte, VI, anche se ormai svuotata di qualsiasi contenuto originario.\nLa maniera antica si estinse definitivamente solo ad opera degli imperatori bizantini, per i propri fermenti interni che irradiarono una cultura nuova, su basi completamente diverse da quelle antiche, dai centri di Costantinopoli, di Antiochia, di Tessalonica e di Alessandria, con notevoli influenze anche dai vicini centri dell'oriente sasanide.\nLe forme artistiche.\nLa scultura.\nGi\u00e0 nei periodi imperiali la scultura romana era in continuo progresso: i volti sono rappresentati con realismo al contrario dell'arte greca basata soprattutto sul corpo.\nAncora a differenza dell'arte greca classica la scultura romana non rappresenta solo la bellezza ideale ma anche le virt\u00f9 morali.\nIl rilievo storico.\nIl rilievo storico fu la prima vera e propria forma d'arte romana. Si svilupp\u00f2 nel tardo periodo repubblicano, nel I secolo a.C. e, come per il ritratto romano, si form\u00f2 dalla congiunzione del naturalismo ellenistico nella sua forma oggettiva, con i rilievi dell'arte plebea, una corrente legata sia alla mentalit\u00e0 civile e al rito religioso dei romani, e si ha cos\u00ec il suo sviluppo.\nDi questo stile i primi esempi che lo descrivono sono ben riassumibili nel piccolo fregio trionfale del tempio di Apollo Sosiano, semplice ed incisivo, riferito appunto al trionfo di Sosio del 34 a.C., ma forse di esecuzione pi\u00f9 tarda del 20-17 a.C., simile anche a quello successivo dell'altare al centro dell'Ara Pacis. Per questo stile \u00e8 buon uso ricordare la formula \"ogni genere letterario per metro diverso\", quindi ogni genere corrisponde ad uno stile diverso, causa la sua equit\u00e0 strutturale nel tempo.\nInteressante \u00e8 anche il fregio che doveva adornare un altare molto simile a quello dell'Ara Pacis, trovato sotto al \"Palazzo della Cancelleria\" e ora Musei Vaticani, la cosiddetta base dei Vicomagistri (30-50 d.C.): vi si legge una processioni per un sacrificio, dove si vedono gli animali, gli assistenti sacerdoti e i musicanti. Qui con lo scorcio delle trombe e la posizione dei suonatori di dorso, si ha uno dei pochi esempi di \"dilatazione spaziale\": il fondo non esiste, \u00e8 uno spazio libero, entro al quale le figure si muovono.\nIl ritratto.\nIl ritratto, col \"rilievo storico\", \u00e8 la forma pi\u00f9 caratteristica dell'arte romana. Entrambi erano frutto della manifestazione di un forte legame oggettivo e pratico dei Romani, lontano da ogni astrazione metafisica. Il rilievo storico per\u00f2 ha le sue radici nell'arte plebea di tradizione medio-italica, il secondo \u00e8 stato invece creato dall'ambiente patrizio a partire dal ritratto ellenistico.\nVi sono precedenti del ritratto sia nella medio-italica (testa di Giunio Bruto), e in quella etrusca seppur non prima del IV secolo a.C.; ma il ritratto tipico romano \u00e8 tutt'altra cosa, si rif\u00e0 al culto familiare piuttosto che alla sfera onoraria e funerale, anche se poi queste lo assorbiranno. Direttamente collegato alla tradizione patrizia dello \"ius imaginum\", la sua nascita \u00e8 strettamente connessa allo sviluppo nella et\u00e0 Sillana del patriziato, e si svilupper\u00e0 fino al secondo triumvirato; per esempio nella statua di personaggio romano da Delos si notano le fattezze ben individualizzate della testa ritratta impostata su un corpo in posizione eroica di classica idealizzazione.\nA partire da queste esperienze i mercanti romani tornati in patria, divenuti nel frattempo \"aristocrazia del denaro\", impostarono le premesse per l'arte del ritratto. In quell'epoca si defin\u00ec quindi una committenza alta e aristocratica, interessata a ritratti idealizzati e psicologici, nel ricco stile ellenistico \"barocco\", e una committenza \"borghese\", interessata a ritratti fedeli nella fisionomia, anche a scapito dell'armonia dell'insieme e della valenza psicologica, nello stile cosiddetto \"verista\" (come nel ritratto di ignoto di Osimo).\nDalla prima et\u00e0 imperiale avr\u00e0 una stasi date le nuove richieste della classe dirigente, ma rimane statico fra le classi medie ed emergenti. Il ritratto \u00e8 dotato di un minuzioso realismo, che ama descrivere le accidentalit\u00e0 della epidermide, una attenzione non all'effetto di insieme tipico del realismo ellenistico, ma alla minuziosit\u00e0 e alla estrema analisi descrittiva; tutto \u00e8 celebrazione di austerit\u00e0 della vecchia stirpe di contadini forse in realt\u00e0 mai esistita. Tutto \u00e8 per la fierezza della propria stirpe. Proprio per queste caratteristiche tende ad adattarsi ad una sola classe sociale, e non \u00e8 espressione di una societ\u00e0.\nIl I secolo \u00e8 stato un secolo di varie aggregazioni stilistiche, un puro momento di formazione e quindi di incertezze e di varie convivenze prima di un completo assorbimento di ogni carattere, di ogni sfumatura di importazione, un fondo che incarna vari elementi culturali italici e ellenistici.\nIl ritratto romano quindi, come tutta l'arte romana, si esprimeva con diversi linguaggi formali.\nRetaggio dell'arte romana.\nL'arte romana fu per la prima volta nel mondo europeo e mediterraneo, un'arte universale, capace di unificare in un linguaggio dai tratti comuni una vastissima area geografica, che travalica anche i meri confini dell'impero.\nCi\u00f2 implic\u00f2 che l'arte romana, grazie alla sua diffusione, fosse nelle generazioni future il diretto tramite con l'arte antica. Per gli artisti europei la produzione romana venne sempre considerata come \"una seconda e pi\u00f9 perfetta Natura dalla quale trarre insegnamento\"; e grazie proprio ai monumenti ed alle opere d'arte romane si possono spiegare le rifioriture \"classiche\" di civilt\u00e0 come quella carolingia, gotica o rinascimentale.\nL'arte greca rimase infatti oscura fino alla fine del XVIII secolo, quando avvenne il suo riconoscimento teorico, mentre la sua conquista documentata si data al XIX secolo. L'arte romana invece rimase sempre nota durante i secoli successivi, influenzando profondamente le generazione successivi di artisti e committenti."}
{"id": "80751", "revid": "599", "url": "https://it.wikipedia.org/wiki?curid=80751", "title": "Metre Convention", "text": ""}
{"id": "80753", "revid": "599", "url": "https://it.wikipedia.org/wiki?curid=80753", "title": "Convenzione del Metro", "text": ""}
{"id": "80757", "revid": "77358", "url": "https://it.wikipedia.org/wiki?curid=80757", "title": "La signora di Shangai (film 1948)", "text": ""}
{"id": "80759", "revid": "729019", "url": "https://it.wikipedia.org/wiki?curid=80759", "title": "Degenerazione cortico-basale", "text": "La degenerazione corticobasale (CBD) \u00e8 una rara malattia neurodegenerativa che coinvolge la corteccia cerebrale e i nuclei della base. I sintomi del CBD in genere iniziano nelle persone dai 50 ai 70 anni e la durata media della malattia \u00e8 di sei anni. \u00c8 caratterizzato da marcati disturbi del movimento e della cognizione ed \u00e8 classificato come una delle sindromi Parkinson-plus (o parkinsonismi atipici). La diagnosi \u00e8 difficile, poich\u00e9 i sintomi sono spesso simili a quelli di altri disturbi, come il morbo di Parkinson, la paralisi sopranucleare progressiva e la demenza con corpi di Lewy, e una diagnosi definitiva del CBD pu\u00f2 essere fatta solo su esame neuropatologico.\nLa degenerazione cortico-basale \u00e8 una sindrome acinetica-ipertonica, appartenente al gruppo della demenza frontotemporale o demenza non Alzheimer, che si caratterizza clinicamente per:\n\u00c8 una condizione rara, con alla base un'atrofia corticale asimmetrica soprattutto delle regioni fronto-parietali e rolandiche e depigmentazione della sostanza nera mesencefalica, senza corpi di Lewy e con taupatia.\nSegni e sintomi.\nPoich\u00e9 il CBD \u00e8 progressivo, \u00e8 possibile utilizzare un set standard di criteri diagnostici, incentrato sull'evoluzione della malattia. In queste caratteristiche fondamentali sono inclusi i problemi con l'elaborazione corticale, la disfunzione dei gangli della base e un inizio improvviso. Le disfunzioni psichiatriche e cognitive, sebbene presenti nel CBD, sono molto meno prevalenti e sono poco presi in considerazione come indicatori comuni della presenza della malattia.\nSebbene la degenerazione corticobasale abbia una pletora di sintomi, alcuni sono pi\u00f9 prevalenti di altri. In uno studio su 147 pazienti con CBD, \u00e8 stato riscontrato che tutti avevano almeno un segno parkinsoniano, il 95% con due e il 93% presentava una disfunzione di ordine superiore (disturbi cognitivi come acalculia, perdita sensoriale, demenza, abbandono, ecc.). In uno studio separato su 14 pazienti registrati 3 anni dopo l'insorgenza dei sintomi, molti pazienti presentavano un numero elevato di sintomi motori. Il 71% presentava bradicinesia (movimenti lenti), il 64% mostrava aprassia, il 43% riferiva distonia degli arti e sebbene il 36% pi\u00f9 cognitivo avesse demenza. In un altro studio condotto su 36, oltre la met\u00e0 aveva la sindrome della mano aliena e il 27% aveva un impedimento all'andatura. Da questo possiamo vedere perch\u00e9 il CBD \u00e8 difficile da diagnosticare e da riconoscere nelle diagnosi differenziali con gli altri parkinsonismi.\nL'esordio \u00e8 in genere caratterizzato da una sintomatologia acinetico-ipertonica, a volte con tremore, spiccatamente asimmetrica, con segni di compromissione corticale come aprassia ideomotoria, e pi\u00f9 tardivamente turbe sensitive quali l'astereoagnosia, iperreflessia (riflessi esagerati), fenomeno di Babinski (indicante lesioni della via extrapiramidale o del motoneurone).\nFrequentemente si ha tremore posturale irregolare, distonie degli arti superiori, disartria, alterazioni dell'oculomozione e, nella met\u00e0 dei pazienti, il fenomeno dell'\"arto alieno\".\nIl decesso avviene solitamente in circa 6 anni per complicanze respiratorie legate all'immobilit\u00e0 progressiva.\nDisfunzioni corticali motorie e associate.\nAlcuni dei tipi di sintomi pi\u00f9 diffusi nelle persone che presentano CBD riguardano disturbi del movimento identificabili e problemi con l'elaborazione corticale. Questi sintomi sono indicatori iniziali della presenza della malattia. Ciascuna delle complicanze del movimento associate appare in genere asimmetrica e i sintomi non sono osservati uniformemente in tutto il corpo. Ad esempio, una persona che mostra una sindrome della mano aliena in una mano, non mostrer\u00e0 corrispondentemente lo stesso sintomo nell'altra mano. Disturbi del movimento predominanti e disfunzioni corticali associate al CBD includono:\nParkinsonismo.\nLa presenza del parkinsonismo come sintomo clinico del CBD \u00e8 in gran parte responsabile di complicazioni nello sviluppo di criteri diagnostici unici per la malattia. Altre malattie in cui il parkinsonismo costituisce una caratteristica diagnostica integrale sono il morbo di Parkinson (PD) e la paralisi sopranucleare progressiva (PSP). Il parkinsonismo nel CBD \u00e8 ampiamente presente in un'estremit\u00e0 come il braccio ed \u00e8 sempre asimmetrico. \u00c8 stato suggerito che il braccio non dominante \u00e8 coinvolto pi\u00f9 spesso. Le disfunzioni del movimento associate comuni che comprendono il parkinsonismo sono la rigidit\u00e0, la bradicinesia e il disturbo dell'andatura, con la rigidit\u00e0 degli arti che forma la manifestazione pi\u00f9 tipica del parkinsonismo nel CBD. Nonostante sia relativamente indistinta, questa rigidit\u00e0 pu\u00f2 portare a disturbi dell'andatura e movimenti correlati. La bradicinesia nel CBD si verifica quando c'\u00e8 un notevole rallentamento nel completamento di alcuni movimenti degli arti. In uno studio associato, \u00e8 stato stabilito che, tre anni dopo la prima diagnosi, il 71% delle persone con CBD dimostra la presenza di bradicinesia.\nSindrome della mano aliena.\nLa sindrome della mano aliena ha dimostrato di essere prevalente in circa il 60% delle persone con diagnosi di CBD. Questo disturbo comporta l'incapacit\u00e0 di un individuo di controllare i movimenti della sua mano, che risulta dalla sensazione che l'arto sia \"estraneo\". I movimenti dell'arto alieno sono una reazione a stimoli esterni e non si verificano sporadicamente o senza stimolazione. La presenza di un arto alieno ha un aspetto distinto nel CBD\nUn'altra forma pi\u00f9 rara di sindrome della mano aliena \u00e8 stata osservata nel CBD, in cui la mano di un individuo mostra una risposta di evitamento a stimoli esterni. Inoltre, la compromissione sensoriale, rivelata attraverso l'intorpidimento degli arti o la sensazione di formicolio, pu\u00f2 anche insorgere contemporaneamente alla sindrome della mano aliena, poich\u00e9 entrambi i sintomi sono indicativi di disfunzione corticale. Come la maggior parte dei disturbi del movimento, anche la sindrome della mano aliena si presenta in modo asimmetrico nei soggetti con CBD.\nAprassia.\nL'aprassia ideomotoria (IMA), sebbene chiaramente presente nel CBD, si manifesta spesso atipicamente a causa della presenza aggiuntiva di bradicinesia e rigidit\u00e0 in quegli individui che presentano i disturbi. Il sintomo IMA nel CBD \u00e8 caratterizzato dall'incapacit\u00e0 di ripetere o imitare particolari movimenti (significativi o casuali) sia con che senza l'implementazione di oggetti. Questa forma di IMA \u00e8 presente nelle mani e nelle braccia, mentre l'IMA nelle estremit\u00e0 inferiori pu\u00f2 causare problemi con la deambulazione. Quelli con CBD che mostrano IMA possono avere difficolt\u00e0 ad iniziare a camminare, poich\u00e9 il piede pu\u00f2 sembrare fissato al pavimento. Ci\u00f2 pu\u00f2 causare inciampo e difficolt\u00e0 nel mantenere l'equilibrio. L'IMA \u00e8 associata al deterioramento della corteccia premotoria, delle aree di associazione parietale, collegando tratti di sostanza bianca, talamo e gangli della base. Alcuni soggetti con CBD presentano aprassia cinetica degli arti, che comporta disfunzione di movimenti motori pi\u00f9 fini, spesso eseguiti da mani e dita.\nAfasia.\nL'afasia nel CBD si manifesta attraverso l'incapacit\u00e0 di parlare o una difficolt\u00e0 nell'avviare il dialogo parlato e rientra nel sottotipo non fluente (piuttosto che fluente o scorrevole) del disturbo. Ci\u00f2 pu\u00f2 essere correlato a disturbi del linguaggio come la disartria, e quindi non \u00e8 una vera afasia, poich\u00e9 l'afasia \u00e8 correlata a un cambiamento nella funzione del linguaggio, come la difficolt\u00e0 a recuperare parole o mettere insieme le parole per formare frasi significative. Le menomazioni del linguaggio e / o del linguaggio nel CBD provocano discorsi disconnessi e omissione delle parole. Le persone con questo sintomo di CBD spesso perdono la capacit\u00e0 di parlare mentre la malattia progredisce\nProblemi psichiatrici.\nI problemi psichiatrici associati al CBD spesso si presentano a causa dei sintomi debilitanti della malattia. Le principali condizioni psichiatriche e cognitive citate negli individui con CBD comprendono la demenza, la depressione e l'irritabilit\u00e0, con la demenza che forma una caratteristica chiave che a volte porta alla diagnosi errata del CBD come un altro disturbo cognitivo come il morbo di Alzheimer (AD). La demenza frontotemporale pu\u00f2 essere una caratteristica iniziale.\nCaratteristiche molecolari.\nI risultati neuropatologici associati al CBD includono la presenza di anomalie astrocitiche nel cervello e un accumulo improprio della proteina tau (che ci permette di riferirci alla CBD come tauopatia).\nInclusioni astrogliali.\nL'esame istologico post mortem del cervello degli individui con diagnosi di CBD rivela caratteristiche uniche che coinvolgono gli astrociti nelle regioni localizzate. La procedura tipica utilizzata nell'identificazione di queste inclusioni astrogliali \u00e8 il metodo di colorazione Gallyas-Braak. Questo processo prevede l'esposizione di campioni di tessuto a un materiale di colorazione argentata che segnala anomalie nella proteina tau e inclusioni astrogliali. Le inclusioni astrogliali nel CBD sono identificate come placche astrocitiche, che si presentano come esposizioni anulari di escrescenze sfocate dall'astrocita. Un recente studio ha indicato che produce un'alta densit\u00e0 di placche astrocitiche nella porzione anteriore del lobo frontale e nell'area premotoria della corteccia cerebrale.\nTauopatia.\nLa proteina tau \u00e8 un'importante proteina associata ai microtubuli (MAP), che si trova tipicamente negli assoni neuronali. Tuttavia, il malfunzionamento dello sviluppo della proteina pu\u00f2 provocare un'espressione innaturale e di alto livello negli astrociti e nelle cellule gliali. Di conseguenza, questo \u00e8 spesso responsabile delle placche astrocitiche evidenziate in modo evidente negli esami istologici di CBD. Sebbene si sappia che svolgono un ruolo significativo nelle malattie neurodegenerative come il CBD, il loro effetto preciso rimane un mistero.\nLa degenerazione cortico-basale \u00e8 considerata una tauopatia . Questo permette di ritenere che l'indicatore pi\u00f9 comune del CBD sia una proteina tau difettosa. Le proteine Tau sono fondamentali per mantenere stabili i microtubuli e queste cellule difettose creano 4 ripetizioni leganti i microtubuli. Queste 4 ripetizioni del legame hanno una maggiore affinit\u00e0 nel legame con i microtubuli. A causa di questa maggiore affinit\u00e0, formano fibre insolubili (chiamate anche \"filamenti elicoidali accoppiati). I microtubuli stessi mantengono la cellula e la struttura citoscheletrica stabili. Pertanto, quando le proteine Tau hanno configurazioni non fisiologiche, i microtubuli diventano instabili e alla fine portano all'apoptosi cellulare.\nDiagnosi.\nLa diagnosi \u00e8 soprattutto clinica, ma le neuroimmagini possono mostrare atrofia fronto-parietale asimmetrica, ben visibile attraverso la PET.\nUna diagnosi clinica di CBD viene eseguita in base ai criteri diagnostici specificati, che si concentrano principalmente sui sintomi correlati alla malattia. Tuttavia, ci\u00f2 si traduce spesso in complicazioni poich\u00e9 questi sintomi spesso si sovrappongono a numerose altre malattie neurodegenerative..\nLa diagnosi post mortem fornisce l'unica vera indicazione della presenza di CBD. La maggior parte di queste diagnosi utilizza il metodo di colorazione Gallyas-Braak, che \u00e8 efficace nell'identificare la presenza di inclusioni astrogliali e tauopatia casuale.\nDiagnosi differenziale.\nLa paralisi sopranucleare progressiva (PSP) \u00e8 spesso la malattia pi\u00f9 spesso confusa con il CBD. Sia la PSP che il CBD provocano sintomi simili ed entrambi mostrano taupatie al momento dell'analisi istologica. Tuttavia, \u00e8 stato notato che la tauopatia nella PSP provoca astrociti a forma di ciuffo in contrasto con le placche astrocitiche a forma di anello trovate come risultato del CBD.\nGli individui con diagnosi di PD presentano spesso disfunzioni del movimento simili a quelle con diagnosi di CBD, che aggiunge complessit\u00e0 alla sua diagnosi. Altre malattie neurodegenerative tra cui il morbo di Alzheimer (AD), la demenza con corpi di Lewy (DLB), l'encefalopatia traumatica cronica (CTE) e la demenza frontotemporale (FTD) mostrano elementi comuni con il CBD.\nNeuroimaging.\nI tipi di tecniche di imaging maggiormente utilizzate durante lo studio e / o la diagnosi di CBD sono:\nGli sviluppi o i miglioramenti nelle tecniche di imaging offrono la possibilit\u00e0 futura di una diagnosi clinica definitiva prima della morte. Tuttavia, nonostante i loro benefici, le informazioni apprese dalla risonanza magnetica e dallo SPECT all'inizio della progressione del CBD tendono a non mostrare irregolarit\u00e0 che indichino la presenza di tale malattia neurodegenerativa. La FDOPA PET \u00e8 utilizzato per studiare la funzionalit\u00e0 della via della dopamina.\nNonostante l'indubbia presenza di atrofia corticale (come determinato attraverso la risonanza magnetica e SPECT) negli individui che manifestano i sintomi del CBD, questo non \u00e8 un indicatore esclusivo della malattia. Pertanto, l'utilizzo di questo fattore nella diagnosi di CBD dovrebbe essere usato solo in combinazione con altre disfunzioni clinicamente presenti.\nMRI.\nLe immagini MRI sono utili per visualizzare porzioni atrofizzate di posizioni neuroanatomiche all'interno del cervello. Di conseguenza, \u00e8 particolarmente efficace nell'identificare regioni all'interno di diverse aree del cervello che sono state colpite negativamente a causa delle complicazioni associate al CBD. Per essere specifici, la risonanza magnetica del CBD mostra tipicamente atrofia corticale parietale e frontale posteriore con rappresentazione ineguale nei lati corrispondenti. Inoltre, nel corpo calloso \u00e8 stata osservata atrofia.\nLa risonanza magnetica funzionale (fMRI) \u00e8 stata utilizzata per valutare i modelli di attivazione in varie regioni del cervello degli individui affetti da CBD. Dopo l'esecuzione di semplici compiti motori delle dita, i soggetti con CBD hanno sperimentato livelli pi\u00f9 bassi di attivit\u00e0 nella corteccia parietale, nella corteccia sensomotoria e nella corteccia motoria supplementare rispetto a quelli testati in un gruppo di controllo.\nSPECT.\nLa SPECT \u00e8 attualmente utilizzato per provare a rilevare il CBD. In molti pazienti affetti da CBD, ci sono aree nei gangli della base che hanno difficolt\u00e0 a captare la dopamina, in genere asimmetricamente. In particolare, i trasportatori di dopamina sono presinaptici sulle cellule nigrostriatali [21]. SPECT viene utilizzato per rilevare queste anomalie nei trasportatori di dopamina. Dato che molti pazienti hanno una perdita asimmetrica di funzionalit\u00e0 e metabolismo, ci\u00f2 pu\u00f2 aiutare a differenziare i pazienti con CBD e quelli con Alzheimer.\nGli studi SPECT su soggetti a cui \u00e8 stata diagnosticata la CBD comportano l'analisi della perfusione in tutte le parti del cervello. La valutazione SPECT attraverso l'osservazione della perfusione consiste nel monitorare il rilascio di sangue in diverse posizioni nelle regioni dei tessuti o degli organi, che, nel caso del CBD, riguarda aree localizzate all'interno del cervello. Il tessuto pu\u00f2 essere caratterizzato come iperfusione, sottoperfusione, ipoperfusione o iperperfusione. L'iperperfusione e la sottoperfusione si riferiscono a un confronto con i livelli complessivi di perfusione all'interno di tutto il corpo, mentre l'ipoperfusione e l'iperperfusione sono calcolate rispetto alle esigenze di flusso sanguigno del tessuto in questione. In generale, le misurazioni prese per il CBD usando SPECT sono indicate come flusso sanguigno cerebrale regionale (rCBF).\nIn generale, SPECT rivela ipoperfusione all'interno delle regioni posteriori dei lobi frontale e parietale. Come nelle immagini raccolte tramite la risonanza magnetica, le immagini SPECT hanno indicato l'asimmetria nella presentazione delle anomalie in tutto il cervello. [4] Ulteriori studi hanno rivelato la presenza di anomalie della perfusione nel talamo, nella corteccia temporale, nei gangli della base e nelle sedi pontocerebellari (dal ponte al cervelletto) all'interno del cervello dei soggetti.\nFDOPA PET.\nLa ricerca ha suggerito che l'integrit\u00e0 del sistema dopaminico nello striato \u00e8 stata danneggiata a causa del CBD. Gli studi attuali che utilizzano l'uso della scansione FDOPA PET come possibile metodo per identificare il CBD si sono concentrati sull'analisi dell'efficienza dei neuroni nello striato che utilizzano il neurotrasmettitore dopamina. Questi studi hanno concluso che, in generale, l'assorbimento della dopamina era diminuito nel caudato e nel putamen. Questa caratteristica ha anche il potenziale per essere utile nel distinguere il CBD da un PD simile, poich\u00e9 gli individui a cui \u00e8 stato diagnosticato il PD avevano pi\u00f9 probabilit\u00e0 di avere un assorbimento inferiore di dopamina rispetto agli individui con CBD.\nAltri test clinici o procedure che monitorano la presenza di dopamina nel cervello (\u03b2-CIT SPECT e IBZM SPECT) hanno mostrato risultati simili. \u03b2-CIT funge da indicatore per i neuroni dopaminergici presinaptici, mentre IBZM \u00e8 un tracciante che mostra un'affinit\u00e0 per i neuroni postsinaptici dello stesso tipo. Nonostante l'accordo con altri studi di imaging, questi due metodi SPECT subiscono un certo esame a causa della migliore precisione in altri metodi di imaging. Tuttavia, la \u03b2-CIT SPECT ha dimostrato di essere utile nel distinguere CBD da PSP e atrofia multisistemica (MSA).\nTerapia.\nPoich\u00e9 la causa esatta del CBD \u00e8 sconosciuta, non esiste un trattamento formale per la malattia. Invece, i trattamenti si concentrano sulla minimizzazione dell'aspetto o dell'effetto dei sintomi derivanti dal CBD. Il sintomo pi\u00f9 facilmente curabile del CBD \u00e8 il parkinsonismo e la forma pi\u00f9 comune di trattamento per questo sintomo \u00e8 l'applicazione di farmaci dopaminergici. Tuttavia, in generale si osserva solo un moderato miglioramento e il sollievo dal sintomo non \u00e8 di lunga durata. Inoltre, le terapie palliative, compresa l'implementazione di sedie a rotelle, logopedia e tecniche di alimentazione, sono spesso utilizzate per alleviare molti dei sintomi che non mostrano alcun miglioramento con la somministrazione di farmaci.\nNon vi \u00e8 consenso su ci\u00f2 che provoca il CBD e quindi la maggior parte del trattamento \u00e8 sintomatica. Sfortunatamente, molti trattamenti hanno generalmente un basso tasso di successo o non sono stati testati a fondo. Ad esempio, in relazione all'aspetto motorio della disabilit\u00e0, il CBD ha un'alta resistenza per i trattamenti come la levodopa. Numerosi studi non hanno riportato livelli reali di miglioramento basati sull'uso di farmaci simili / agonisti dopaminergici. A causa dei livelli cerebrali di inibizione, alcuni farmaci si sono concentrati sulla creazione di un'inibizione che annullerebbe l'effetto. Molti di questi rilassanti e anticonvulsivanti hanno un certo successo ma hanno anche effetti collaterali indesiderati. Anche gli effetti cognitivi e associativi del CBD sono difficili da trattare poich\u00e9 non siamo ancora sicuri di molti dei trattamenti per le malattie sintomatiche che ne derivano come la demenza, l'afasia, l'abbandono, l'aprassia e altri.\nLa terapia prevede rimedi sintomatici per il tremore (es. clonazepam) e tossina botulinica per le distonie.\nStoria.\nIl CBD fu identificato per la prima volta da Rebeiz e dai suoi associati nel 1968, mentre osservavano tre individui che esibivano sintomi caratteristici di un disturbo unico e precedentemente sconosciuto. Inizialmente si riferivano alla malattia neurodegenerativa come \"degenerazione corticodentatonigrale con acromasia neuronale\". Nel 1989 Gibb e colleghi hanno fornito descrizioni cliniche e patologiche dettagliate in altri tre casi adottando il nome degenerazione cortico-basale, dopo di che vari altri nomi includevano \"degenerazione corticonigrale con acromasia nucleare\" e \"degenerazione gangliare basale corticale\" . Sebbene la causa sottostante del CBD sia sconosciuta, la malattia si verifica a causa di un danno ai gangli della base, specificamente contrassegnato dalla degenerazione neuronale o dalla depigmentazione (perdita di melanina in un neurone) nella sostantia nigra. Ulteriori caratteristiche neurologiche distintive di coloro a cui \u00e8 stata diagnosticata la CBD consistono nell'atrofia asimmetrica delle regioni corticali frontali e parietali del cervello. Gli studi post mortem su pazienti con diagnosi di CBD indicano che gli attributi istologici spesso implicano il gonfiarsi dei neuroni, la gliosi e tauopatia. Gran parte dei progressi pionieristici e delle ricerche condotte sul CBD sono state completate negli ultimi dieci anni circa, a causa del riconoscimento formale relativamente recente della malattia."}
{"id": "80764", "revid": "1573940", "url": "https://it.wikipedia.org/wiki?curid=80764", "title": "Zetta", "text": "Zetta \u00e8 un prefisso SI che esprime il fattore 1021, ovvero 10007, ovvero 1 000 000 000 000 000 000 000, ovvero mille miliardi di miliardi.\nIl suo simbolo \u00e8 Z.\n\u00c8 stato adottato nel 1991 dalla CGPM. Deriva dal francese \"sept\" e ricorda la settima potenza di 1000. \nQualche anno prima, per esprimere lo stesso fattore, era stato introdotto non ufficialmente il prefisso Hepa, apparentemente derivato dalla parola greca \u1f11\u03c0\u03c4\u03ac, \"hept\u00e0\", sette."}
{"id": "80774", "revid": "1305772", "url": "https://it.wikipedia.org/wiki?curid=80774", "title": "King Kong (disambigua)", "text": "King Kong \u00e8 un gigantesco gorilla immaginario, personaggio di una serie di film prodotti a partire dal 1933. Entrato nella cultura di massa, il nome \"King Kong\" ha assunto una variet\u00e0 di significati derivati."}
{"id": "80775", "revid": "1573940", "url": "https://it.wikipedia.org/wiki?curid=80775", "title": "Exa", "text": "Exa \u00e8 un prefisso SI che esprime il fattore 1018, ovvero 10006, ovvero 1\u00a0000\u00a0000\u00a0000\u00a0000\u00a0000\u00a0000, ovvero un miliardo di miliardi.\n\u00c8 stato adottato nel 1991 dalla CGPM. Deriva dalla parola greca \u1f15\u03be, \"hex\" e ricorda la sesta potenza di 1000. La stessa origine e lo stesso significato hanno i prefissi hexa ed esa.\nIn informatica Exa \u00e8 usato anche come prefisso che esprime il fattore (210)6 = ; per evitare ambiguit\u00e0 la International Electrotechnical Commission (IEC) prescrive l'uso per tale fattore del prefisso exbi, con simbolo Ei."}
{"id": "80776", "revid": "8897", "url": "https://it.wikipedia.org/wiki?curid=80776", "title": "Syst\u00e8me International d'Unit\u00e9s", "text": ""}
{"id": "80777", "revid": "228587", "url": "https://it.wikipedia.org/wiki?curid=80777", "title": "Peta", "text": ""}
{"id": "80785", "revid": "124948000", "url": "https://it.wikipedia.org/wiki?curid=80785", "title": "La ballata del Cerutti", "text": "La ballata del Cerutti \u00e8 un brano musicale del 1960 di Giorgio Gaber, scritto dallo stesso Gaber insieme ad Umberto Simonetta.\nStoria e testo.\nLa canzone, come esplicitamente dichiarato nei primi versi, \u00e8 una ballata che fa la parodia a quelle celebrative tipiche della musica nordamericana, la maggior parte delle quali venivano composte in onore di eroi della patria e figure venerate nell'immaginario collettivo statunitense. In questo caso, infatti il protagonista \u00e8 una persona all'apparenza del tutto ordinaria, che ha un nome e cognome di fantasia ma molto comuni nella realt\u00e0, \"Gino Cerutti\", ed \u00e8 un giovane di vent'anni scansafatiche che frequenta un bar del quartiere della periferia milanese dove vive, il Giambellino. Una sera, il Cerutti vede una Lambretta lasciata in una strada e cerca di rubarla, ma viene visto da qualcuno che chiama la polizia, arrestato e condannato a tre mesi di galera, da cui uscir\u00e0 in anticipo con il condono dopo una lunga ramanzina del giudice. \nTornato al bar, questa esperienza lo porta a guadagnarsi il rispetto degli amici, che lo etichettano come \"un tipo duro\".\nI luoghi descritti sono identificabili: il \"bar del Giambellino\" esisteva veramente, l'espressione \"al terzo raggio\" fa riferimento al carcere di San Vittore e l'atmosfera ricreata nella canzone \u00e8 realistica.\nEdizioni.\nPubblicato nel 1960 per la Ricordi, era stato pubblicato in altre due edizioni, una delle quali, stampata in soli 100 esemplari, con la copertina illustrata da Tinin Mantegazza e con il titolo \"La ballata del Cerutti che aveva rubato una Lambretta\". Nel 1961 il brano era stato inserito nell'album di esordio Giorgio Gaber.\nNel 1965 era stato ripubblicato, sempre come lato A, per la stessa etichetta discografica nel singolo \"La ballata del Cerutti / Le strade di notte\"."}
{"id": "80786", "revid": "1590006", "url": "https://it.wikipedia.org/wiki?curid=80786", "title": "Telnet", "text": "In informatica e telecomunicazioni Telnet \u00e8 un protocollo di rete, utilizzato tramite interfaccia a riga di comando per fornire all'utente sessioni di login remoto. I documenti IETF STD 8 (RFC 854 e RFC 855) affermano: \"L'obiettivo del protocollo Telnet \u00e8 fornire un supporto per le comunicazioni sufficientemente generalizzato, bidirezionale ed orientato ai byte (otto bit)\".\nPer estensione, Telnet \u00e8 anche il nome del programma che l'utente pu\u00f2 usare per avviare una sessione Telnet ad un host remoto; il programma implementa la parte client del protocollo. I client Telnet sono stati resi disponibili sulla maggior parte dei sistemi informatici per molti anni e su qualsiasi tipo di computer.\nDescrizione.\nTelnet \u00e8 un protocollo client-server basato su TCP; i client solitamente si connettono alla porta 23 sul server (nonostante la porta possa essere differente, come per parecchi protocolli internet). In parte a causa della progettazione del protocollo e in parte per la flessibilit\u00e0 tipicamente fornita dai programmi Telnet, \u00e8 possibile utilizzare un programma Telnet per stabilire una connessione interattiva ad un qualche altro servizio su un server internet. Un utilizzo classico \u00e8 collegarsi col Telnet alla porta 25 (sulla quale tipicamente si trova un server SMTP) per effettuare il debugging di un server di posta.\nIl protocollo Telnet pu\u00f2 essere diviso in una parte principale ed in un set di estensioni. La parte principale \u00e8 descritta dalle RFC 854 e RFC 855 dell'IETF, che sono anche unite nell'STD 8, e definiscono le caratteristiche base del protocollo ed il modo di implementare le estensioni. Tra le tante estensioni, alcune sono state adottate come Standard Internet. I documenti STD dal 27 al 32 definiscono varie estensioni di Telnet, la maggior parte delle quali sono molto diffuse. Tra le estensioni rimanenti, le pi\u00f9 importanti sono quelle proposte dall'IETF come standard; ulteriori dettagli possono esser trovati nella STD 1.\nCome spiegato pi\u00f9 avanti, Telnet non \u00e8 sicuro e dovrebbe esser generalmente evitato. Il suo uso sulle reti pubbliche comporta seri rischi di sicurezza.\nUsi.\nI client Telnet sono ancora usati occasionalmente per \"parlare\" ad altri servizi. Telnet \u00e8 usato ogni tanto nel debug di servizi di networking come i server SMTP e HTTP, in quanto rappresenta un modo semplice per mandare comandi al server ed esaminare le risposte. Telnet pu\u00f2 anche essere usato come un rudimentale client IRC se si possiede una conoscenza adeguata.\nTelnet \u00e8 molto usato per i giochi Multi user dungeon giocati in rete.\nNel campo della posta elettronica Telnet ha molti validi usi, per esempio \u00e8 possibile leggere la corrispondenza sulla propria mailbox, cancellarla oppure spedire missive elettroniche . Visto che normalmente l'accesso alla propria casella di posta elettronica viene fatto in modo non sicuro oppure a volte da un computer pubblico, i problemi di sicurezza di Telnet non sono di ostacolo.\nA volte con le webmail si hanno problemi di accesso alla propria mailbox che con Telnet si possono risolvere, per esempio nel caso di superamento della memoria concessa alcune caselle si bloccano e Telnet permette di risolvere il problema.\nAltro particolare interessante di Telnet e la posta elettronica \u00e8 la possibilit\u00e0 di invio di email anonime oppure email false (fake email). Se non vengono utilizzati proxy la magistratura tramite la polizia postale \u00e8 in grado di individuare il mittente tramite il suo indirizzo IP.\nTelnet pu\u00f2 essere utilizzato da un comune browser web, in presenza di una connessione (generalmente HTTP) gi\u00e0 attiva ad un Internet Service Provider: Telnet \u00e8 un protocollo di livello pi\u00f9 alto di quelli del livello di trasporto dei dati, e richiede che una sessione sia gi\u00e0 iniziata.\nSicurezza.\nCi sono tre problemi principali legati a Telnet che lo rendono una cattiva scelta per sistemi moderni dal punto di vista della sicurezza informatica:\nIn ambienti dove la sicurezza \u00e8 importante, come la rete pubblica Internet, Telnet non dovrebbe esser usato in quanto le sessioni telnet non sono criptate. Ci\u00f2 significa che chiunque abbia accesso ad un router, uno switch o un gateway posizionato sulla rete tra i due host che stanno comunicando tramite Telnet, pu\u00f2 intercettare i pacchetti che lo attraversano e facilmente ottenere qualsiasi cosa venga scambiata (compresi nomi utente e password) con programmi di sniffing come tcpdump e Wireshark (precedentemente chiamato Ethereal). \nQueste falle han fatto s\u00ec che l'uso del protocollo Telnet cadesse rapidamente a favore del pi\u00f9 sicuro protocollo SSH, rilasciato nel 1998. SSH offre tutte le funzioni di Telnet pi\u00f9 una sicura criptazione, che previene l'intercettazione dei dati scambiati, ed un'autenticazione a chiave pubblica, che assicura l'identit\u00e0 del server remoto.\nGli esperti di sicurezza informatica, come l'Istituto SANS ed i membri del newsgroup di comp.os.linux.security, consigliano di interrompere l'uso di Telnet per login remoti in circostanze normali.\nQuando Telnet \u00e8 stato sviluppato all'inizio degli anni ottanta, secondo alcune fonti addirittura nel 1969, la maggior parte degli utenti delle reti appartenevano a dipartimenti di istituti accademici o a centri di ricerca privati o governativi. In quest'ambiente, la sicurezza non era cos\u00ec importante quanto lo \u00e8 oggi, con l'espansione della banda larga e la rete globale. Con la crescita esponenziale del numero di persone che accedono ad Internet, e quindi del numero di coloro che vogliono entrare in sistemi altrui con intenzioni malevole, Telnet non dovrebbe essere usato in reti Internet."}
{"id": "80788", "revid": "1075510", "url": "https://it.wikipedia.org/wiki?curid=80788", "title": "Hendrik Lorentz", "text": "Famoso per le sue ricerche sull'elettromagnetismo (in particolare per la Forza di Lorentz) e l'elettrodinamica, alcuni suoi contributi importanti, come le trasformazioni di Lorentz e alcune ipotesi sulla contrazione dei corpi in movimento, furono utilizzati da Albert Einstein per la descrizione dello spazio e del tempo nella formulazione della relativit\u00e0 ristretta.\nRicevette nel 1902 il Premio Nobel per la fisica assieme a Pieter Zeeman per la scoperta e la spiegazione teorica dell'effetto Zeeman. Gli \u00e8 stato dedicato anche un cratere lunare di 312\u00a0km di diametro.\nBiografia.\nHendrik Lorentz nacque a Arnhem, una citt\u00e0 all'interno della regione della Gheldria nei Paesi Bassi figlio di Gerrit Frederik Lorentz (1822 \u2013 1893), un benestante vivaista, e di Geertruida van Ginkel (1826 \u2013 1861).\nNel 1862, dopo la morte della madre, suo padre spos\u00f2 Luberta Hupkes. Dal 1866 al 1869 egli frequent\u00f2 il liceo di recente costruzione a Arnhem, e nel 1870 egli pass\u00f2 gli esami sulle lingue classiche necessario per l'ammissione all'universit\u00e0. Lorentz studi\u00f2 fisica e matematica all'Universit\u00e0 di Leiden dove fu fortemente influenzato dall'insegnante di astronomia, il professore Frederik Kaiser, diventando cos\u00ec un fisico. Dopo aver ottenuto la laurea, egli ritorn\u00f2 ad Arnhem nel 1872 per insegnare matematica nei licei, ma nonostante ci\u00f2 continu\u00f2 a studiare a Leiden integrando la sua posizione di studioso con quella di professore.\nNel 1875 Lorentz ottenne il dottorato di ricerca sotto il professore Pieter Rijke con una tesi intitolata \"Beugung und Brechung von Licht\" (Diffrazione e rifrazione della luce) con la quale egli perfezion\u00f2 la teoria elettromagnetica di James Clerk Maxwell. Nel 1881 Hendrik spos\u00f2 Aletta Catharina Kaiser, nipote di Frederik Kaiser e figlia di Johann Wilhelm Kaiser, direttore della scuola d'incisione di Amsterdam, professore di Belle Arti e progettista dei primi francobolli postali olandesi (1852). In seguito Kaiser fu anche il Direttore della Galleria Nazionale di Amsterdam. La prima figlia nata da Hendrik e Aletta, Geertruida Luberta Lorentz, divenne anch'ella un fisico.\nNel 1878 a soli 24 anni, Hendrik Antoon Lorentz fu designato per la cattedra di recente costituzione in fisica teorica presso l'Universit\u00e0 di Leida. Il 25 gennaio 1878 egli consegn\u00f2 la sua lettura inaugurale sul \"\" (La teoria molecolare in Fisica). Durante i suoi primi vent'anni a Leida, Lorentz fu inizialmente interessato alla teoria dell'elettromagnetismo per spiegare la relazione fra elettricit\u00e0, magnetismo e luce, estendendo cos\u00ec le sue ricerche in un'area molto pi\u00f9 ampia, pur concentrandosi sulla fisica teorica. Dalle sue pubblicazioni appare chiaro che Lorentz diede contributi sostanziosi alla meccanica, alla termodinamica, all'idrodinamica, alla teoria cinetica, alla teoria dello stato stazionario, allo studio della luce e della propagazione, ma i suoi principali risultati riguardano l'elettromagnetismo, lo studio degli elettroni e della relativit\u00e0."}
{"id": "80790", "revid": "33689", "url": "https://it.wikipedia.org/wiki?curid=80790", "title": "Intef", "text": "Biografia.\nIntef non fu un faraone ma un governatore con base a Tebe, ed era almeno formalmente al servizio di un re della VIII dinastia menfita, oppure di un re di Heracleopolis Magna appartenente alla IX o X dinastia. Intef avrebbe esercitato il suo potere verso sud fino ad Assuan, e verso nord non oltre a Coptos, che era invece governata da un'altra famiglia di nomarchi locali.\nDopo la sua morte, Intef venne considerato come un capostipite della XI dinastia. Ad esempio, il suo nome appare (posizione 13) nella Sala degli Antenati, costruita oltre 600 anni dopo da Thutmose III per onorare i suoi regali antenati. In essa, a Intef non viene attribuito il tradizionale cartiglio riservato ai re, ma gli vengono associati i titoli di \"iry-pat haty-a\", comunemente tradotti come \"Principe ereditario e Governatore\".\nIntef \u00e8 con molta probabilit\u00e0 da identificare con il personaggio a cui re Sesostri I della XII dinastia dedic\u00f2 una statua in postura da scriba (Cairo CG 42005), la cui iscrizione recita: \"Realizzata dal Re dell'Alto e Basso Egitto Kheperkara come monumento per suo padre, il principe Intef il Grande [...] nato da Iku\".\nIntef fu anche oggetto di un culto privato, come dimostra la stele di un ufficiale di nome Maati che fu coevo del re Mentuhotep II. Sulla stele, probabilmente proveniente da el-Tarif ed ora al Metropolitan Museum of Art di New York (inv. 14.2.7), Maati chiede che siano rivolte preghiere a \"Intef il Grande, il figlio di Iku\".\n\u00c8 possibile che Intef venga menzionato anche su di una stele frammentaria proveniente da Dendera, i cui due pezzi principali si trovano oggi a Strasburgo (inv. 345) ed al Museo Archeologico Nazionale di Firenze (inv. 7595), e sulla quale ad Intef viene attribuito anche il titolo di \"Grande Principe delle terre meridionali\". L'attribuzione di tale stele ad Intef il Vecchio \u00e8 comunque ancora oggetto di discussione.\nConsiderata l'importanza di Intef agli occhi dei posteri, Alan Gardiner ha suggerito che l'illustre nomarca potesse essere menzionato persino nel Canone Reale (colonna 5 riga 12). L'attribuzione rimane comunque congetturale, poich\u00e9 tale sezione di papiro \u00e8 completamente mancante.\nTomba.\nUna stele funeraria rinvenuta da Auguste Mariette a Dra Abu el-Naga ed oggi al Museo del Cairo (CG 20009) venne realizzata dal \"Principe ereditario Intefi\", che su di essa riport\u00f2 di aver servito un faraone di cui non \u00e8 menzionato il nome:\n\"Un'offerta che il re fa ad Anubis, che sta sulla sua montagna, che sta nel luogo dell'imbalsamazione, signore delle terre sacre, perch\u00e9 possa dare al principe ereditario e conte, grande signore del nomo tebano, che soddisfa il re come custode della porta meridionale, grande pilastro di colui che fa vivere le Due Terre, il capo dei profeti devoto al grande dio, Intefi.\"\nJ\u00fcrgen von Beckerath ha suggerito che si tratti effettivamente della stele funeraria di Intef il Vecchio, in origine posta in una cappella adiacente alla sua tomba."}
{"id": "80791", "revid": "9", "url": "https://it.wikipedia.org/wiki?curid=80791", "title": "Andorra-La Vella", "text": ""}
{"id": "80793", "revid": "2091899", "url": "https://it.wikipedia.org/wiki?curid=80793", "title": "Key signing party", "text": "Un key signing party \u00e8 una riunione di persone che usano il sistema di crittografia PGP e GPG, durante la quale ogni partecipante ha la possibilit\u00e0 di firmare la chiave degli altri. I key signing party aiutano in modo consistente a estendere la propria rete di fiducia, inoltre offrono un'opportunit\u00e0 per discutere di questioni sociali e politiche che riguardano la crittografia forte, la sovranit\u00e0 e le libert\u00e0 individuali, dell'implementazione di tecnologie crittografiche, o perfino degli sviluppi futuri del software libero per la crittografia."}
{"id": "80796", "revid": "290948", "url": "https://it.wikipedia.org/wiki?curid=80796", "title": "Peta (prefisso)", "text": "Peta \u00e8 un prefisso SI che esprime il fattore 1015, ovvero 10005, ovvero 1 000 000 000 000 000, ovvero un milione di miliardi.\n\u00c8 stato adottato nel 1975 dalla CGPM. Deriva dalla parola greca \u03c0\u03ad\u03bd\u03c4\u03b1 \"penta\" (con perdita della \"n\" come Tera deriva da tetra con perdita della \"t\") e ricorda la quinta potenza di 1000."}
{"id": "80797", "revid": "81103", "url": "https://it.wikipedia.org/wiki?curid=80797", "title": "La cattedrale e il bazaar", "text": "La cattedrale e il bazaar (\"The Cathedral and the Bazaar\") \u00e8 un saggio sullo sviluppo del software scritto da Eric Steven Raymond. Esso descrive un nuovo modello di sviluppo, il cui esempio pi\u00f9 famoso ed efficace \u00e8 la modalit\u00e0 di costruzione del kernel Linux, chiamato appunto \"bazaar\" per lo spirito di decentralizzazione con cui gli sviluppatori sono spinti a collaborare tra loro. Il titolo del saggio \u00e8 stata fonte di ispirazione per dare il nome a un software libero di controllo versione, sviluppato da Canonical Ltd., .\nStoria.\nL'autore, per verificare le proprie ipotesi, decide di utilizzare lo sviluppo collaborativo per il programma fetchmail, e nel saggio viene descritta la genesi e lo sviluppo del progetto, analizzando le interazioni con gli altri sviluppatori e i vantaggi rispetto al modello classico. La prima presentazione del saggio si \u00e8 avuta durante un congresso su Linux il 27 maggio 1997 e in seguito il saggio \u00e8 stato pubblicato come parte dell'omonimo libro. Questo saggio viene generalmente considerato il manifesto del movimento del software libero.\nContenuto.\nIl saggio descrive in sostanza due contrapposte modalit\u00e0 di sviluppo del software libero:\nLa tesi centrale di Raymond \u00e8 che \"Dato un numero sufficiente di occhi, tutti i bug vengono a galla\". Questa affermazione (che Raymond chiama \"Legge di Linus\") costituisce, a suo parere, il motivo centrale del successo del progetto del Kernel Linux. Prima dell'avvento di Linux si riteneva che ogni progetto di una certa complessit\u00e0 avesse bisogno di essere adeguatamente gestito e coordinato: in caso contrario il progetto sarebbe collassato sotto il peso di moltissime revisioni e modifiche, prodotte da pi\u00f9 persone e quindi spesso incompatibili. Il progetto Linux riusc\u00ec a dimostrare che non solo questo non accadeva, ma che al contrario al crescere del numero di sviluppatori anche la qualit\u00e0 e l'affidabilit\u00e0 del software migliorava. \nIl modello a cattedrale \u00e8 un modello tipico delle aziende commerciali. Queste normalmente non divulgano il codice sorgente, e una nuova revisione del programma pu\u00f2 richiedere anni; viceversa, il modello a bazaar \u00e8 un modello che si \u00e8 molto diffuso nell'ambiente del software libero, poich\u00e9 consente a ogni utente di ricoprire il ruolo di \"beta tester\" dei programmi. Lo stesso utente pu\u00f2 perfino modificare il programma, se lo desidera: questo consente un rapporto stretto tra utilizzatori e programmatori, un rapporto paritario che ben si adatta alla filosofia del software libero. Consente inoltre un attento controllo del codice, aiutando a eliminare rapidamente la maggior parte dei bug; questione invece complessa per un software prodotto con la modalit\u00e0 a cattedrale, dove solo un numero limitato di persone lavora sul codice.\nLa modalit\u00e0 a cattedrale \u00e8 la stessa metodologia di sviluppo che viene utilizzata dagli editori di enciclopedie commerciali: un numero limitato di esperti si preoccupa di compilare tutte le voci. La modalit\u00e0 a bazaar invece \u00e8 quella utilizzata da Wikipedia: ogni lettore, se lo desidera, pu\u00f2 integrare e migliorare i contenuti e la verifica delle modifiche apportate al testo \u00e8 gestita dagli stessi utenti.\nLinee guida per creare buon software open source.\nRaymond sottolinea 19 \"best-practice\" apprese durante lo sviluppo del software, ognuna di esse descrive le linee guida che sarebbe utile seguire nello sviluppo del software open source:"}
{"id": "80799", "revid": "4506", "url": "https://it.wikipedia.org/wiki?curid=80799", "title": "Albert A. Michelson", "text": ""}
{"id": "80802", "revid": "1442080", "url": "https://it.wikipedia.org/wiki?curid=80802", "title": "Tera (prefisso)", "text": "Tera \u00e8 un prefisso SI che esprime il fattore 1012, ovvero 10004, ovvero 1 000 000 000 000, ovvero mille miliardi.\n\u00c8 stato confermato nel 1960 dalla CGPM. Il termine deriva dalle parole greche \u03c4\u03ad\u03c1\u03b1\u03c2 (\"t\u00e8ras\", mostro) "}
{"id": "80805", "revid": "1782831", "url": "https://it.wikipedia.org/wiki?curid=80805", "title": "Vittoria del Regno Unito", "text": "Vittoria era la figlia del principe Edoardo, duca di Kent e Strathearn, quarto figlio del re Giorgio III. Sia il duca sia il re morirono nel 1820, e Vittoria crebbe sotto la supervisione di sua madre, la principessa tedesca Vittoria di Sassonia-Coburgo-Saalfeld. Eredit\u00f2 il trono a diciotto anni, dopo la morte senza discendenza legittima dei suoi tre zii paterni. Il Regno Unito era gi\u00e0 in quell'epoca una monarchia parlamentare stabile, nella quale il sovrano aveva pochi poteri politici diretti. In privato, Vittoria cerc\u00f2 di influenzare il governo e la nomina dei ministri, in pubblico si convert\u00ec in un'icona nazionale e nella figura che incarnava il modello di forti valori e una personale morale tipica dell'epoca.\nSi spos\u00f2 con suo cugino, il principe Alberto di Sassonia-Coburgo-Gotha, nel 1840. I suoi nove figli e venti dei suoi quarantadue nipoti si sposarono con altri membri dell'aristocrazia e della nobilt\u00e0 europea, unendole tra loro. Ci\u00f2 le diede il soprannome di \u00abnonna d'Europa\u00bb. Dopo la morte di Alberto, nel 1861, Vittoria incominci\u00f2 un lutto religioso in cui evit\u00f2 di apparire in pubblico. Come risultato del suo isolamento il repubblicanesimo acquist\u00f2 forza per un po' di tempo. Nella seconda met\u00e0 del suo regno, per\u00f2, la sua popolarit\u00e0 aument\u00f2, e i suoi giubilei d'oro e di diamante furono festeggiati in tutto il regno.\nIl suo regno, durato 63 anni, sette mesi e due giorni, \u00e8 il secondo pi\u00f9 lungo di tutta la storia britannica, superato solo dalla sua trisnipote Elisabetta II, e si conosce come epoca vittoriana; fu un periodo di sviluppo industriale, culturale, politico, scientifico e militare nel Regno Unito e fu segnato dall'espansione dell'Impero britannico. Vittoria fu l'ultima sovrana britannica del Casato di Hannover, appartenendo il figlio e successore Edoardo VII alla casata del padre, Sassonia-Coburgo-Gotha.\nBiografia.\nInfanzia.\nIl padre di Vittoria, il principe Edoardo Augusto, Duca di Kent e Strathearn, era il quarto figlio del re Giorgio III. Il duca di Kent, come molti altri figli di re Giorgio III, non si spos\u00f2 da giovane; il primogenito di Giorgio III, il futuro re Giorgio IV, si spos\u00f2 ma ebbe solo una figlia, la principessa Carlotta Augusta di Galles.\nQuando questa mor\u00ec nel 1817 gli altri figli di re Giorgio III si affrettarono a sposarsi e ad avere figli per assicurare un erede al re. A cinquant'anni il duca di Kent e Strathearn si spos\u00f2 con la principessa Vittoria di Sassonia-Coburgo-Saalfeld, vedova di Emilio Carlo, principe di Leiningen, nonch\u00e9 sorella del principe di Sassonia-Coburgo-Saalfeld, vedovo della principessa Carlotta. Vittoria, la sola figlia della coppia, nacque a Kensington Palace, a Londra, nella notte del 24 maggio 1819 alle ore 4:15.\nCon grande dispiacere del duca di Kent, che avrebbe preferito il nome Elisabetta, la bambina fu chiamata Alessandrina Vittoria, in quanto il Principe reggente, sempre desideroso di irritare il fratello minore, aveva invitato a fare da padrino lo zar Alessandro I di Russia. Tuttavia, dalla nascita venne formalmente chiamata \"Sua Altezza Reale la Principessa Vittoria di Kent\", ma in seno alla famiglia venne chiamata Drina.\nAlla nascita Vittoria era la quinta nella linea di successione dopo il padre con i suoi tre fratelli maggiori, rispettivamente il Principe reggente, il duca di York e il duca di Clarence, ma nessuno degli zii della principessa riusc\u00ec ad avere un erede (il Principe reggente e il duca di York erano in contrasto con le mogli, mentre le due figlie del duca di Clarence Carlotta ed Elisabetta erano morte poco dopo la nascita).\nSuo padre mor\u00ec di polmonite otto mesi dopo la nascita di Vittoria; il nonno, re Giorgio III, mor\u00ec pazzo e cieco meno di una settimana dopo, quindi lo zio della principessa Vittoria, il Principe di Galles, eredit\u00f2 la corona diventando re Giorgio IV. Nonostante occupasse una posizione molto alta nella linea di successione al trono britannico, a Vittoria venne insegnato solo il tedesco, ma dall'et\u00e0 di tre anni venne istruita all'inglese. In seguito impar\u00f2 a parlare anche italiano, greco, latino, francese. Il suo precettore fu il reverendo George Davis e sua governante fu Louise Lehzen.\nErede al trono.\nQuando la principessa Vittoria di Kent aveva undici anni, nel 1830, suo zio re Giorgio IV mor\u00ec, senza figli o figlie ancora in vita. Di conseguenza, rispettando l'ordine di successione, il trono pass\u00f2 al terzo figlio di re Giorgio III, il duca di Clarence e St. Andrews, che era ancora in vita rispetto a suo fratello maggiore Federico Augusto (secondogenito di re Giorgio III). Il successore di Giorgio IV divenne re con il nome di Guglielmo IV. Quest'ultimo, morto il 20 giugno 1837, rimase anche egli senza figli o figlie ancora in vita. Poich\u00e9 la figlia quartogenita di re Giorgio III (la regina Carlotta di W\u00fcrttemberg) e la sua prole erano gi\u00e0 morte, il trono sarebbe passato di diritto al quintogenito di re Giorgio III, Edoardo Augusto. Vittoria, sopravvissuta al padre, divenne automaticamente erede al trono del re Guglielmo IV, soffiando il posto a tutti i successivi figli, figlie e nipoti di re Giorgio III.\nA quei tempi non c'erano particolari restrizioni ad avere un monarca bambino, per cui Vittoria avrebbe potuto essere incoronata come un adulto. Per evitare uno scenario di questo tipo il Parlamento promulg\u00f2 il \"Regency Act 1831\" (\"Atto per la Reggenza 1831\"), in cui si prevedeva che, in caso di premorienza del Re e ascesa al trono di Vittoria, sua madre, la duchessa di Kent e Strathearn, sarebbe stata reggente fino alla sua maggiore et\u00e0: ignorando i precedenti, il Parlamento non previde un consiglio per limitare i poteri del reggente sebbene lo stesso sovrano, Guglielmo IV, non apprezzasse le capacit\u00e0 della cognata al punto da dichiarare pubblicamente (nel 1836) che avrebbe cercato di vivere finch\u00e9 la nipote avesse avuto 18 anni, pur di evitare una reggenza.\nIn ogni caso, nonostante il suo futuro ruolo pubblico, la principessa pass\u00f2 una giovinezza da lei stessa descritta \"alquanto malinconica\": la madre, infatti, estremamente protettiva, teneva la figlia isolata dagli altri coetanei al palazzo di Kensington, sede di una vera e propria corte parallela, completamente dominata dalla figura di Sir John Conroy, da molti ritenuto l'amante della duchessa Vittoria di Sassonia; rari erano, infine, i rapporti con la corte di Londra dal momento che la madre della principessa era in contrasto con re Guglielmo e poich\u00e9 desiderava preservarla da ogni rapporto sconveniente (in particolare con i figli illegittimi del sovrano).\nIncontro con il principe Alberto.\nNel 1836 la principessa Vittoria, diciassettenne, probabilmente mediante l'interessamento dello zio materno, il re dei Belgi Leopoldo I, incontr\u00f2 il suo futuro marito, il principe Alberto di Sassonia-Coburgo-Gotha. I due erano primi cugini: il padre di lui era fratello della madre di lei.\nLo zio, il re Guglielmo IV, preferendo un matrimonio con Alessandro di Orange-Nassau, disapprovava l'unione, ma le sue obiezioni non dissuasero la coppia. In ogni caso molti studiosi hanno suggerito che il principe Alberto non fosse particolarmente coinvolto emotivamente dal possibile matrimonio con la giovane Vittoria e che entr\u00f2 in relazione con lei solo per elevare il suo \"status\"; in effetti era un principe tedesco di minore importanza e le chiacchiere di corte suggerirono che la sua azione fosse dovuta anche al desiderio di assecondare la propria famiglia, che avrebbe ambito a quel matrimonio.\nData la giovane et\u00e0 della principessa, che comunque dimostrava di essere assai interessata al fidanzato, il matrimonio fu posticipato.\nAscesa al trono.\nRe Guglielmo IV mor\u00ec di una malattia al fegato all'et\u00e0 di 72 anni il 20 giugno 1837, lasciando il trono a Vittoria appena diciottenne (pertanto si evitava la reggenza che il re tanto aborriva). Nel suo diario ha lasciato scritto: \u00abIo sono stata svegliata alle 6 dalla Mamma, che mi ha detto che l'Arcivescovo di Canterbury e Lord Conyngham erano qui e desideravano vedermi. Scesi dal letto e andai nel mio salotto (indossando solo la mia vestaglia) e, sola, li incontrai. Lord Conyngham poi mi fece sapere che il mio povero zio, il Re, non c'era pi\u00f9, e che era spirato 12 minuti dopo le 2 di questa mattina, e di conseguenza che io sono la regina.\u00bb.\nI documenti ufficiali preparati per quel giorno recavano l'intestazione \"Alexandrina Victoria\", ma per espressa volont\u00e0 della sovrana il primo nome fu omesso e mai pi\u00f9 usato; uno dei primi atti da sovrana fu quello di chiedere alla madre di lasciarla da sola per un'ora e questo fu l'inizio, come scrive Lytton Strachey, autore di un'accurata biografia di Vittoria, dell'estromissione della duchessa di Kent dalla vita della regina.\nSecondo la legge salica una donna non poteva regnare sul Regno di Hannover, regno collegato da unione personale con il sovrano della Gran Bretagna dal 1714. Pertanto l'Hannover and\u00f2 allo zio di Vittoria: il duca di Cumberland e Teviotdale assunse il titolo di re Ernesto Augusto I di Hannover e, finch\u00e9 Vittoria rimase nubile e senza figli, egli rimase anche il primo in linea di successione.\nQuando Vittoria ascese al trono il governo era controllato dal partito \"Whig\", che era al potere dal 1830. Il primo ministro \"Whig\", Lord Melbourne, si trov\u00f2 ad avere una forte influenza sulla giovane e politicamente inesperta regina, che contava sui suoi consigli.\nVittoria fu incoronata il 28 giugno del 1838 e divenne la prima sovrana a prendere residenza a Buckingham Palace, ottenendo inoltre le rendite dei ducati di Lancaster e di Cornovaglia, nonch\u00e9 una lista civile di 385 000 sterline annue che us\u00f2 per estinguere i debiti paterni.\nAll'inizio del regno Vittoria fu assai popolare, ma la sua reputazione soffr\u00ec quando, nel 1839, una delle dame di compagnia della madre, Lady Flora Hastings, incominci\u00f2 a ingrossarsi e presto la voce pubblica afferm\u00f2 che fosse incinta di Sir John Conroy; la regina, che detestava sia Conroy sia Lady Flora, su consiglio del primo ministro Melbourne la costrinse a sottoporsi a visite mediche per attestare la gravidanza, ma queste dimostrarono la verginit\u00e0 della donna. Pertanto Conroy, la famiglia Hastings e i loro alleati politici, i \"Tory\", condussero una campagna di stampa contro la regina che si intensific\u00f2 quando Lady Flora mor\u00ec di cancro al fegato (responsabile dell'ingrossamento dell'addome); a causa dello scandalo, per un certo periodo di tempo, la regina alle apparizioni pubbliche fu schernita con il nomignolo di \"Mrs. Melbourne\".\nSempre nello stesso anno Melbourne si dimise, quando una coalizione di conservatori e radicali vot\u00f2 contro un disegno di legge per sospendere la costituzione della Giamaica (allo scopo di ridurre il potere dei proprietari delle piantagioni che si opponevano all'abolizione della schiavit\u00f9).\nLa regina assegn\u00f2 l'incarico di formare un nuovo governo a Sir Robert Peel, appartenente al partito \"Tory\", ma questi non riusc\u00ec a causa della \"Bedchamber Crisis\" (Crisi della camera da letto): a quei tempi era consuetudine che le persone che frequentavano la famiglia reale (specialmente le dame) fossero scelte dal primo ministro fra i fedeli al suo partito; Vittoria riteneva, invece, che i membri della corte (\"Bedchamber\") fossero degli amici oltre che membri di un'istituzione cerimoniale e pertanto non intendeva che il primo ministro potesse allontanare persone a lei care. Sir Robert Peel non accett\u00f2 le restrizioni imposte dalla regina e rassegn\u00f2 le dimissioni, permettendo cos\u00ec a Lord Melbourne di riprendere il proprio posto con grande gioia di Sua Maest\u00e0.\nMatrimonio.\nNei mesi seguenti la regina si distanzi\u00f2 ulteriormente dalla madre, che fece confinare in un remoto appartamento in Buckingham Palace e alla quale, spesso, negava le visite; al riguardo occorre sottolineare che la stessa Vittoria scrisse in alcune lettere indirizzate a Lord Melbourne quanto la stretta vicinanza della madre fosse stata un tormento.\nPoco tempo dopo, il 10 febbraio 1840, una raggiante Vittoria spos\u00f2 il principe Alberto di Sassonia-Coburgo-Gotha, secondogenito del duca Ernesto I di Sassonia-Coburgo-Gotha e di Luisa di Sassonia-Gotha-Altenburg, nella Cappella Reale di St. James's Palace, avendo, quattro giorni prima, concesso il titolo di \"Sua Altezza Reale\" al consorte.\nAlberto era cugino di primo grado di Vittoria, in quanto entrambi erano nipoti del duca Francesco Federico di Sassonia-Coburgo-Saalfeld. In un primo momento, a causa delle sue origini tedesche e della sua timidezza, Alberto non fu molto amato dall'alta societ\u00e0 inglese che lo guardava con molta diffidenza. Tuttavia, grazie agli insegnamenti del barone Stockmar, gi\u00e0 medico e consigliere di suo zio, re Leopoldo I del Belgio, divent\u00f2 un vero e proprio mentore per la moglie, soppiantando prima la baronessa Lehzen e poi lo stesso Lord Melbourne. Fu inoltre grazie ai consigli del principe Alberto che Vittoria pot\u00e9, sia pure lentamente, riavvicinarsi alla madre, la duchessa di Kent.\nAlberto, pur essendo stato cresciuto in un regime di estrema semplicit\u00e0, aveva ricevuto un'ottima educazione, dandone prova in pi\u00f9 occasioni durante la sua vita da principe consorte, titolo con il quale era comunemente noto (lo avrebbe ottenuto in via ufficiale solo nel 1857); in ogni caso, non gli fu mai data pari dignit\u00e0 nobiliare alla moglie.\nIl principe, infine, apparteneva alla casa reale di Sassonia-Coburgo-Gotha e questo faceva s\u00ec che non fosse chiaro quale fosse il suo cognome (spesso non usato dalle famiglie reali o principesche): Vittoria, pertanto, ordin\u00f2 di compiere ricerche genealogiche e dall'esame documentale emerse che il cognome corretto era Wettin. Wettin (ancorch\u00e9 alla regina non piacesse) rimase comunque il cognome della casa regnante fino al 1917 quando il nipote di Vittoria, re Giorgio V, fuse il nome della casata reale e il cognome, sostituendoli entrambi con uno dal suono spiccatamente inglese: Windsor, dal Castello di Windsor.\nFamiglia.\nLa prima figlia della coppia reale, battezzata Vittoria, nacque il 21 novembre 1840. Dalla coppia nacquero altri otto figli.\nAlberto non fu soltanto il compagno della regina, ma anche un importante consigliere politico e rimpiazz\u00f2 lord Melbourne nel ruolo di figura dominante della sua vita. Avendo trovato un partner per la vita, Vittoria non aveva pi\u00f9 bisogno della compagnia delle signore legate al partito \"Whig\". Cos\u00ec, quando il partito \"Whig\" guidato da Melbourne perse le elezioni e venne rimpiazzato dai \"Tory\" di Peel - e questi rimpiazz\u00f2 a sua volta le signore fedeli al suo partito alla corte reale - la crisi della \"Bedchamber\" non si ripet\u00e9.\nTentativi di assassinio.\nDurante la prima gravidanza di Vittoria, il 10 giugno 1840, il diciottenne Edward Oxford tent\u00f2 di assassinarla mentre stava passeggiando in carrozza con il principe Alberto nelle strade di Londra. Oxford spar\u00f2 due volte, ma entrambi i colpi mancarono il bersaglio. Fu processato per alto tradimento, ma fu riconosciuto malato di mente. In molti si sono interrogati sui motivi dell'atto, ma probabilmente Oxford semplicemente cercava la notoriet\u00e0. Alcuni sostengono che una cospirazione del movimento del Cartismo (organizzazione degli anni trenta che chiedeva riforme sociali) fosse celata dietro il tentativo di assassinio, mentre altri attribuiscono il colpo a persone legate al suo erede e zio, il re di Hannover. Queste teorie di cospirazione portarono a un'ondata di patriottismo e lealt\u00e0. L'attentato non ebbe alcuna conseguenza sulla salute della regina o sulla sua gravidanza. Nel novembre 1841 nacque il principe del Galles, il futuro re Edoardo VII.\nTre tentativi di assassinare la regina vennero compiuti nel 1842. Il 29 maggio John Francis (molto probabilmente alla ricerca di notoriet\u00e0) punt\u00f2 la pistola contro la regina durante una passeggiata in carrozza, ma l'arma non spar\u00f2. Il giorno successivo tent\u00f2 nuovamente l'attentato ma sbagli\u00f2 la mira. Fu condannato a morte per alto tradimento, ma la pena fu commutata nell'esilio a vita nelle colonie. Il principe Alberto ebbe la sensazione che i tentativi di assassinio fossero stati incoraggiati dal proscioglimento del primo attentatore (Edward Oxford) del 1840.\nIl 3 luglio, appena dieci giorni dopo che la pena di Francis venne commutata, un altro ragazzo, John William Bean, attent\u00f2 alla vita della regina. Anche se la pistola era stata caricata con carta e tabacco, il crimine era comunque perseguibile con la pena di morte; tuttavia il principe Alberto riusc\u00ec a far promulgare dal Parlamento un provvedimento che prevedeva che qualunque tentativo di spaventare la regina utilizzando un'arma, tirandole qualunque oggetto, colpendola in qualunque maniera era passibile di una pena di sette anni di carcere e con la fustigazione; Bean venne quindi condannato al massimo della pena.\nGli inizi.\nIl 13 giugno 1842 Vittoria fece il suo primo viaggio in treno, partendo da Slough (vicino al Castello di Windsor) arriv\u00f2 a Paddington (nel centro di Londra) a bordo di una carrozza reale allestita dalla compagnia \"Great Western Railway\". Compagni di viaggio furono l'inseparabile marito e l'ingegnere della compagnia ferroviaria, Isambard Kingdom Brunel.\nIl primo ministro Peel si trov\u00f2 a fronteggiare una crisi a causa della revoca delle \"Corn Laws\" (leggi sui cereali). Molti \"Tory\" (da allora conosciuti anche come Conservatori) si opponevano alla revoca, ma altri (i \"Peelisti\") e molti \"Whig\" lo volevano. La revoca pass\u00f2 con poco scarto alle votazioni ma a causa della spaccatura nel suo partito, Peel rassegn\u00f2 le dimissioni nel 1846, e fu rimpiazzato dal \"Whig\" John Russell, I conte di Russell.\nIn politica estera Vittoria ebbe un costante interesse al miglioramento delle relazioni diplomatiche tra Regno Unito e Francia: nel 1843 e nel 1845, accompagnata dal marito, fece visita in Normandia a re Luigi Filippo, il primo incontro tra un re di Francia e d'Inghilterra dal 1520; Luigi Filippo ricambi\u00f2 nel 1844 e, quando fu esiliato dalla Rivoluzione del 1848, si ritir\u00f2 a Londra; sempre in tale circostanza (nel timore di proteste che poi furono meno impetuose di quanto temuto), la regina e la sua famiglia si trasferirono da Londra a Osborne House, nell'Isola di Wight, residenza che Alberto aveva comprato nel 1845 e fatto restaurare.\nIl ministero Russell, nonostante fosse \"Whig\", non fu favorito dalla regina. Particolarmente irriguardoso nei riguardi di Vittoria fu il ministro degli esteri, lord Palmerston, che spesso ag\u00ec senza consultare il consiglio dei ministri, il primo ministro o la regina. Nel 1849 Vittoria invi\u00f2 una nota di lamentela a lord John Russell perch\u00e9 Palmerston aveva inviato note ufficiali a leader stranieri senza che lei ne fosse a conoscenza. Vittoria ripet\u00e9 le sue rimostranze nel 1850, ma senza effetto. Fu solo nel 1851 che lord Palmerston fu rimosso dal suo incarico, per aver espresso l'approvazione del governo britannico al colpo di Stato di Napoleone III, senza che il primo ministro ne fosse informato preventivamente.\nIl periodo durante il quale Russell fu primo ministro fu molto faticoso per la regina Vittoria: nel 1849 un irlandese disoccupato e rancoroso, John Hamilton, tent\u00f2 di spaventarla scaricando una pistola a salve in sua presenza: Hamilton fu condannato ai sensi della legge del 1842 al massimo della pena; nel 1850, mentre passeggiava in carrozza, fu colpita da un ex ufficiale dell'esercito, Robert Pate, con il bastone da passeggio, che ammacc\u00f2 il suo cappello e la graffi\u00f2: il responsabile fu processato e, non riuscendo a provare di essere malato di mente, sub\u00ec la stessa condanna di Hamilton.\nOltre a tali problemi la regina dovette subire le conseguenze degli ultimi parti: infatti nel 1853 Vittoria diede alla luce Leopoldo con l'aiuto del cloroformio che ella, in contrasto con il parere dei medici e l'opposizione dei membri del clero, volle adottare anche nel 1857 per il parto di Beatrice, sua ultima figlia; in ogni caso tali gravidanze la stressarono molto, cagionandole diversi episodi di isteria, documentati dal carteggio con il marito.\nIrlanda.\nLa giovane regina Vittoria si innamor\u00f2 dell'Irlanda, scegliendo, nel 1849, per le vacanze, la citt\u00e0 di Killarney nel Kerry, facendone una delle prime localit\u00e0 turistiche del XIX secolo.\nIl suo amore per l'isola fu corrisposto da un iniziale sentimento di amicizia da parte del popolo irlandese per la giovane regina. Nel 1845 l'Irlanda fu colpita da una malattia delle patate che in quattro anni cost\u00f2 la vita a oltre mezzo milione di irlandesi e vide l'emigrazione di un altro milione di abitanti. In risposta a ci\u00f2 che venne chiamata \"Grande carestia\", in inglese \"Great Famine\" (\"An Gorta Mor\"), la regina don\u00f2 personalmente sterline e fu coinvolta in molte iniziative caritatevoli. Ciononostante la politica del primo ministro Lord John Russell, largamente accusata di peggiorare le conseguenze della carestia, oscur\u00f2 la fama della regina. Agli occhi dei repubblicani estremisti Vittoria fu soprannominata \u00abRegina della carestia\u00bb e vennero comunemente accettate storie in cui la regina aveva donato in beneficenza solo 5 sterline.\nIl primo viaggio ufficiale della regina venne organizzato da Lord Clarendon, che aveva l'incarico di Luogotenente dell'Irlanda: a capo dell'amministrazione britannica tent\u00f2 sia di distrarre l'attenzione degli irlandesi dalla carestia, sia di avvisare i politici britannici per mezzo della presenza della regina della seriet\u00e0 della situazione irlandese. Nonostante l'impatto negativo della carestia sulla popolarit\u00e0 della regina la sua presenza riusc\u00ec a fare cantare il \"God Save the Queen\" (l'inno del Regno Unito) alla fine dei raduni del Partito Nazionalista Irlandese.\nComunque negli anni settanta l'amore verso la monarchia diminu\u00ec notevolmente, poich\u00e9 Vittoria decise di non visitare pi\u00f9 l'Irlanda a seguito del rifiuto della Corporazione di Dublino a congratularsi per le nozze del figlio (il futuro Edoardo VII) e a congratularsi poi con la giovane coppia reale per la nascita del primogenito, Alberto Vittorio.\nVittoria si oppose ripetutamente alla pressione di diversi primi ministri, luogotenenti d'Irlanda e anche membri della famiglia reale, di creare anche in Irlanda una residenza ufficiale. Lord Midleton ex capo del Partito Unionista Irlandese scrisse nelle sue memorie (\"Irlanda: pazza o eroina?\") che questa decisione port\u00f2 a un vero disastro nelle relazioni fra il popolo irlandese e la regina e di conseguenza sul regno britannico sull'isola.\nVittoria visit\u00f2 per l'ultima volta l'Irlanda nel 1900 quando and\u00f2 personalmente a chiamare gli irlandesi alle armi per la guerra boera. I nazionalisti che si opponevano alla sua visita furono guidati da Arthur Griffith che cre\u00f2 appositamente un'organizzazione, dal nome \"Cumann na nGael\", per riunire gli oppositori. Cinque anni pi\u00f9 tardi Griffith utilizz\u00f2 i contatti creatisi in questa occasione per creare il partito Sinn F\u00e9in, ancora attivo ai giorni nostri.\nDal 1851 al 1860.\nNel 1851 si tenne a Londra la prima esposizione universale. L'esibizione, organizzata dal principe Alberto, venne aperta ufficialmente dalla regina il 1\u00ba maggio di quell'anno. Nonostante i timori di molti la mostra fu un incredibile successo, tanto che i proventi furono utilizzati per finanziare la costruzione del South Kensington Museum, che in seguito ebbe l'attuale nome di Victoria and Albert Museum.\nIl governo di lord John Russell collass\u00f2 nel 1852, quando il primo ministro \"Whig\" fu rimpiazzato dal conservatore lord Derby che, tuttavia, non mantenne a lungo la maggioranza in parlamento e fu costretto a dimettersi dopo meno di un anno. A questo punto Vittoria decise di porre fine al periodo di primi ministri deboli che aveva caratterizzato fino ad allora il suo regno: la regina (con il consorte) incoraggi\u00f2 vigorosamente la formazione di una forte coalizione fra i \"Whig\" e i \"Tory\" fedeli a Peel, i \"Peelisti\" e confer\u00ec l'incarico di formare il governo al \"Peelista\" lord Aberdeen.\nUno degli atti pi\u00f9 significativi di questo governo fu di portare il Regno Unito a combattere la guerra di Crimea nel 1854, dalla parte dell'Impero ottomano e contro l'Impero russo. Immediatamente prima dell'ingresso in guerra voci che il Regno Unito si sarebbe schierato con lo Zar ebbero l'effetto di diminuire la popolarit\u00e0 della coppia reale. Comunque Vittoria pubblicamente esort\u00f2 a supportare le truppe al fronte e, dopo la conclusione della guerra, istitu\u00ec la Victoria Cross come riconoscimento al valore.\nLa guerra permise, inoltre, di rinsaldare i rapporti con la Francia di Napoleone III: egli decise di visitare Londra nell'aprile del 1855 mentre in agosto Vittoria e Alberto furono accolti all'Esposizione universale di Parigi.\nA met\u00e0 del 1855 Lord Aberdeen, indebolito dalle critiche sull'operato dell'esercito in Crimea, si dimise: la regina consult\u00f2 sia Derby sia Russel ma poich\u00e9 nessuno riusc\u00ec a ottenere la maggioranza ricorse a Palmerston (con il quale si era riconciliata).\nLo stesso Palmerston fu costretto a ritirarsi per l'impopolarit\u00e0 causatagli dalla cattiva conduzione della seconda guerra dell'oppio nel 1857 e sostituito da Lord Derby dopo la crisi diplomatica seguita all'attentato di Felice Orsini contro Napoleone III; la circostanza indebol\u00ec molto la regina, affranta poich\u00e9 11 giorni dopo l'evento la figlia maggiore, principessa Vittoria, spos\u00f2 l'erede al trono di Prussia, Federico, lasciando Londra poco dopo.\nGli eventi principali dell'amministrazione di lord Derby furono la ribellione dei \"Sepoys\" alla Compagnia britannica delle Indie orientali. Dopo che la ribellione fu sedata l'India fu messa sotto il controllo diretto della Corona Britannica (anche se il titolo di Imperatrice d'India non venne creato immediatamente); il secondo governo di lord Derby non dur\u00f2 pi\u00f9 del primo: infatti cadde nel 1859, permettendo a Palmerston di tornare al potere.\nVedovanza.\nNel marzo del 1861 la madre della regina, Vittoria duchessa di Kent, mor\u00ec, poco dopo essersi riconciliata con la figlia; Alberto si adoper\u00f2 molto per risollevare l'animo pesantemente afflitto della moglie, ma ormai era gi\u00e0 malato di cancro allo stomaco.\nNell'agosto di quell'anno Vittoria e Alberto visitarono il Curragh Camp, in Irlanda, dove il principe del Galles stava prestando servizio militare.\nDal novembre Vittoria e Alberto tornarono a Windsor e il principe del Galles fece ritorno a Cambridge dove era studente; nel contempo venne coinvolto in un'avventura galante con l'attrice irlandese Nellie Clifden e Alberto non esit\u00f2 a recarsi personalmente dal figlio per discutere con lui della scandalosa relazione che stava intrattenendo.\nLo scandalo, unito al dolore per la morte dei cugini, Pietro V e Ferdinando di Braganza, indebolirono ancora di pi\u00f9 la salute del principe Alberto: il 9 dicembre di quell'anno William Jenner gli diagnostic\u00f2 la febbre tifoide, alla quale si aggiunse poi un'improvvisa congestione polmonare che port\u00f2 Alberto alla morte, sopraggiunta alle 22:50 del 14 dicembre 1861 nella Blue Room del Castello di Windsor, alla presenza della regina e di cinque dei suoi figli.\nLa regina fu sconvolta dalla morte del marito ed entr\u00f2 in uno stato di lutto e sconforto: per il resto della vita indoss\u00f2 sempre abiti neri, cess\u00f2 di apparire in pubblico e smise di visitare Londra al punto che presto guadagn\u00f2 il nomignolo di \"Widow of Windsor\", mentre parallelamente si indeboliva l'immagine della monarchia.\nInfatti, sebbene non mancasse di svolgere i suoi doveri costituzionali, Vittoria trascorreva il suo tempo nelle residenze di campagna, a Windsor, presso Osborne House e soprattutto a Balmoral in Scozia e nei giardini del castello, attorniata da pochissime fidate persone, fra le quali preferiva la giovane lady Florence Trevelyan, la bella e malinconica orfana figlia della sua dama di corte Catherine Anne Trevelyan, la cui nonna Lady Maria Wilson era cugina della regina Vittoria e che questa allevava come una figlia.\nCon lei trascorreva il tempo libero e condivideva uno smisurato amore per i cani, la botanica, gli uccellini e la passione per il ricamo. Considerava invece il primogenito, Edoardo Principe del Galles e futuro re Edoardo VII, sposato con l'austera Alessandra di Danimarca, un ragazzo frivolo e indiscreto, accusandolo anche della morte del padre. L'accus\u00f2 inoltre di avere una relazione adulterina con la giovane Lady Trevelyan (molto pi\u00f9 giovane della moglie), la quale dovette, per evitare lo scandalo nell'Inghilterra vittoriana e puritana e per volere della stessa regina, lasciare velocemente e per sempre l'Inghilterra: si ritir\u00f2 in Sicilia, a Taormina, dove visse in esilio con un cospicuo vitalizio regio.\nVittoria, quindi, incominci\u00f2 a infittire una relazione con un cameriere scozzese, John Brown; si parla di una relazione romantica e di un matrimonio segreto fra i due, fatto per cui divenne nota anche con il nome di \"Signora Brown\" per quanto l'effettiva celebrazione del matrimonio sia controversa: infatti un diario recentemente scoperto riporterebbe la confessione fatta sul letto di morte dal cappellano della regina, il quale avrebbe detto a un politico di avere celebrato le nozze clandestine fra la regina e il cameriere John Brown ma tale testimonianza non \u00e8 accolta da molti storici. Va infine aggiunto che Vittoria pretese di essere seppellita alla sua morte con due ricordi nella bara: a destra venne posto un cappello del principe Alberto mentre nella sinistra vennero messi dei capelli di Brown con un suo ritratto.\nIn questo periodo convulso l'isolamento della regina ridusse notevolmente la sua presa sul governo della nazione che nel frattempo era travagliato dallo scontro tra sostenitori e oppositori del progetto di estensione del diritto di voto a molti membri della classe operaia (\"Reform Act 1867\"): lord Palmerston era un forte oppositore e riusc\u00ec a impedirne l'approvazione fino alla morte, avvenuta nel 1865; i suoi successori, lord Russel e lord Derby, invece, riuscirono a superare le perplessit\u00e0 della sovrana e ottennero l'approvazione della riforma nel 1867.\nGladstone e Disraeli.\nNel 1868 lord Derby fu costretto alle dimissioni e sostituto dal conservatore Benjamin Disraeli il quale, sin dall'insediamento, acquis\u00ec la fiducia e la simpatia della regina; il suo ministero per\u00f2 cadde presto e fu rimpiazzato da William Ewart Gladstone, membro del Partito Liberale (nome assunto dalla coalizione \"Whig-Peelisti\") che, invece, non fu particolarmente apprezzato dalla sovrana.\nNel 1870 la rivoluzione parigina ridest\u00f2 il movimento repubblicano, gi\u00e0 in crescita sin dalla morte del principe Alberto e dall'isolamento della regina Vittoria: una manifestazione repubblicana in quell'anno pretese l'abdicazione della sovrana, e il partito radicale continu\u00f2 con ancor maggiore veemenza l'opposizione alla politica della regina. Tra l'agosto e il settembre del 1871, inoltre, Vittoria sub\u00ec le conseguenze di un ascesso al braccio, che fu curato dal medico Joseph Lister, mentre a dicembre, nel pieno delle proteste repubblicane, il principe del Galles si ammal\u00f2 di febbre tifoidea e la regina temette per la salute del figlio.\nAl decimo anniversario della morte del principe Alberto la regina rimase accanto al figlio convalescente; solo il 27 febbraio 1872 madre e figlio riapparvero in pubblico a una parata e a una messa di ringraziamento alla cattedrale di St. Paul a Londra, mentre ormai le manifestazioni repubblicane andavano spegnendosi.\nDue giorni dopo la cerimonia, mentre Vittoria stava scendendo da una carrozza, il diciassettenne irlandese Arthur O'Connor si rivolse alla regina con una pistola in una mano e una petizione per liberare prigionieri irlandesi nell'altra: l'intento era dimostrativo, infatti la pistola era scarica e l'attentatore confidava di convincere la sovrana ad accogliere la petizione; in ogni caso John Brown, al fianco della regina, butt\u00f2 il ragazzo a terra prima che essa stessa potesse vedere la pistola e fu ricompensato con una medaglia per il suo coraggio mentre O'Connor fu condannato a un anno di carcere. L'attentato fece riacquistare a Vittoria numerosi consensi.\nLe elezioni del 1874 premiarono i conservatori di Disraeli, il quale, seguendo il sentimento imperialista assai diffuso nella societ\u00e0 europea e britannica, dedic\u00f2 notevoli cure nell'amministrazione dell'India, la maggiore delle colonie britanniche: infatti, a seguito della rivolta del 1857 i domini della Compagnia britannica delle Indie orientali cos\u00ec come numerosi principati indigeni, furono annessi direttamente all'Impero, anche per evitare, nelle parole della regina, un nuovo bagno di sangue e per garantire una maggiore comprensione e la tolleranza religiosa.\nTale politica di amalgama dell'India all'interno dell'Impero britannico fu conclusa da Disraeli che, con il \"Royal Titles Act 1876\", confer\u00ec alla regina Vittoria il titolo di \"Imperatrice d'India\" dal 1\u00ba marzo del 1876. La regina ricompens\u00f2 il gesto del suo primo ministro nominandolo Conte di Beaconsfield.\nSempre in questo periodo, inoltre, su impulso della regina, fu approvato il \"Public Worship Regulation Act 1874\" che rimosse definitivamente i rituali cattolici dalla liturgia anglicana in modo da garantire una maggiore comunanza con la semplicit\u00e0 dei riti e delle pratiche della Chiesa presbiteriana scozzese verso la quale Vittoria provava notevole simpatia.\nTra l'aprile del 1877 e il febbraio del 1878, Vittoria minacci\u00f2 cinque volte di abdicare in favore del figlio per costringere Disraeli a intervenire nella guerra russo-turca in modo da bloccare l'espansionismo russo, ma, in ogni caso, tali intendimenti non influirono sul corso del conflitto e sul seguente trattato di Berlino. A tali preoccupazioni, poi, si aggiunse il dolore provocato dalla morte della terzogenita, la principessa Alice, morta di difterite il 14 dicembre 1878, anniversario della morte del principe consorte Alberto.\nSempre in questi anni la regina sostenne la necessit\u00e0 di mantenere in efficienza le forze armate per conservare una posizione di prestigio nella comunit\u00e0 internazionale, e appoggi\u00f2 la politica espansionistica del suo primo ministro che condusse alla seconda guerra anglo-afghana e alla guerra anglo-zulu, considerando che l'espansione di un impero come quello inglese avrebbe maggiormente protetto le popolazioni native rispetto ad altre potenze europee.\nL'amministrazione di lord Beaconsfield cadde nel 1880, quando il partito Liberale vinse le elezioni generali: Gladstone aveva riconquistato la guida dei Liberali quattro anni prima, fu cos\u00ec che la regina invit\u00f2 lord Hartington, capo dei liberali alla Camera dei Comuni, a formare un governo. Lord Hartington rifiut\u00f2 l'incarico, intuendo che non ci sarebbe stato un governo liberale senza Gladstone, il quale del resto non avrebbe accettato un ruolo di secondo piano, e Vittoria dovette, suo malgrado, affidare l'incarico a Gladstone.\nL'ultimo degli attentati alla vita di Vittoria fu perpetrato nel 1882: un pazzo scozzese, Roderick Maclean, spar\u00f2 verso di lei mentre era seduta in carrozza, ma manc\u00f2 il colpo. L'attentatore fu arrestato con l'accusa di alto tradimento, punibile con la pena capitale (non fu, infatti, applicata la legge del 1842); riconosciuto colpevole, fu tuttavia imprigionato in un manicomio criminale. Il verdetto non soddisfece la sovrana e suscit\u00f2 aspre polemiche per l'uso della formula \u00abnon colpevole, ma pazzo\u00bb e Vittoria, negli anni seguenti, incoraggi\u00f2 l'introduzione della formula \u00abcolpevole, ma pazzo\u00bb.\nIl 17 marzo dell'anno seguente Vittoria cadde dalle scale a Windsor e da quel momento incominci\u00f2 a soffrire di reumatismi, mentre dieci giorni dopo l'incidente si spense John Brown, lasciando la regina nell'amarezza pi\u00f9 totale.\nI conflitti di Vittoria con Gladstone continuarono durante gli anni a seguire. Fu costretta ad accettare le sue proposte di riforma della legge elettorale, incluso il \"Representation of the People Act 1884\", che aument\u00f2 considerevolmente il numero degli elettori. Il governo Gladstone cadde nel 1885 e venne rimpiazzato dal conservatore lord Salisbury. Gladstone torn\u00f2 al potere l'anno successivo e introdusse l\"'Irish Home Rule Bill, 1886\", che garantiva una legislazione separata all'Irlanda. Vittoria si oppose a questo provvedimento, che riteneva minasse l'autorit\u00e0 dell'Impero. Quando il \"Bill\" non venne ratificato dalla Camera dei comuni, Gladstone si dimise e la regina confer\u00ec l'incarico di primo ministro a lord Salisbury.\nUltimi anni.\nNel 1887 il Regno Unito festeggiava il \"Golden Jubilee\" (50 anni di regno). Vittoria celebr\u00f2 il 20 giugno 1887 il cinquantesimo anniversario dell'ascesa al trono con un banchetto a cui parteciparono 50 fra re e principi europei; il giorno dopo prese parte a una processione che, nelle parole di Mark Twain, \u00abandava da orizzonte a orizzonte\u00bb. In quei giorni Vittoria giunse probabilmente all'apice della sua popolarit\u00e0 (la morte di Brown aveva sopito i pettegolezzi sulla sua vita privata e questo aveva reso Vittoria un vero e proprio simbolo morale).\nDue giorni dopo il 23 giugno assunse due musulmani indiani come camerieri, uno dei quali era Abdul Karim. Fu presto promosso a \"Munshi\": le insegnava la lingua indostana e faceva l'impiegato. La sua famiglia e i servitori furono inorriditi e accusarono Abdul Karim di fare la spia per la Lega Patriottica Musulmana e di influenzare la regina contro gli Hindu. Equerry Frederick Ponsonby (il figlio di Sir Henry) scopr\u00ec che il Munshi aveva mentito sui suoi genitori, e rifer\u00ec a lord Elgin, Vicer\u00e9 dell'India, che \"il Munshi occupa proprio la stessa posizione che era di John Brown\". Vittoria respinse le loro lamentele come pregiudizi razziali. Abdul Karim rimase al suo servizio finch\u00e9 alla sua morte torn\u00f2 in India con una pensione.\nVittoria dovette accettare ancora una volta il governo di William Ewart Gladstone, nel 1892. Nel 1894, quando ancora una volta l\"Irish Home Rule Bill\" non venne approvato, Gladstone si ritir\u00f2 e venne rimpiazzato dal liberale imperialista lord Rosebery. A lui successe nel 1895 lord Salisbury che rimase in carica fino alla morte della regina.\nNel settembre 1896 Vittoria super\u00f2 quanto a longevit\u00e0 sul trono ogni altro monarca inglese, scozzese o britannico (in epoca successiva il primato fu battuto da Elisabetta II). Su richiesta della regina ogni manifestazione pubblica dovette essere posticipata al 1897, per il \"Diamond Jubilee\" (60 anni di regno). Il Ministro per le Colonie Joseph Chamberlain propose che i festeggiamenti per il sessantennale fossero estesi a tutto l'Impero e cos\u00ec fu disposto l'invito a parteciparvi anche ai primi ministri dei dominion insieme con le rispettive famiglie. Inoltre la rivista cui presiedette la regina includeva truppe di ogni colonia britannica e protettorato, assieme ai reparti inviati dai principi indiani (che erano subordinati alla regina in quanto Imperatrice d'India). Le celebrazioni del \"Diamond Jubilee\" furono segnate da grandi dimostrazioni d'affetto per la settantottenne regina che da allora fu costretta su una sedia a rotelle.\nDurante gli ultimi anni di Vittoria il Regno Unito fu coinvolto nella guerra boera, che ricevette il supporto entusiastico della regina la quale, nell'aprile del 1900, decise di recarsi in Irlanda riconoscendo il contributo dato dagli irlandesi al conflitto, mentre nel giugno dello stesso anno si spense il principe Alfred, secondo figlio maschio della regina.\nMorte e successione.\nSeguendo un'usanza che mantenne durante tutta la sua vedovanza, Vittoria trascorse tutti i Natali a Osborne House (il cui restauro era stato progettato dal principe Alberto in persona) all'Isola di Wight. Ormai anziana, spesso confusa e gravemente minata dai reumatismi, la regina mor\u00ec alle 18:30 del 22 gennaio 1901, dopo un regno di 63 anni, 7 mesi e 2 giorni. I suoi funerali furono celebrati il 2 febbraio e, dopo due giorni di lutto nazionale, venne tumulata al Mausoleo Frogmore accanto al marito.\nA Vittoria succedette il primogenito, principe di Galles, che regn\u00f2 con il nome di Edoardo VII e che fu incoronato il 9 agosto 1902. La morte di Vittoria segn\u00f2 la fine della dinastia degli Hannover, appartenendo re Edoardo VII, come suo padre, il principe Alberto, alla Casa Reale dei Sassonia-Coburgo-Gotha. Il figlio di Edoardo VII e suo successore, Giorgio V, cambi\u00f2 il nome del casato in Windsor, dal suono pi\u00f9 inglese, durante la prima guerra mondiale, in quanto il nome dei Sassonia-Coburgo-Gotha era troppo vicino a quello del nemico Kaiser Guglielmo II (anch'egli nipote della regina Vittoria).\nEredit\u00e0.\nLa regina Vittoria fu il primo monarca britannico moderno. I precedenti sovrani avevano avuto un ruolo molto pi\u00f9 attivo di lei nel governo del Paese. Una serie di riforme videro l'aumento del potere della Camera dei Comuni a scapito della Camera dei Lord e della Corona stessa, con il ruolo del monarca sempre pi\u00f9 simbolico dell'unione del Paese. Dal regno di Vittoria in avanti il monarca aveva, usando le parole di Walter Bagehot, \"il diritto di essere consultato, il diritto di consigliare e il diritto di avvisare\".\nLa monarchia di Vittoria divenne pi\u00f9 simbolica che politica, con forte enfasi sulla moralit\u00e0 e sui valori della famiglia vittoriana, in contrasto con gli scandali sessuali, finanziari e personali legati ai precedenti membri della famiglia degli Hannover che avevano portato discredito alla monarchia. Il regno di Vittoria cre\u00f2 per i britannici il concetto di 'monarchia di famiglia' in cui anche la crescente (anche di importanza) classe media potesse identificarsi.\nVittoria fu la prima portatrice conosciuta di emofilia e di porfiria nella famiglia reale, per verosimile mutazione spontanea, potrebbe anche avere ereditato l'allele emofiliaco A da sua madre. L'emofilia per questo motivo \u00e8 anche nota come \"emofilia reale\". Si mormora anche che il duca di Kent non fosse il padre biologico della regina, ma che invece sia stata figlia del segretario personale di sua madre, ritenuto l'amante di lei, l'irlandese John Conroy. Mentre ci sono prove della relazione fra la duchessa di Kent e Sir Conroy (Vittoria stessa dichiar\u00f2 al duca di Wellington di essere stata testimone di un incontro fra i due), la storia medica di Conroy non mostra segni di emofilia nella sua famiglia.\nComunque, portatrice sana, lei pass\u00f2 la malattia ad almeno tre dei suoi figli, di cui un maschio malato e due portatrici certe. Il pi\u00f9 famoso emofilico della sua discendenza fu il suo bisnipote, il piccolo zarevic Alessio Romanov, ma vi sono anche: Federico, zio materno dello zarevic Alessio Romanov; il principe Leopoldo, duca di Albany; la zia materna dello zarevic Alessio Romanov, principessa Irene d'Assia e del Reno era anch'essa una portatrice del gene e, attraverso il suo matrimonio con il cugino Enrico di Prussia, port\u00f2 l'emofilia nel ramo cadetto della famiglia reale prussiana. La principessa Vittoria Eugenia di Battenberg, un'altra nipote della regina Vittoria e prima cugina di Alessandra Feodorovna, madre dello zarevic Alessio Romanov, fu anch'essa una portatrice del gene dell'emofilia: spos\u00f2 il re Alfonso XIII di Spagna e due dei suoi figli nacquero emofiliaci.\nLa regina Vittoria fu impopolare durante i primi anni della vedovanza, ma divenne estremamente amata durante gli anni ottanta e novanta del XIX secolo. Nel 2002 la BBC condusse una ricerca sui 100 britannici pi\u00f9 importanti e Vittoria ottenne il diciottesimo posto.\nLe innovazioni che furono introdotte durante il Regno di Vittoria includono: il francobollo (il primo dei quali fu il celeberrimo Penny Black, prodotto nel 1840 e riproducente un'immagine della regina) e il trasporto ferroviario.\nLuoghi dedicati a Vittoria.\nMolti luoghi sono stati dedicati alla memoria di Vittoria, tra cui lo Stato australiano di Victoria, la capitale della Columbia Britannica, Victoria, e quella della provincia canadese di Saskatchewan, Regina. Inoltre la citt\u00e0 di Port Victoria, capitale delle Seychelles, il lago Vittoria, il pi\u00f9 grande lago africano, e le Cascate Vittoria, le pi\u00f9 grandi al mondo, devono il loro nome alla sovrana britannica.\nMonumenti a Vittoria.\nLa regina Vittoria rimane il monarca britannico pi\u00f9 commemorato nella storia, con statue che vennero erette in sua memoria in tutto l'impero. La statua pi\u00f9 grande \u00e8 quella di fronte a Buckingham Palace che fu eretta come parte del rifacimento della facciata del palazzo un decennio dopo la sua morte.\nLa statua che ha avuto una storia pi\u00f9 controversa \u00e8 quella che fu eretta a Kildare Street davanti a Leinster House a Dublino, l'allora quartier generale della Royal Dublin Society. Fu inaugurata da Edoardo VII. Nel 1924, dopo avere affittato la propriet\u00e0 per scopi parlamentari, il palazzo fu comprato e convertito nella sede del \"Dail Eireann\", il parlamento dello Stato Libero d'Irlanda. Dopo molte discussioni sull'opportunit\u00e0 di avere di fronte alla sede del parlamento una statua della \"Regina della carestia\", la statua venne spostata nel 1947. Dopo decenni di declino la statua fu regalata all'Australia negli anni ottanta.\nUn monumento molto significativo \u00e8 quello eretto a Calcutta, il Victoria Memorial Hall: una grande costruzione in marmo, progettata secondo uno stile che si rif\u00e0 al Rinascimento italiano ma anche all'impero moghul, circondata da giardini e inaugurata nel 1921.\nVa citata la statua della regina a La Valletta, capitale dell'isola di Malta, al centro dell'omonima piazza.\nA Nizza (Francia), nella zona collinare di boulevard de Cimiez, si trova il Palais Regina, lo storico ex hotel dell\u2019Ottocento Excelsior Regina Palace, progettato dall\u2019architetto Biasini, in cui la regina Vittoria ha soggiornato. La Regina vi giunse per la prima volta nell\u2019autunno del 1897, quando era stato appena inaugurato. Si dice che settanta stanze dell\u2019hotel fossero esclusivamente riservate alla regina Vittoria e al suo personale.\nNella zona antistante il Palais Regina vi \u00e8 una statua in marmo bianco che rappresenta la regina Vittoria che riceve dei fiori da alcune ragazze.\nFilmografia.\nIl personaggio della regina Vittoria \u00e8 apparso in numerosi film, tra di essi si pu\u00f2 ricordare \"The Young Victoria\", del 2009 diretto da Jean-Marc Vall\u00e9e e con Emily Blunt nelle vesti della regina, vincitore del premio Oscar 2010 per i migliori costumi; \"Vittoria e Abdul\" del 2017 e diretto Stephen Frears, basato sull'omonimo libro di Shrabani Basu, il film racconta la storia vera dell'amicizia tra la regina Vittoria e il suo segretario indiano Abdul Karim. Da agosto 2016 \u00e8 stata trasmessa la serie televisiva \"Victoria\" con Jenna Coleman che interpreta la protagonista.\nDiscendenza.\nVittoria e Alberto ebbero nove figli, otto dei quali sposarono membri di famiglie reali europee e l'ultima, la principessa Luisa, spos\u00f2 un duca scozzese.\nDiscendenza reale della regina Vittoria.\nVittoria fu una figura di rilievo del panorama internazionale del suo tempo, non solo come rappresentante dell'influenza dell'Impero britannico, ma anche per i legami familiari capillarmente ramificati in tutta Europa che le fecero guadagnare l'affettuoso soprannome di \"nonna d'Europa\". Un esempio di quanto descritto trova conferma nei legami parentali che i tre dei maggiori regnanti coinvolti nella prima guerra mondiale, su lati opposti, espressero:\nAltre sue nipoti sedevano come regine consorti sui troni di Grecia, Norvegia, Svezia, Jugoslavia, Croazia e Romania.\nAgli inizi del XXI secolo quasi tutti i regnanti europei sono discendenti di Vittoria: ovviamente Elisabetta II del Regno Unito e poi Filippo VI di Spagna, Margherita II di Danimarca, Harald V di Norvegia e Carlo XVI Gustavo di Svezia. Sono pure suoi discendenti l'ultimo kaiser Guglielmo II di Germania e gli ex re Costantino II di Grecia, Pietro II di Jugoslavia e Michele I di Romania.\nNome e stendardo.\nIl primo nome ufficiale come monarca fu \"Vittoria Regina, per Grazia di Dio, del Regno Unito di Gran Bretagna ed Irlanda, Difensore della Fede\". La frase \"Imperatrice d'India\" fu aggiunta nel 1876.\nLo stendardo di Vittoria \u00e8 cos\u00ec formato: \"Inquartato; I e IV quarto: di rosso ai tre leoni passanti d'oro (per l'Inghilterra); II quarto: d'oro al leone rampante di rosso con bordo fiorito e controfiorito pure di rosso (per la Scozia); III quarto: d'azzurro all'arpa d'oro con corde d'argento (per l'Irlanda)\".\nQuesto stendardo \u00e8 stato utilizzato da ogni sovrano britannico da Vittoria in poi."}
{"id": "80808", "revid": "376555", "url": "https://it.wikipedia.org/wiki?curid=80808", "title": "Enzo Jannacci", "text": "Caposcuola del cabaret italiano, nel corso della sua pi\u00f9 che cinquantennale carriera ha collaborato con svariate personalit\u00e0 della musica, dello spettacolo, del giornalismo, della televisione e della comicit\u00e0 italiana, divenendo artista poliedrico e modello per le successive generazioni di comici e di cantautori.\nAutore di quasi trenta album, alcuni dei quali rappresentano importanti capitoli della storia della canzone italiana, di varie colonne sonore e di canzoni per altri artisti (i pi\u00f9 noti, Cochi &amp; Renato), Enzo Jannacci, dopo un periodo di ombra nella seconda met\u00e0 degli anni novanta, \u00e8 tornato a far parlare di s\u00e9 ottenendo vari premi alla carriera e riconoscimenti per i suoi ultimi lavori discografici.\n\u00c8 ricordato come uno dei pionieri del rock and roll italiano, insieme con Adriano Celentano, Luigi Tenco, Little Tony e Giorgio Gaber, con il quale form\u00f2 i Due Corsari. \u00c8 uno tra gli artisti con il maggior numero di riconoscimenti da parte del Club Tenco, con quattro Targhe ed un Premio Tenco.\nBiografia.\nOrigini e famiglia.\nIl ramo paterno della famiglia \u00e8 di origine pugliese: il nonno Vincenzo era di antiche origini macedoni e la nonna originaria di Bisceglie; la coppia emigr\u00f2 poi a Milano poco prima dello scoppio della prima guerra mondiale. Il padre Giuseppe aveva due fratelli e una sorella: Vincenzo, Giacomo e Angioletta, da cui nacquero Pierangela, Domenico, Alfredo, Bruno, Lorenza ed Enrica. Da Domenico a sua volta nacque Tiziano Jannacci, noto principalmente per aver organizzato alcuni eventi in onore del cugino di suo padre. Giuseppe Jannacci, padre di Enzo, era un Maresciallo dell'Aeronautica Militare Italiana che lavorava all'aeroporto Forlanini, partecip\u00f2 alla Resistenza e in particolare alla difesa della sede dell'Aviazione milanese di piazza Novelli. I racconti del padre ispireranno canzoni come \"El purtava i scarp del tennis\", \"Sei minuti all'alba\" e \"La sera che part\u00ec mio padre\".\nLa madre, Maria Mussi, era comasca.\nDopo aver terminato nel 1954 gli studi liceali presso il Liceo Scientifico \"Leonardo da Vinci\", si diploma in armonia, composizione e direzione d'orchestra al Conservatorio Giuseppe Verdi di Milano.\nAttivit\u00e0 come medico-chirurgo.\nSuccessivamente, nel 1967, si laurea in medicina all'Universit\u00e0 di Milano.\nLa scelta fu influenzata dal padre, che voleva imparasse cosa fosse la sofferenza e lo stare vicino alla gente. Per ottenere la specializzazione in chirurgia generale, si trasferisce in Sudafrica, entrando nell'\u00e9quipe di Christiaan Barnard, primo cardiochirurgo a realizzare un trapianto cardiaco. La sua formazione ha compreso anche studi presso la Columbia University di New York (dove si \u00e8 occupato anche di terapia intensiva e chirurgia toracica) e successivamente al Queens College. Nonostante si fosse diplomato al Conservatorio ancor prima di laurearsi in medicina, Jannacci ha sempre esercitato la professione di medico cardiologo a lato dell'attivit\u00e0 musicale, fino alla pensione. Fra i suoi primi pazienti vi furono i colleghi ed amici Teo Teocoli, Massimo Boldi e Renato Pozzetto. Riflettendo sulla sua esperienza professionale, Jannacci ha dichiarato di essersi sentito sempre un medico prima che un cantante ed un musicista, di essere un sostenitore della sanit\u00e0 pubblica - posizione che non trovava il favore di alcuni suoi colleghi, che lo apostrofavano quale \"comunardo\" per le sue posizioni di sinistra - e di aver sempre limitato il numero dei suoi pazienti al fine di garantire loro un servizio adeguato.\nVita personale.\nIl 23 novembre 1967 si sposa con Giuliana Orefice; il 5 settembre 1972 nasce l'unico figlio della coppia, Paolo, che seguir\u00e0 le orme paterne diventando musicista e compositore.\nIl 1\u00ba gennaio 2003, primo giorno di pensione come medico per Jannacci, muore l'amico Giorgio Gaber. Ai funerali di due giorni dopo (nell'Abbazia di Chiaravalle), Enzo partecipa, riuscendo a dire soltanto \u00abho perso un fratello\u00bb.\nNel 2008 diventa nonno di Allegra, figlia di Paolo e di sua moglie Chiara.\nCarriera.\nGli esordi e il sodalizio con Giorgio Gaber.\nLa carriera di musicista inizia negli anni cinquanta. Dopo il diploma in armonia, composizione e direzione d'orchestra e otto anni di pianoforte presso il Conservatorio di Milano con il maestro Gian Luigi Centemeri, inizia - all'et\u00e0 di vent'anni - a frequentare gli ambienti del cabaret, mettendo subito in mostra le proprie doti di intrattenitore e presentatore. Nel frattempo, si avvicina al jazz e comincia a suonare in alcuni locali milanesi, ma contemporaneamente scopre anche il rock and roll, genere nuovo che stava ottenendo grande successo negli Stati Uniti d'America con artisti come Chuck Berry, Bill Haley ed Elvis Presley.\nNel 1956 diventa tastierista dei Rocky Mountains, alla cui voce c'\u00e8 Tony Dallara, che si esibiscono ripetutamente alla Taverna Mexico, all'Aretusa ed al club Santa Tecla, ottenendo grande successo; tuttavia, alla fine di quell'anno Jannacci lascia il gruppo e, grazie all'amico Pino Sacchetti, conosce Adriano Celentano. Celentano gli propone di entrare come tastierista nel suo complesso, i \"Rock Boys\", con cui si esibisce nei locali sopracitati e in particolare al Santa Tecla.\nIl 17 maggio 1957 la band suona al primo \"Festival italiano di rock and roll\", che si tiene nel Palazzo del Ghiaccio di Milano e costituisce una svolta all'interno del panorama musicale nostrano. L'esibizione del gruppo manda in delirio il pubblico presente e permette a Celentano di acquisire vasta fama e, soprattutto, gli fa ottenere un contratto con la casa discografica Music.\nAlla fine del 1958 Jannacci, pur continuando a suonare con i Rock Boys, forma un duo con Gaber, noto con il nome di \"I Due Corsari\", che debutta nel 1959 con alcuni 45 giri incisi per la Dischi Ricordi. La fortunata esperienza prosegue anche nell'anno successivo con altri due 45 giri e con due \"flexy-disc\", intitolati \"Come facette mammeta\" (un classico della canzone umoristica napoletana) e \"Non occupatemi il telefono\", usciti in abbinamento alla rivista \"Il musichiere\".In quel periodo l'ambiente musicale milanese si infervora grazie a cantanti rock come Clem Sacco, Guidone, Ricky Gianco e Adriano Celentano, con il quale Jannacci continua a collaborare come pianista in alcune incisioni per la Jolly. Un'altrettanto importante evoluzione nella musica popolare italiana si registra anche in altri centri come, per esempio, Genova dove s'impongono i cantautori Umberto Bindi, Bruno Lauzi, Luigi Tenco e Gino Paoli, vicini alla Dischi Ricordi: con questi ultimi Jannacci collabora in vari progetti.\nL'inizio della carriera da solista e l'esperienza teatrale.\nCome jazzista suona con musicisti dello spessore di Stan Getz, Gerry Mulligan, Chet Baker e Franco Cerri, con i quali registra numerosi dischi, mentre \u00e8 da Bud Powell che impara a lavorare sulla tastiera prevalentemente con la mano sinistra. Dopo i primi 45 giri incisi con Gaber, debutta come solista con canzoni quali \"L'ombrello di mio fratello\" e \"Il cane con i capelli\": sono brani nei quali il cantautore milanese fa gi\u00e0 intuire uno stretto rapporto tra la musica e la comicit\u00e0 surreale, un legame che caratterizzer\u00e0 gran parte della sua produzione artistica. A questo filone, quasi precursore del demenziale (che lui stesso definisce \"schizo\", abbreviazione di schizoide), si affiancano subito brani pi\u00f9 romantici ed introspettivi, come \"Passaggio a livello\", delicata canzone d'amore che Luigi Tenco reincide valorizzando Jannacci anche come autore e pubblicata dalla Tavola Rotonda insieme a \"Il giramondo\" nel 1961.\nIntanto, continua la fortunata esperienza dei Due Corsari; tutti i 45 giri pubblicati nel biennio 1959-1960, tra cui le celebri \"Birra\", \"Fetta di limone\" e \"Tintarella di luna\" vengono raccolti una decina di anni dopo nell'album \"Giorgio Gaber e Enzo Jannacci\", pubblicato dalla Family, una sottoetichetta della Ricordi. Nel frattempo i \"Rock Boys\" si sono sciolti e dalle loro ceneri (con alcuni cambi di formazione) sono nati I Ribelli: Jannacci continua a suonare con loro e partecipa ai primi due 45 giri del gruppo (\"Enrico VIII\" e \"Alle nove al bar\", entrambi del 1961); abbandona poi il complesso per dedicarsi soprattutto alla sua carriera solista.\nNel febbraio 1961 Giorgio Gaber partecipa al Festival di Sanremo con una canzone scritta da Jannacci, \"Benzina e cerini\", che non ha per\u00f2 grande fortuna, essendo esclusa dalla finale. Successivamente scrive \"Un nano speciale\" e \"L'artista\", nelle quali Enzo racconta di individui poveri, patetici ed emarginati, una tematica che gli sar\u00e0 molto cara e che affronter\u00e0 ripetutamente nell'arco di tutta la sua carriera di cantautore. Il 1\u00ba dicembre la Ricordi pubblica il 45 giri di Enzo \"Il cane con i capelli\" / \"Gheru gheru\", distribuito\u00a0\u2013 in una bizzarra quanto antesignana operazione di marketing\u00a0\u2013 abbinato a un grande cane di peluche con tanto di capelli. All'inizio del 1962, il regista teatrale Filippo Crivelli lo scrittura per lo spettacolo \"Milanin Milanon\", in cui canta e recita insieme a Tino Carraro, Milly, Sandra Mantovani e Anna Nogara, e per il quale compone una delle sue prime canzoni in dialetto milanese, \"Andava a Rogoredo\". Poco dopo, con l'aiuto dell'animatore Bruno Bozzetto, firma un simpatico sketch per la televisione, \"Pildo e Poldo\", che apparir\u00e0 nella trasmissione Carosello fino al 1964.\nIl debutto su piccolo e grande schermo e i primi album.\nNel 1963 segue come pianista la tourn\u00e9e dell'amico Sergio Endrigo; sempre nello stesso anno inizia ad esibirsi al Derby, locale milanese di cabaret, dove conosce prima Dario Fo e quindi Cochi e Renato: in entrambi i casi, nascono spontanee amicizie che portano all'inizio di interessanti collaborazioni, soprattutto in ambito musicale.\nPoco dopo partecipa come comparsa ne \"La vita agra\", pellicola firmata da Carlo Lizzani; canta \"Ti te se' no\" in un locale nel momento in cui vi entra il protagonista, interpretato da Ugo Tognazzi. Un'altra piccola parte gli verr\u00e0 riservata nel 1967, quando reciter\u00e0 per Giorgio Bianchi nel film \"Quando dico che ti amo\". Nel dicembre 1964 viene pubblicato il suo disco di esordio, \"La Milano di Enzo Jannacci\", formato interamente da pezzi cantati in dialetto e contenente uno dei suoi capolavori, \"El portava i scarp del tennis\", commovente racconto della vita sciatta e modesta di un senzatetto milanese. Jannacci la canta alla fine dell'anno nel programma di Mike Bongiorno \"La fiera dei sogni\": \u00e8 il suo esordio televisivo.\nAllo stesso periodo risalgono due 45 giri: \"Veronica\", con testo scritto da Fo e Sandro Ciotti (racconto di un amore mercenario consumato al cinema) e \"Sfiorisci bel fiore\", (sulle morti in miniera) reinterpretato dopo molti anni da Mina, Gigliola Cinquetti, Pierangelo Bertoli e Francesco De Gregori. L'anno successivo Jannacci ritorna a teatro con lo spettacolo \"22 canzoni\", scritto a quattro mani con Dario Fo, dove sfrutta l'occasione di proporre molti nuovi brani, poi inseriti in un disco dal vivo: \"Enzo Jannacci in teatro\", edito dalla Jolly nel 1965. La modalit\u00e0 di composizione dell'album \u00e8 decisamente innovativa, trattandosi infatti del primo album italiano \"live\" in assoluto: i pezzi presenti nel disco sono dunque quelli cantati nel corso di una delle repliche della rappresentazione teatrale, registrati e quindi riproposti in formato LP. Jannacci vi inserisce inoltre due brani in pi\u00f9, che erano stati interpretati in precedenza da Fo: \"Aveva un taxi nero\" (dallo spettacolo \"I sani da legare\", del 1954) e \"Il foruncolo\" (che lo stesso drammaturgo varesino aveva presentato a \"Canzonissima\" del 1962).\nTra le canzoni suonate nell'arco dello spettacolo, che riscuote un grande successo e che per questo viene replicato numerose volte (sempre presso il Teatro Odeon di Milano), la pi\u00f9 curiosa \u00e8 \"La mia morosa la va alla fonte\", basata su una melodia del XV secolo che successivamente il giovanissimo Fabrizio De Andr\u00e9 user\u00e0 come accompagnamento melodico per una delle sue canzoni pi\u00f9 famose, \"Via del Campo\". Nel fare questo, il cantautore genovese sapeva che la ballata fosse stata modificata da Jannacci, e per questo si \u00e8 reso conto del plagio: tuttavia, dopo alcuni anni i due si sono chiariti, cos\u00ec che De Andr\u00e9 ha restituito volentieri a Jannacci la paternit\u00e0 musicale della canzone.\nIl 1966 \u00e8 l'anno di \"Sei minuti all'alba\", in cui nella title-track \u00e8 affrontato il tema della Resistenza, argomento tra i pi\u00f9 cari al musicista milanese per i trascorsi del padre nei corpi partigiani durante la Seconda guerra mondiale; la canzone, dedicata al genitore ed a tutti coloro che condivisero questa difficile esperienza, parla proprio del breve tempo che separa il partigiano, catturato dai nemici, dalla sua fucilazione, che avverr\u00e0 proprio al sorgere del Sole. \"Soldato Nencini\" racconta invece delle difficolt\u00e0 di integrazione di un soldato, proveniente dall'Italia meridionale, in una caserma del Nord e precisamente di Alessandria, dove ai problemi di ambientamento con i commilitoni si aggiunge anche la lettera dell'amata Mari\u00f9, che gli annuncia la volont\u00e0 di separarsi, complice l'incapacit\u00e0 di sopportare la terribile lontananza dall'innamorato; nell'album vi \u00e8 poi \"Faceva il palo\", divertente brano in dialetto milanese scritto con Walter Valdi.\nRealizza quindi \"Papalla\", un'altra scenetta per gli spot di Carosello che durer\u00e0 cinque anni.\nIl tormentone \"Vengo anch'io...\" e il successo presto svanito.\nEnzo Jannacci torna alla ribalta due anni dopo con un nuovo album, realizzato con la solita collaborazione di Fo e insieme a Fiorenzo Fiorentini: \"Vengo anch'io. No, tu no\", trainato dall'omonimo singolo, diventa in breve tempo campione di vendite e balza in cima alle classifiche italiane, ed il brano giunge addirittura al primo posto dell'hit parade di Lelio Luttazzi. Il cantautore riscuote improvvisamente un grande seguito, che gli vale la partecipazione a diversi show televisivi, come \"Quelli della domenica\", iniziato il 4 febbraio, in compagnia di alcuni amici collegati all'ambiente del Derby (Cochi e Renato, Bruno Lauzi, Lino Toffolo e Felice Andreasi in primis).\nJannacci non paga lo scotto di essere un \"novellino\" davanti alle telecamere, dimostrando di sapere calcare nel migliore dei modi i palchi televisivi come quelli del teatro, solitamente a lui pi\u00f9 confacenti. Gli apprezzamenti della critica arrivano anche con \"Ho visto un re\", brano cantato insieme a Fo e ad un coro di accompagnamento: il pezzo appare al primo ascolto ironico e nonsense ma, in realt\u00e0, \u00e8 infuso di metafore a sfondo politico. Non a caso, diventa uno dei brani simbolo del '68, amato proprio per la sua apparente innocenza che nasconde una graffiante satira sociale. Questa caratteristica \u00e8 ravvisabile anche nella canzone pi\u00f9 celebre dell'album, la gi\u00e0 citata \"Vengo anch'io. No, tu no\", il cui exploit \u00e8 certamente dovuto all'apparente semplicit\u00e0 ed orecchiabilit\u00e0 del testo ed in particolare del ritornello: in realt\u00e0, la definizione di \"canzoncina\" che le viene solitamente attribuita \u00e8 molto riduttiva. Infatti, come sottolineato dal critico musicale Gianfranco Manfredi, colui che pronuncia la ricorrente domanda \u00abVengo anch'io?\u00bb e che viene respinto dagli altri con un eloquente quanto significativo \u00abNo, tu no\u00bb, simboleggia il tipico personaggio che, secondo l'immaginario collettivo, cerca ad ogni costo di non sentirsi escluso dal gruppo di amici cui si riconduce, chiedendo di poterci essere -qualunque sia il progetto e l'intenzione della massa- come tutti gli altri. Ma le altre persone lo respingono solo per il gusto di vedere qualcuno nel ruolo dell'emarginato, di quello \u00abdi cui si deve ridere ma che non deve ridere\u00bb.\nInoltre, lo stesso Manfredi, riportando il testo completo e originario della canzone, ha rivelato l'esistenza di due strofe che, per motivi legati alla censura, sono state rimosse dalla canzone; il loro testo si riferisce alla tragedia dei minatori italiani in Belgio (Disastro di Marcinelle) e alla sanguinaria dittatura del generale congolese Mobutu, le cui efferatezze in materia di diritti umani stavano scuotendo in quel periodo le coscienze dell'occidente.\nNel 1968 partecipa alla dodicesima edizione di Canzonissima, dove arriva in finale. Vorrebbe presentare \"Ho visto un re\" nello scontro diretto contro Gianni Morandi, . Ripiega quindi su \"Gli zingari\", brano struggente e delicato, molto diverso dalla leggerezza e dal tono goliardico dei suoi successi pi\u00f9 recenti ed, infatti, non ottiene l'apprezzamento del pubblico. Questa delusione, che va al di l\u00e0 della mancata vittoria alla manifestazione, \u00e8 cos\u00ec cocente da indurre Jannacci a trasferirsi per quattro anni (a periodi alterni), prima in Sudafrica e poi negli Stati Uniti, allo scopo di riprendere gli studi di medicina, in particolare di chirurgia e cardiologia, che aveva abbandonato temporaneamente dopo la laurea e l'inizio della carriera nel mondo dello spettacolo. Nello stato africano collabora con il cardiologo Christiaan Barnard, grazie al quale approfondisce notevolmente le sue conoscenze in ambito medico.\nScema la fama, non altrettanto la vena creativa.\nNel periodo della specializzazione medica, la notoriet\u00e0 del personaggio Jannacci subisce un calo vistoso. Tuttavia il cantautore milanese non abbandona completamente le sue passioni: continua cos\u00ec a scrivere nuove canzoni. Dopo la pubblicazione di una sorta di raccolta, comprendente tuttavia qualche pezzo inedito, dal titolo \"Le canzoni di Enzo Jannacci\", tra il 1970 ed il 1972 escono altri due nuovi LP: \"La mia gente\" e \"Jannacci Enzo\" in cui spiccano tra le canzoni \"Mexico e nuvole\", scritta da Paolo Conte, e \"Ragazzo padre\", manifesto dell'indifferenza e del disinteresse di Stato e Chiesa nei confronti di chi non segue l'etica impartita dalle autorit\u00e0 pubbliche e religiose.\nNello stesso periodo, per tentare di rilanciarsi, Jannacci realizza un programma con l'amico e scrittore Luciano Bianciardi (che aveva conosciuto nella met\u00e0 degli anni sessanta quando cantava molto in milanese). Il titolo del programma \u00e8 \"Oh\u00e9 sunt ch\u00ec\", come la canzone scritta con Dario Fo che apriva lo storico Recital \"22 Canzoni\" del 1965.\nSempre nel 1972 esce Giorgio Gaber e Enzo Jannacci, disco che racchiude tutti i successi firmati dai \"Due corsari\" tra il 1959 ed il 1960. Il 20 giugno 1970 prende parte con Mina alla prima puntata della terza serie dello show \"Senza rete\", dove canta \"Messico e nuvole\", \"La mia gente\", un medley di \"L'Armando\" / \"Faceva il palo\" / \"El portava i scarp del tennis\"/ \"Vengo anch'io. No, tu no\", concludendo l'esibizione interpretando con Nicola Arigliano e la \"Tigre di Cremona\" la sigla di chiusura \"Ciao, devo andare\". Due anni dopo \u00e8 ospite di Cochi e Renato nella sesta puntata del loro spettacolo TV \"Il buono e il cattivo\": con loro canta \"El carrete\".\nNei periodi di pausa dall'attivit\u00e0 lavorativa, torna quindi a Milano, dove dedica molto tempo alla realizzazione, col giornalista Beppe Viola, di uno spettacolo teatrale, \"La tapparella\" e di un libro, \"L'incompiuter\", edito dalla Bompiani in una collana diretta da Umberto Eco. Nel 1970 \u00e8 il protagonista di un episodio (\"Il frigorifero\") del film di Mario Monicelli \"Le coppie\", in cui interpreta il ruolo di Gavino Puddu, un povero venditore di castagnaccio di origine sarda che, d'accordo con la moglie (Monica Vitti), acquista a rate un frigorifero che perder\u00e0 non riuscendo a pagare i debiti contratti; alla fine, appogger\u00e0 di buon grado la decisione della consorte di prostituirsi per potere tirare avanti.\nL'anno dopo \u00e8 il protagonista de \"L'udienza\" di Marco Ferreri, dove recita la parte di un modesto e stralunato ufficiale in congedo, Amedeo, che vuole incontrare a tutti i costi il Papa, non vi riesce per le lentezze della burocrazia vaticana e per varie vicissitudini, e alla fine muore sotto il colonnato di San Pietro.\nRitornato definitivamente in patria, redige in pochi mesi due pi\u00e8ce teatrali che porta quasi immediatamente in televisione: \"Il poeta e il contadino\" (1973) e \"Saltimbanchi si muore\" (1979), di cui cura anche la regia.\nIl primo dei due spettacoli, grazie all'impegno di Cochi Ponzoni e Renato Pozzetto, ha anche una trasposizione televisiva: Enzo vi partecipa una sola volta, interpretando \"Il panettiere\", \"Canzone intelligente\" e \"La mia zia\" con Felice Andreasi e Teo Teocoli. Dal 1974 comincia con successo a comporre colonne sonore per il cinema: la prima in ordine di tempo accompagna \"Romanzo popolare\" di Mario Monicelli, regista che, come detto, gi\u00e0 nel 1970 lo aveva scelto il ruolo di Gavino Puddu in \"Le coppie\". Nel 1975, \u00e8 la volta di \"Pasqualino Settebellezze\", firmato da Lina Wertmuller. Dal 1975 al 1988 Jannacci curer\u00e0 l'accompagnamento musicale di altri quattro film: \"L'Italia s'\u00e8 rotta\", per la regia di Steno, 1976; \"Sturmtuppen\", di Salvatore Samperi; \"Gran bollito\", Mauro Bolognini, nel 1977; \"Saxofone\", di Renato Pozzetto, 1978; \"Piccoli equivoci\", di Ricky Tognazzi, 1988.\nNel 1974 realizza insieme a Cochi e Renato la sigla di Canzonissima, pi\u00f9 nota con il titolo \"E la vita, la vita\", oltre ad altri brani di genere comico-demenziale (\"La gallina\", \"Silvano\", \"Il bonzo\", \"L'uselin della comare\" ed altri ancora).\nQuattro dischi e nessun concerto.\nNella seconda met\u00e0 degli anni settanta Jannacci si dedica soprattutto alla sua professione di medico, non abbandonando tuttavia la musica; pubblica infatti quattro album di inediti in appena cinque anni. La sua musica rimane piuttosto nascosta, ma Jannacci non sembra preoccuparsene pi\u00f9 di tanto; sempre pi\u00f9 rade si fanno difatti le sue apparizioni in televisione, e si registra lo stesso trend anche per quanto riguarda i tour per l'Italia, che non organizzer\u00e0 prima del 1979, in concomitanza con l'uscita di \"Foto ricordo\" e con il gi\u00e0 citato \"Saltimbanchi si muore\". Intanto, nel 1974 partecipa a Un disco per l'estate con \"Brutta gente\".\nNel gennaio 1975 Jannacci si chiude con Tullio De Piscopo e Bruno De Filippi negli studi Regson di Milano; in due mesi registra il suo settimo album in studio, \"Quelli che...\", il primo uscito sotto l'etichetta Ultima Spiaggia. Contiene l'omonimo singolo, molto ironico nei testi, \"Vincenzina e la fabbrica\", ritratto di una povera ragazza intenta ad affrontare, con dispiacere e per la prima volta, la realt\u00e0 industriale, \"El me indiriss\", dove l'autore racconta la sua infanzia, \"Il monumento\", invettiva contro la guerra e \"Nove di sera\", simpatica traduzione di un pezzo di Chico Buarque. Non manca la preziosa collaborazione di Beppe Viola, che presta la sua voce in \"Dottore...\", uno dei tanti intermezzi parlati che appaiono nel disco.\n\"O vivere o ridere\" \u00e8 pubblicato nel giugno 1976: la divertente cover di \"Vivere\", scritta in epoca fascista dal maestro Cesare Andrea Bixio e \"Rido\" sono gli unici singoli dell'album ad apparire nel formato 45 giri.\nDel 1977 \u00e8 invece \"Secondo te...Che gusto c'\u00e8?\", la cui canzone omonima viene scelta da Pippo Baudo come sigla del suo programma della domenica; registra \"La costruzione\", versione di un'altra canzone del De Hollanda, \"Saxophone\" e \"Jannacci arrenditi!\", esilarante monologo con testo e musica dello stesso Jannacci. L'orchestra che lo accompagna in questo disco \u00e8 quella di Pippo Caruso, direttore musicale grande amico di Baudo, la cui decisione di affidare la composizione delle musiche della sua trasmissione a Jannacci fu probabilmente consigliata proprio dal maestro. Nello stesso anno, Mina reinterpreta dieci canzoni di Jannacci e le fa pubblicare nella raccolta \"Mina quasi Jannacci\", dove il cantautore milanese duetta con lei nel pezzo \"E l'era tardi\".\nNel 1978 incide la colonna sonora di \"Saxofone\", di e con Renato Pozzetto, con il quale cura anche buona parte della sceneggiatura. Seguendo poi la moda dilagante del video musicale ad accompagnare le canzoni, sceglie di rinnovare la sua immagine: gira il video di \"Quelli che...\", pattinando per via Dante e per il centro di Milano e diversi filmati al Derby Club con Massimo Boldi, Giorgio Faletti, Diego Abatantuono ed altri.\nLa ripresa del rapporto diretto con il pubblico.\nLa carriera musicale di Enzo Jannacci, dopo un lungo periodo di semioscurit\u00e0, riprende con successo dal 1979. Sia per la nuova uscita discografica (\"Foto ricordo\"), che per sua decisione di tornare a fare musica dal vivo, quella che prima era una costante, per il contatto schietto e sincero che Jannacci aveva avuto sempre con gli spettatori del Derby e dei teatri, ma che si era persa negli ultimi anni. Intanto, Paolo Conte diventa per Jannacci un punto di riferimento sia negli studi di registrazione che nella vita privata; i due realizzano insieme \"Sudamerica\" ma soprattutto \"Bartali\", tributo al ciclismo ed all'uomo che incarn\u00f2 di pi\u00f9 lo spirito di competizione e di abnegazione tipico di questo sport. Conte lo invita a partecipare ad una delle sue serate, che si tengono presso il teatro \"Pier Lombardo\" di Milano: Jannacci accetta e spezza cos\u00ec il lungo periodo di digiuno dal palcoscenico. Poco tempo dopo gira il video di \"Bartali\", dove anche la moglie Giuliana Orefice, solitamente restia ad apparire in pubblico con il marito, fa la sua comparsa insieme a Massimo Boldi.\n\u00c8 l'inizio di un periodo professionalmente ricco di soddisfazioni; prima ritorna in televisione, poi rilascia a Riccardo Rinetti, giornalista della seguitissima rivista \"Ciao 2001\", una lunga intervista nella quale descrive i retroscena della sua grande amicizia con Dario Fo. All'inizio del 1980, la casa editrice Lato Side pubblica il volume \"Canzoni di Enzo Jannacci\", un volume di testi con copertina di Emanuele Luzzati e un poderoso saggio iniziale dello scrittore, sceneggiatore e cantautore Gianfranco Manfredi, che fa un resoconto dei suoi primi venticinque anni da musicista.\nNel 1980 Jannacci riguadagna cos\u00ec un posto di primo piano nella musica italiana; il cambio di etichetta - torna alle origini lavorando di nuovo per la Ricordi - \u00e8 segno che Jannacci suscita nuovamente l'interesse delle masse: fatto confermato dal balzo dell'audience quando la televisione pubblica manda in onda uno speciale su di lui, condotto da Fo. Successivamente, \u00e8 in concerto con la sua band in Svizzera, dove la televisione di Stato registra il suo spettacolo, trasmesso in differita e pubblicato poi in formato VHS.\nSull'onda del successo, in poco pi\u00f9 di un anno scrive \"Ci vuole orecchio\", che trainato dal grande favore incontrato dalla \"title track\", diventa il disco di Jannacci pi\u00f9 venduto dai tempi di \"Vengo anch'io. No, tu no\". Il mese di dicembre vede la pubblicazione di \"Nuove registrazioni\", che raccoglie alcune sue hit (come \"L'Armando\", \"El portava i scarp del tennis\" e \"La luna e la lampadina\"). Cura gli arrangiamenti del nuovo disco di Milva, che gli rende omaggio interpretando \"Per un basin\", \"Soldato Nencini\", \"Non finir\u00e0 mai\" ed altri brani che denotano un cambiamento notevole del timbro vocale; il canto melodioso ma forte e deciso della \"Rossa\" \u00e8 distante anni luce dal tono quasi gracchiante della voce di Jannacci, che solo in un secondo tempo verr\u00e0 abbandonato per lasciare spazio ad una modalit\u00e0 di canto pi\u00f9 armoniosa e musicale (il figlio Paolo rivestir\u00e0 un ruolo sostanziale in questa fase).\nIl 14 febbraio 1981 inizia per Jannacci una tourn\u00e9e trionfale per l'Italia. Nel girare la penisola, il cantautore porta con s\u00e9 un tendone da 5000 posti, allestito nello Stadio Giuseppe Meazza di \"San Siro\" dall'ARCI e l'orchestra con cui ha registrato gli ultimi cinque dischi, composta numericamente da otto elementi, tra cui Sergio Farina alla chitarra, l'unico del complesso di allora a far parte fino all'ultimo del gruppo di musicisti che hanno accompagnato le performance canore di Jannacci.\nSempre nello stesso mese, la televisione pubblica trasmette un altro speciale dedicato alla figura di Enzo Jannacci, dove il cantautore racconta le fasi della lavorazione dell'ultimo album in studio e ricorda la spensieratezza degli anni del rapporto di collaborazione con Giorgio Gaber, dichiarando con sincerit\u00e0:\nJannacci protagonista in televisione e a teatro.\nTre concerti trasmessi dalla Rai.\nDopo la pubblicazione dell'album \"E allora concerto\", a cui collabora anche Beppe Viola, alla fine del 1981, il concerto di Enzo Jannacci a Verona viene trasmesso dalla Rai, che si riserva di censurare le parti pi\u00f9 discutibili (per esempio, quando il cantautore afferma che \u00abLa televisiun, la t'endormenta cume un cuiun\u00bb) amplificando il rumore prodotto dagli applausi della folla che assiste allo spettacolo. Due mesi dopo, interpreta una piccola parte nel film di Ettore Scola \"Il mondo nuovo\", con Marcello Mastroianni. Compone quindi la sigla del programma \"Il dritto\", modificando leggermente l'omonimo singolo che Jannacci aveva lanciato con \"Ci vuole orecchio\" l'anno prima. La televisione pubblica trasmette altri due concerti di Jannacci, di cui il primo, registrato probabilmente a Milano, in due puntate.\nIl 17 ottobre 1982 muore l'amico Beppe Viola; la scomparsa del giornalista, che aveva lasciato la sua impronta in canzoni cardine del repertorio del \"cantautore medico\" (\"Rido\", \"Secondo te...Che gusto c'\u00e8?\", \"Saxophone\", \"Vincenzina e la fabbrica\"), lo colpisce a tal punto da fargli prendere una pausa di riflessione, prolungando notevolmente i lavori di realizzazione del nuovo album, \"Discogreve\": il disco, pubblicato nel 1983, sar\u00e0 per\u00f2 un fallimento. Nello stesso anno partecipa a Saint Vincent Estate 1983, portando due brani tratti dal suo recente lavoro: \"L\u2019animale\" e \"\u2018O surdato \u2018nnammurato\" (parodia della celebre canzone napoletana).\nL'anno dopo \u00e8 particolarmente denso di impegni. Collabora con Lina Wertmuller interpretando nel suo nuovo film, \"Scherzo del destino in agguato dietro l'angolo come un brigante da strada\", il ruolo del terrorista evaso Gigi Pedrinelli; accetta la proposta dei Matia Bazar, offrendo la sua voce in alcuni spezzoni del loro nuovo singolo \"Elettrochoc\" e reincide con Giorgio Gaber quattro vecchie canzoni, inserite nel mini album \"Ja-Ga Brothers\", pubblicato dalla CGD il 21 luglio.\nLa conduzione di \"Gran simpatico\" ed i nuovi recital.\nIn ottobre e novembre si moltiplicano gli appuntamenti in TV in compagnia di Jannacci. Insieme a Maria Teresa Ruta e Josy Nowack conduce su Rai 2 la prima puntata del variet\u00e0 \"Gran simpatico\"; tra gli ospiti si annoverano Massimo Boldi, Teo Teocoli, Paolo Conte, Dario Fo, Alberto Fortis, Diego Abatantuono, Maurizio Micheli, Vasco Rossi (duetta con lui in \"Vita spericolata\") e Giorgio Gaber, ospite fisso con cui interpreta, uno per ogni serata (pi\u00f9 l'inedito \"C'\u00e8 solo la strada\"), tutti i brani della brevissima compilation di recente pubblicazione. Inoltre, durante la prima puntata, suona tutti i suoi successi, pi\u00f9 due pezzi estratti dal suo ultimo disco da solista.\nNel 1984 scrive l'inno del Milan, di cui si dichiara tifoso sfegatato; nel mese di ottobre Antenna 3, emittente televisiva lombarda, durante il programma \"Effetto concerto\" trasmette uno spettacolo di Jannacci, dove canta \"Mario\", scritta alla fine degli anni settanta da Pino Donaggio.\nIl 1985 inizia con la pubblicazione di un nuovo disco, \"L'importante\", formato da canzoni all'apparenza semplici e goliardiche (come la canzone che d\u00e0 il titolo all'album), ma che in realt\u00e0 riflettono fortemente la distanza che Jannacci sente verso le nuove tendenze musicali degli ottanta. \u00c8 presente inoltre una profonda critica anche alla societ\u00e0 italiana degli anni '80: \"Son s'ciopp\u00e0a\", con i suoi riferimenti all'abbigliamento e al modo di vestire, di quegli anni, \u00e8 indirizzata ai giovani di quegli anni (i cosiddetti \"Yuppies\"). Porta quindi in teatro un nuovo spettacolo, il recital \"Niente domande\", dopodich\u00e9 si prende una pausa prolungata, che dura fino a quasi tutto il 1986, quando cominciano le registrazioni di un altro album. Jannacci suona dal vivo a Lugano un concerto che cinque anni dopo sar\u00e0 pubblicato in formato VHS, e successivamente in CD e DVD.\nIl 17 marzo '87 sbarca nei negozi di dischi il nuovo album \"Parlare con i limoni\"; il singolo omonimo contiene una dotta e toccante citazione su Luigi Tenco, che Jannacci conosceva personalmente e di cui ricorda la canzone \"Il tempo dei limoni\", affermando che \u00abAl mio amico Tenco non gli han fatto vedere neanche i limoni\u00bb. Nel frattempo, d\u00e0 il via al nuovo tour per promuovere l'ultimo disco; in uno degli spettacoli, suscita l'ilarit\u00e0 del pubblico dialogando con la sua immagine proiettata sul maxischermo:\nIn estate ritorna a Un disco per l'estate 1987 con la sua recente canzone \"Due gelati\".\nL'intervista concessa sul Naviglio nel novembre 1989 sar\u00e0 trasmessa in accompagnamento alle sette puntate di \"L'importante \u00e8 esagerare\", dedicate alla trentennale carriera di Jannacci, dagli'inizi fino alle apparizioni pi\u00f9 recenti. La stessa cosa succede il 18 dicembre, quando la troupe della Rai si reca direttamente a casa sua per registrare le impressioni di Jannacci sull'evoluzione della musica italiana in tutto il dopoguerra.\nAlla fine del mese parte con il suo ultimo spettacolo itinerante, intitolato \"Tempo di pace...Pazienza!\".\nDal 1989 al 2011.\nNel 1989 partecipa per la prima volta al Festival di Sanremo, senza troppo successo, con \"Se me lo dicevi prima\", incentrata sulla lotta contro la droga, oltre che al XIV Premio Tenco. Sempre nel 1989 incide, nel corso di una fortunata tourn\u00e9e, un album doppio \"dal vivo\" che contiene gran parte dei suoi successi e s'intitola \"Trent'anni senza andare fuori tempo\".\nNel 1991 ritorna al Festival di Sanremo con la canzone \"La fotografia\" in coppia con Ute Lemper, e riceve il Premio della Critica; contemporaneamente realizza il suo ultimo microsolco, con gli arrangiamenti di Celso Valli, intitolato \"Guarda la fotografia\": \u00e8 un album importante, uno dei migliori della sua discografia, che contiene brani notevoli come \"Il gruista\", \"I dispiaceri\", \"La strana famiglia\" (cantata con Gaber), \"L'alfabeto muore\", \"La fotografia\".\nNel 1994 si presenta per la terza volta al Festival di Sanremo in coppia con Paolo Rossi con il brano \"I soliti accordi\", insolitamente dissacrante per la manifestazione, che \u00e8 anche il titolo del rispettivo CD, arrangiato da Giorgio Cocilovo e Paolo Jannacci. Nel 1996 partecipa al XXI Premio Tenco.\nNel 1998 partecipa per la quarta volta al Festival di Sanremo con \"Quando un musicista ride\", che vince nuovamente il premio della Critica per il miglior testo, e da cui nasce una raccolta omonima con tre brani inediti (uno dei quali, \"Gi\u00e0 la luna \u00e8 in mezzo al mare\", \u00e8 realizzato insieme all'ormai Nobel per la Letteratura Dario Fo).\nSuccessivamente, Jannacci ritorna alla sua vecchia passione del jazz (nel 1999 presenta al Teatro Smeraldo di Milano la serata straordinaria \"Viva il jazz\", trasmessa da Rai 1). Nel 2000 riceve il Premio Ciampi alla carriera.\nNel 2001, dopo sette anni di assenza dovuti anche alla difficolt\u00e0 di trovare una casa discografica, presenta grazie all'etichetta Ala Bianca un nuovo CD, dedicato al padre, \"Come gli aeroplani\", realizzato in collaborazione col figlio Paolo, composto in gran parte da canzoni inedite (\"Come gli aeroplani\", \"Cesare\", \"Sono timido\", \"Varenne\", \"Luna rossa\"...) pi\u00f9 una versione italiana di \"The windmills of your mind\" di Michel Legrand.\nNel 2002 vince, con \"Lettera da lontano\", la Targa per la migliore canzone dell'anno al XXVII Premio Tenco. Del 2003 \u00e8 il CD \"L'uomo a met\u00e0\" (\"L'uomo a met\u00e0\", \"Il sottotenente\", \"Maria\", \"Gino\"...), il cui brano omonimo si aggiudica di nuovo la Targa Tenco per la miglior canzone.\nLa raccolta \"The Best 2006\" \u00e8 il suo ultimo doppio cd, contenente i 35 brani pi\u00f9 significativi della quarantennale carriera del cantautore milanese, riarrangiati e prodotti dal figlio Paolo: pi\u00f9 di due ore e mezzo di musica, con 3 brani inediti (\"Rien ne va plus\", \"Mamma che luna che c'era stasera\" e \"Il ladro di ombrelli\") e una versione in italiano di \"Dona che te durmivet\" (contenuta in \"Sei minuti all'alba\"), che diventa \"Donna che dormivi\"; inoltre c'\u00e8 una nuova versione di \"Bartali\" in duetto con Paolo Conte.\nCome autore per altri e arrangiatore, ha contribuito tra l'altro agli album \"La Rossa\" (1980) di Milva e \"Mina quasi Jannacci\" (1977) di Mina, oltre che a svariati dischi di Cochi e Renato.\nNel 2011 l'etichetta discografica Ala Bianca pubblica, per la prima volta in formato diverso dal vinile, \"Foto ricordo\", \"O Vivere O Ridere\", \"Quelli Che...\" e \"Secondo te... Che gusto c'\u00e8?\" ed un confanetto che racchiude i quattro album, che erano stati pubblicati negli anni '70 dalla piccola etichetta \"Ultima Spiaggia\".\nIl teatro.\nFa i suoi primi spettacoli nei teatrini di cabaret nel 1955, facendosi apprezzare per il talento comico.\nNel 1962 il regista Filippo Crivelli lo scrittura per lo spettacolo \"Milanin Milanon\", che va in scena al Teatro Gerolamo, con Tino Carraro e Milly: comincia cos\u00ec la sua carriera parallela di attore di teatro e poi anche di cinema.\nAl Derby di Milano era stato notato anche da Dario Fo, che nel 1964 realizza con lui lo storico recital \"22 canzoni\", che riscuote un grande successo: il Teatro Odeon di Milano registra quasi un mese di tutto esaurito.\nUna rarit\u00e0 assoluta come attore teatrale Jannacci la interpret\u00f2 con Franca Valeri e Francesca Siciliani nel 1970, nell'atto unico \"La cosiddetta fidanzata\". Venne trasmesso in TV il 20 novembre del 1970 e fa parte di un ciclo di atti unici della Valeri intitolato \"Le donne balorde\".\n\u00c8 stato riproposto in TV nel 1976 e fu commissionato dalla Rai nel 1975 da Raffaele La Capria che ne era allora funzionario. Il testo di \"La cosiddetta fidanzata\" \u00e8 presente nel libro \"Tragedie da ridere\" di Franca Valeri, pubblicato da \"La Tartaruga\" nel 2003.\nInterpreta poi numerosi altri lavori come \"Il poeta e il contadino\" (1973), \"Saltimbanchi si muore\" (1979), \"La tappezzeria\", scritta a quattro mani con Beppe Viola, con cui scrive anche \"L'incomputer\" edito dalla Bompiani in una collana diretta da Umberto Eco (1974). Nel 1985 ha portato in teatro il recital \"Niente domande\"; nell'86 lo spettacolo teatrale \"Parlare con i limoni\"; nel 1988-89 un altro recital, \"Tempo di pace... pazienza!\".\nNel 1991, al teatro Carcano di Milano e al teatro Goldoni di Venezia, interpreta (in modo molto personale) in compagnia di Giorgio Gaber, Felice Andreasi e Paolo Rossi un classico del teatro dell'assurdo, \"Aspettando Godot\" di Samuel Beckett.\nNel 1998 presenta in teatro lo spettacolo \"\u00c8 stato tutto inutile\" (dove ripropone canzoni come \"Pesciolin\" e \"Brutta gente\", da tempo assenti nelle esecuzioni dal vivo). Nel 2003, in apertura dei concerti della tourn\u00e9e tratta dal disco \"L'uomo a met\u00e0\", fa un lungo e affettuoso monologo sull'amico Giorgio Gaber.\nNel 2004, al Teatro dei Filodrammatici di Milano, firma la regia de \"La storia del mago, \"un pastiche di suoi testi, interpretati dai suoi quattro fedelissimi allievi: Osvaldo Ardenghi, Andrea Bove, Egidia Bruno e Enzo Limardi.\nSempre nel 2004, firma per Egidia Bruno la regia e le musiche de \"La Mascula\", tratto dall'omonimo racconto della Bruno, vincitore del Premio Massimo Troisi 2002.\nIl cinema.\nEsordisce nel cinema nel 1964 con il film \"La vita agra\" di Carlo Lizzani: canta \"Ti te se no\" in un locale dove entra il protagonista, interpretato da Ugo Tognazzi.\nAl cinema \u00e8 poi protagonista di un episodio (\"Il frigorifero\") diretto da Monicelli per il film \"Le coppie\" (1970), e de \"L'udienza\" di Marco Ferreri (1971). Ha inoltre interpretato i film \"Il mondo nuovo\" di Ettore Scola (1982), \"Scherzo del destino in agguato dietro l'angolo come un brigante da strada\" di Lina Wertm\u00fcller, accanto a Ugo Tognazzi (1983) e \"Figurine\" di Giovanni Robbiano (1997). Nel 2010 \u00e8 tra gli interpreti de \"La bellezza del somaro\", per la regia di Sergio Castellitto, film nel quale interpreta il ruolo dell'anziano fidanzato della figlia adolescente dei protagonisti.\nHa composto anche numerose colonne sonore, come quelle di \"Romanzo popolare\" di Monicelli (1974), di cui insieme a Beppe Viola ha anche tradotto in un felicissimo slang milanese i dialoghi di Age e Scarpelli e al quale ha regalato una delle pi\u00f9 poetiche e intense canzoni da lui scritte, \"Vincenzina e la fabbrica\"); \"Pasqualino Settebellezze\" (1975), di Lina Wertm\u00fcller; \"Sturmtruppen\" (1976); \"Gran bollito\" di Mauro Bolognini (1977); \"Saxofone\" di e con Renato Pozzetto (1979), \"Matlosa\" di Villi Hermann (1981) e \"Piccoli equivoci\" di Ricky Tognazzi (1989).\nLa televisione.\nNello stesso anno (1963) inizia la collaborazione con l'animatore Bruno Bozzetto, che inserisce nella fortunata trasmissione Carosello il suo sketch \"Unca Dunca\", trasmesso in televisione fino al 1970. L'anno successivo il regista Filippo Crivelli lo scrittura per lo spettacolo \"Milanin Milanon\", con Tino Carraro e Milly, dando cos\u00ec inizio alla sua carriera parallela di attore di teatro e poi anche di cinema. Per lo spettacolo Jannacci compone una nuova canzone, \"Andava a Rogoredo\", incisa su disco due anni dopo, mentre la registrazione dello show sar\u00e0 stampata solo nel 1972.\nIn televisione, dopo un inizio problematico (bocciato al suo primo provino, nel 1961), alcuni spot di Carosello e la partecipazione allo spettacolo \"Quelli della domenica\", con Cochi e Renato, Lino Toffolo, Felice Andreasi, Bruno Lauzi e altri comici del Derby (1968), \u00e8 stato lanciato dalla riduzione degli spettacoli teatrali \"Il poeta e il contadino\" (1973) e nel 1974 \u00e8 autore della sigla di \"Canzonissima\" \"E la vita, la vita\", cantata da Cochi e Renato; nel 1977 \u00e8 autore e interprete della sigla di \"Secondo voi?\", \"Secondo te\u2026 che gusto c'\u00e8\".\nNel 1980 realizza \"Saltimbanchi si muore\", variet\u00e0 comico con Boldi, Abatantuono, Teocoli, Porcaro, Thole, Di Francesco, Giorgio Faletti, Guido Nicheli, Gianrico Tedeschi di cui era autore e regista. In seguito ha realizzato gli show \"Jannacci Special\" (1980), \"Ci vuole orecchio\" (1981), \"Gransimpatico\" (1983), Nel 1988 partecipa a \"Trasmissione forzata\" su Rai 3, che segna il ritorno televisivo di Dario Fo e Franca Rame. Nel 1989 \u00e8 nel cast di \"\". \nNel 1991 Rai 3 ha trasmesso \"L'importante \u00e8 esagerare\", una serie di otto puntate dedicata alla sua carriera. Nel 1995 ha fatto coppia con Piero Chiambretti ne \"Il Laureato bis\". \u00c8 autore della sigla di \"Quelli che il calcio...\" nelle edizioni condotte da Fabio Fazio, derivata dalla storica \"Quelli che...\", scritta in origine con Beppe Viola. Nel 1997 realizza la trasmissione \"M.B.U.* Quelli di Jannacci\" (l'indicazione finale spiega: * = Milano Bolgia Umana), che va in onda alle due di notte su Rai 1 per nove puntate. Il costo della trasmissione \u00e8 bassissimo: \u00ab\"In tutto 80 milioni. Come mai? Semplice, non rubiamo\"\u00bb, commenta Jannacci.\nNel 2000 compone la sigla della serie TV \"Nebbia in Valpadana\", che vede il ritorno della coppia Cochi e Renato, i quali nel 2007 lo chiamano come ospite fisso del loro programma televisivo \"Stiamo lavorando per noi\". Nel 2006 in occasione degli ottant'anni del Premio Nobel la Fabbri Editori ristampa in DVD tutto \"Il Teatro di Dario Fo e Franca Rame\" includendo 2 DVD del programma \"Trasmissione Forzata\".\nNel 2010 e 2011 compare varie volte nel popolare show televisivo \"Zelig\", di Canale 5, nella veste di cantante e cabarettista; suo figlio Paolo Jannacci ricoprir\u00e0 la carica di maestro dell'orchestra del medesimo show nel 2011.\nIl 19 dicembre 2011 Fabio Fazio conduce uno speciale su Enzo Jannacci in cui amici di lungo corso del musicista milanese, presente in studio col figlio Paolo, lo omaggiano interpretando suoi brani; tra essi Dario Fo, Ornella Vanoni, Fabio Fazio, Cochi e Renato, Paolo Rossi, Teo Teocoli, Roberto Vecchioni, Massimo Boldi, Antonio Albanese, J-Ax, Ale e Franz, Irene Grandi e altri. Enzo Jannacci compare nell'ultima parte dell'evento cantando due sue canzoni, fra cui la celeberrima \"Quelli che...\" rivisitata e attualizzata per l'occasione.\nLa passione per il karate.\nAppassionato di arti marziali, Jannacci ha dedicato molti anni alla pratica del karate (prima ancora si era interessato al judo), sotto la guida del maestro giapponese Hiroshi Shirai (decimo dan), specializzandosi nello stile Shotokan e nella pratica del kumite (allenamento con avversario), e raggiungendo infine il grado di cintura nera (terzo dan). Divenuto insegnante egli stesso, realizz\u00f2 anche una videocassetta in cui lui e il maestro Enzo Montanari (sesto dan ed ex vicecampione mondiale) espongono i rudimenti dell'arte marziale.\nGli ultimi tempi e la morte.\nNegli anni 2010 inizia a diradare concerti e apparizioni pubbliche a causa dell'et\u00e0 e dei problemi di salute e rivela il suo nuovo interesse per le tematiche religiose e la spiritualit\u00e0 cristiana, pur definendosi talvolta \u00abateo laico molto imprudente\u00bb e talvolta \"credente\".\nJannacci \u00e8 morto a Milano il 29 marzo 2013, all'et\u00e0 di 77 anni, a causa di un tumore di cui soffriva da alcuni anni e per il quale era ricoverato alla clinica Columbus. Grande il cordoglio espresso da personaggi del mondo dello spettacolo e dello sport, di cui era noto appassionato, in particolare del calcio (era un grande tifoso del ). La camera ardente \u00e8 stata allestita il 31 marzo e 1\u00ba aprile al foyer del Teatro Dal Verme. Il funerale \u00e8 stato celebrato il 2 aprile nella basilica di Sant'Ambrogio e il cantautore \u00e8 stato tumulato nella Cripta del Famedio del Cimitero Monumentale.\nOpere commemorative.\nPercorso Jannacci a Milano.\nIl 26 settembre 2015 il Comune di Milano inaugura il Percorso Jannacci, nato da un'iniziativa promossa dalla commissione cultura del Consiglio di Zona 4. Il percorso consiste in cinque punti d'interesse che rimandano all'opera del cantautore.\nIl primo, una targhetta commemorativa ispirata alla canzone \"E io ho visto un uomo\", si trova in via Lomellina angolo via Sismondi.\nIl secondo \u00e8 un murale a opera dell'artista cubano Danis Ascanio sul ponte ferroviario di viale Corsica angolo via Ardig\u00f2, nei pressi della fermata del passante ferroviario Forlanini. L'opera si trova proprio nel viale che percorreva il senzatetto della canzone \"El portava i scarp del tennis\" e raffigura appunto un paio di scarpe da tennis.\nIl terzo e il quarto luogo, entrambi citati nella canzone \"La forza dell'amore\" scritta da Dario Fo, si trovano in piazzale Susa angolo viale Campania e in piazza Martini 14.\nInfine il quinto luogo d'interesse \u00e8 un murale che decora il sottopassaggio tra via Rogoredo e via Orwell a opera degli artisti di strada Ste-Marta, Mister Caos e Francesca Pels. La Stazione di Milano Rogoredo \u00e8 ambientazione della canzone \"Andava a Rogoredo\" alla quale l'opera \u00e8 ispirata."}
{"id": "80810", "revid": "4507", "url": "https://it.wikipedia.org/wiki?curid=80810", "title": "Gigi Mai", "text": ""}
{"id": "80812", "revid": "287204", "url": "https://it.wikipedia.org/wiki?curid=80812", "title": "IX dinastia egizia", "text": "La IX dinastia egizia si colloca all'interno della fase storica definita primo periodo intermedio e si sviluppa, unitamente alla successiva X dinastia, negli anni dal 2160 a.C. al 2040 a.C..\nStoria.\nPer questo periodo le fonti di cui disponiamo sono estremamente limitare e frammentarie. Le liste reali di Abydos e Saqqara ignorano del tutto questa dinastia, il Canone Reale \u00e8 gravemente danneggiato nella quarta colonna e rimangono leggibili solo alcuni nomi su un totale di circa 18 (dinastia IX e X).\nLa lista di Manetone riporta solamente: \"...19 re di Eracleopoli, che regnarono 409 anni. Akhthoes, il primo di questi, pi\u00f9 terribile di quanti siano mai stati prima caus\u00f2 malanni a tutti quelli che erano in Egitto ma dopo cadde vittima della pazzia e fu distrutto da un coccodrillo\".\nI pochi documenti coevi sembrano confermare che questa dinastia, come la X, ebbe per capitale Heracleopolis Magna e che il suo controllo sull'Egitto non fu completo.\n\u00c8 probabile che alcuni sovrani appartenenti a questa dinastia abbiano regnato contemporaneamente agli ultimi dinasti dell'VIII dinastia e insieme ai sovrani della X dinastia e forse a qualcuno della XI"}
{"id": "80813", "revid": "729019", "url": "https://it.wikipedia.org/wiki?curid=80813", "title": "Mentuhotep I", "text": "Biografia.\nMentuhotep I era figlio di Intef e gli succedette come nomarca e principe di Tebe intorno al 2137 a.C., continuandone la politica indipendentista nei confronti dell'ormai avversaria IX dinastia herakleopolita.\nCon tutta probabilit\u00e0 non si fregi\u00f2 mai, in vita, dei titoli della regalit\u00e0. In tempi posteriori gli venne attribuito un nome \"Horo\" palesemente fittizio (\"Tepia\", \"l'antenato\") ed il suo \"nomen\" venne inserito nel cartiglio: nella \"Sala degli antenati\" di Karnak, infatti, Thutmose III ne onorer\u00e0 in questo modo la memoria facendone il cofondatore della XI dinastia assieme al padre Intef (il quale per\u00f2 non ricevette i titoli regali).\nMentuhotep I fu il primo personaggio noto a portare un nome teoforo composto con Montu, divinit\u00e0 guerriera del 4\u00ba \"nomos\" dell'Alto Egitto.\nNel tempio del nomarca Hekaib ad Elefantina \u00e8 stata ritrovata una statua che lo rappresenta e che pare venne fatta realizzare da Antef II. Il fatto che su di essa Mentuhotep sia associato all'epiteto \"Padre degli d\u00e8i\" ha portato a ritenere che fosse il padre dei suoi due successori: Antef I (che si attribu\u00ec in vita i titoli regali e che per questo \u00e8 considerato il \"vero\" fondatore dell'XI dinastia) ed Antef II.\nIl famoso egittologo Alan Gardiner ritenne che il suo nome potesse trovarsi nella posizione 5.12 del Canone Reale.\nTitolatura.\nSulla gi\u00e0 citata statua che lo rappresenta, Mentuhotep viene cos\u00ec chiamato:\n&lt;-M17-t*Z1:f-R8A-Y5:n - V13-w-R4:t - p-O29V-s-sti-t:t-nb:t-Ab-b-w-N25:O49-mr-M17-M17-&gt;\n - \"Itnetjeru Mentuhotepaa Merysatetnebetabu\" - \"Padre degli d\u00e8i, Mentuhotep il Grande, amato da Satet signora di Abu\"."}
{"id": "80814", "revid": "6790", "url": "https://it.wikipedia.org/wiki?curid=80814", "title": "Cremastere", "text": ""}
{"id": "80815", "revid": "107344035", "url": "https://it.wikipedia.org/wiki?curid=80815", "title": "X dinastia egizia", "text": "La X dinastia egizia si colloca all'interno della fase storica definita primo periodo intermedio e si sviluppa, unitamente alla precedente IX dinastia, negli anni dal 2160 a.C. al 2040 a.C.\nStoria.\nPer questo periodo le fonti di cui disponiamo sono estremamente limitare e frammentarie. Le liste reali di Abydos e Saqqara ignorano del tutto questa dinastia, il Canone Reale, profondamente danneggiato, non cita alcuno dei sovrani inseriti in questa dinastia pur presentando lo spazio per numerose righe mancanti.\nLa lista di Manetone riporta solamente: \"...19 re di Eracleopoli, che regnarono 185 anni.\"\nBuona parte della conoscenza che possediamo su questi sovrani deriva dai \"Decreti di Coptos\", una serie di testi, rinvenuti in varie tombe, che riportano l'assegnazione di particolari privilegi al visir Shemai ed alla sua famiglia.\nI pochi documenti coevi sembrano confermare che questa dinastia ebbe per capitale Heracleopolis Magna e che il suo controllo sull'Egitto non fu completo.\n\u00c8 probabile che alcuni sovrani appartenenti a questa dinastia abbiano regnato contemporaneamente ai primi dinasti della XI dinastia"}
{"id": "80816", "revid": "124762051", "url": "https://it.wikipedia.org/wiki?curid=80816", "title": "Muscolo cremastere", "text": "Il muscolo cremastere, nell'anatomia umana, \u00e8 un muscolo scheletrico che ricopre i testicoli. Nonostante sia striato, normalmente non \u00e8 sotto il controllo volontario.\nSi sviluppa pienamente solamente negli uomini, mentre nelle donne si osservano solo alcune anse muscolari attorno al legamento rotondo dell'utero.\n\u00c8 formato da fascetti carnosi che si trovano nel canale inguinale e nello scroto fra gli strati interni ed esterni della fascia spermatica, circondando i testicoli e il funicolo spermatico. \u00c8 un muscolo bilaterale, estensione del muscolo obliquo interno addominale; si origina anche dal tubercolo pubico e dal legamento inguinale, per poi arrivare al funicolo spermatico. Riceve la sua innervazione dalla ramificazione genitale del nervo genitofemorale (vedi anche riflesso cremasterico).\nLa sua funzione \u00e8 quella di sollevare e abbassare lo scroto influendo sulla regolazione della temperatura dei testicoli in favore della spermatogenesi. Cos\u00ec, in ambienti freschi, il cremastere raccoglie i testicoli in vicinanza del corpo riducendo la perdita di calore, mentre con un clima caldo, rilassandosi, si distanzia dal calore prodotto dal corpo umano, permettendo un significativo abbassamento della temperatura. Questa funzione \u00e8 importante poich\u00e9 permette una corretta gametogenesi, che avviene a una temperatura inferiore di alcuni gradi a quella normale del corpo.\nPer le professioni esercitate in prossimit\u00e0 di fonti di calore (per esempio addetti alle fonderie, soffiatori di vetro, cuochi, panettieri) l'innalzamento della temperatura \u00e8 un fattore di rischio lavorativo che pu\u00f2 portare ad alterazioni della spermatogenesi e riduzione della fertilit\u00e0."}
{"id": "80826", "revid": "320578", "url": "https://it.wikipedia.org/wiki?curid=80826", "title": "Corea di Huntington", "text": ""}
{"id": "80827", "revid": "125624808", "url": "https://it.wikipedia.org/wiki?curid=80827", "title": "Letteratura inglese", "text": "La letteratura inglese (\"English-language literature\") \u00e8 l'insieme delle attivit\u00e0 indirizzate alla produzione di testi scritti a fini artistici, in poesia o in prosa, in lingua inglese. Essa dunque non \u00e8 limitata alla produzione letteraria interna al Regno d'Inghilterra e alle sue varie evoluzioni, ma comprende anche molta della letteratura scozzese, gallese e irlandese, scritta in inglese anche prima che i territori suddetti facessero parte del Regno Unito o dopo la loro eventuale uscita da esso. Oltre a questo, tale letteratura comprende le produzioni delle colonie o ex-colonie britanniche, prima tra tutte gli Stati Uniti.\nSviluppo della lingua inglese.\nLa lingua inglese, a causa di numerose invasioni attraverso i secoli, appartiene al ramo del gruppo Germanico dell'Ovest. Inizialmente la lingua parlata nella Gran Bretagna era la lingua celtica (la lingua parlata dagli abitanti nativi dell'isola), al quale si sovrappose successivamente il latino (importato dai romani a seguito della loro invasione).\nAl tramonto dell'Impero romano, nel 410, l'imperatore Onorio rinuncia a difendere le \"civitates\" romane dagli attacchi interni dei Celti non sottomessi e soprattutto dagli attacchi esterni di popolazioni germaniche, di fatto abbandonando il dominio dell'isola britannica. Si sovrapposero dunque al celtico e al latino le lingue germaniche che si radicheranno e costituiranno la base della lingua inglese, al quale si aggiungeranno apporti scandinavi con le invasioni vichinghe. Possiamo distinguere tre fasi principali che riguardano lo sviluppo della lingua: \"Lingua inglese antica\" (449-1100); \"Lingua inglese media\" (1100-1500); \"Inglese moderno\" (1500\u20141900); \"Present day English\" (1900-presente).\nPeriodo pre-anglosassone.\nNel 55-54 a.C., l'Inghilterra, allora abitata dai Celti, venne invasa dalle legioni di Cesare stanziate in Gallia. Dal 54 a.C. al 43 a.C., sotto Cesare, passando per una successiva colonizzazione dell'Inghilterra meridionale realizzata dall'imperatore Claudio, si ha un lento processo di romanizzazione delle popolazioni celtiche autoctone che dur\u00f2 fino alla primavera del 410 d.C., quando le truppe romane lasciarono per sempre la Britannia per difendere Roma minacciata dalle truppe visigote di Alarico.\nInglese antico (449-1100).\nLa prima letteratura inglese \u00e8 la letteratura anglosassone, che comprende i testi scritti in inglese antico in un periodo che va dal 450 d.C. circa, quando sassoni, juti, angli, frisoni e altre popolazioni germaniche si stabiliscono in Inghilterra dopo la ritirata dei romani dall'isola, alla conquista dell'isola da parte dei normanni nel 1066. Questa data segner\u00e0 una progressiva riduzione dei testi nella forma arcaica della lingua che si estinguer\u00e0 completamente agli inizi del XII secolo.\nTesti scritti composti in questo periodo comprendono includono poemi epici, testi agiografici, traduzioni della Bibbia, cronache storiche, opere giuridiche e altri testi. Circa quattrocento manoscritti risalenti a quest'epoca sono sopravvissuti sino a noi. La prima opera letteraria sopravvissuta in inglese antico \u00e8 l\"'Inno di C\u00e6dmon\" composto probabilmente tra il 658-80.\nNella societ\u00e0 inglese di questo periodo il veicolo di trasmissione della cultura \u00e8 ancora l'oralit\u00e0 e molte delle opere venivano composte per essere lette ad un pubblico. Alcuni poemi epici divennero molto popolari e questo pu\u00f2 averli aiutati a sopravvivere sino a noi. Molte opere dei manoscritti di questo periodo sono probabilmente adattamenti scritti di precedenti poemi di argomento militare sviluppatisi sul continente. Quando queste opere giunsero in Inghilterra erano ancora tramandate in forma esclusivamente orale da una generazione all'altra e costituivano il patrimonio culturale dei popoli germanici.\nOpere suddette cadono in uno dei due grandi gruppi in cui \u00e8 divisa la letteratura inglese antica ovvero quello contenente le opere eroiche di origine germanica, l'altro gruppo comprende le opere di argomento cristiano. Questo secondo gruppo si origina dalla conversione dei popoli anglosassoni dopo il loro arrivo in Inghilterra.\nLe maggiori opere poetiche in inglese antico sfruttano il metro allitterativo, che per creare l'effetto poetico sfrutta l'allitterazione, l'accento e la quantit\u00e0 vocalica.\nL'opera pi\u00f9 nota di questo periodo \u00e8 il poema epico convenzionalmente chiamato \"Beowulf\", composto di 3182 versi allitterativi, il cui unico testo manoscritto \u00e8 contenuto nel Codice Nowell, la cui precisa datazione \u00e8 discussa, ma viene generalmente collocata intorno all'anno 1000. La composizione del poema, da parte di un anonimo anglosassone a cui solitamente ci si riferisce semplicemente come al \"poeta di Beowulf\", si colloca tra l'ottavo e l'undicesimo secolo. Il poema narra di diverse avventure di Beowulf, eroe del popolo scandinavo dei Geati. Nella prima, l'eroe sconfigge il mostro Grendel che stava assaltando la reggia del sire dei Dani, Hro\u00f0gar. Successivamente anche la madre di Grendel attacca il luogo e viene sconfitta. Vittorioso, Beowulf torna nella sua terra natale nell'attuale Svezia e poi diviene il re dei Geati. Cinquant'anni dopo, Beowulf fronteggia e uccide un drago, ma viene mortalmente ferito nello scontro.\nTra le altre opere rappresentative del periodo, trovata nello stesso manoscritto di Beowulf, c'\u00e8 \"Giuditta\", la riscrittura delle vicende narrate nel biblico libro di Giuditta relativo alla decapitazione di Oloferne. Del testo rimangono 348 versi allitterativi. Rappresentativi della produzione agiografica sono la raccolta l\"'Antico Martirologio Inglese\" e l'autore \u00c6lfric di Eynsham vissuto tra il decimo e l'undicesimo secolo dopo Cristo.\nLa quasi totalit\u00e0 degli autori della letteratura anglosassone sono anonimi: dodici di essi sono noti da fonti medievali, ma solo di quattro di loro si ha la certezza della paternit\u00e0 sui relativi testi: C\u00e6dmon (VII secolo), Beda il Venerabile (673-735), Alfredo il Grande (849-899), Cynewulf (circa IX secolo). C\u00e6dmon \u00e8 il primo poeta inglese di cui si conosca il nome e la sua unica opera superstite fino ad oggi, chiamata l\"'Inno di C\u00e6dmon\", \u00e8 stata composta tra il 658 e il 680 dopo Cristo, trascritta nell'ottavo secolo e sopravvive attualmente in 14 copie manoscritte accertate e quindi \u00e8 il primo esempio di letteratura inglese antica e concorre con le incisioni in runico della croce di Ruthwell e del cofanetto Franks per essere il primo esempio attestato di poesia in antico inglese. La poesia \"Il sogno della croce\" incisa sulla croce di Ruthwell \u00e8 inoltre uno dei primi esempi di poesia in una delle lingue germaniche.\nTre secoli pi\u00f9 tardi, il re Alfredo il Grande tradusse uno dei primi testi inglesi di prosa, il trattato latino \"Cura Pastoralis\" di papa Gregorio magno.\nUno dei principali esempi del genere della cronaca \u00e8 la Cronaca anglosassone, una raccolta di annali in inglese antico che tratta della storia del popolo anglosassone. Di essa sono sopravvissuti nove manoscritti, alcuni integralmente altri in frammenti: non tutti hanno il medesimo valore storico e si pensa che nessuno di essi sia la versione originale dell'opera. Il pi\u00f9 antico dei manoscritti risale al periodo finale del regno di Alfredo il Grande durante il IX secolo, mentre il pi\u00f9 recente \u00e8 stata terminata nell'abbazia di Peterborough nel 1116. Quasi tutto il materiale delle \"Cronache anglosassoni\" \u00e8 redatto nella forma di annale a partire dal 60 a.C. (data dell'assalto alla Britannia da parte di Giulio Cesare) fino all'anno contemporaneo alla data della cronaca in questione.\nIl poema convenzionalmente chiamato \"La battaglia di Maldon\", di data incerta, basata su un evento storico, avvenuto il 10 agosto 991, in cui gli anglosassoni tentarono senza successo di fermare una vichinga. Di quest'opera rimangono solo 325 versi e sia la parte iniziale che quella finale sono andate perdute.\nAltra opera rappresentativa \u00e8 il poema \"The Wanderer\" conservato nell'antologia nota come \"The Exeter Book\", un manoscritto datato intorno al X secolo. Il poema consta di 115 versi alliterativi e come la maggior parte delle altre opere in inglese anglosassone, sia il nome del suo compositore originario sia quello di colui che l'ha trascritto sul \"The Exeter Book\", in cui il testo non ha un titolo, che dunque gli \u00e8 stato attributo convenzionalmente. Il vagabondo a cui il titolo fa riferimento medita, durante il suo esilio solitario, sulla sua gloria passata da guerriero al servizio del suo signore, sui suoi attuali disagi e sui valori di tolleranza e fede in Dio. Sempre nel \"The Exeter Book\", si trova il poema \"The Seafarer\", consistente di 124 versi seguiti dalla parola \"Amen\". In passato \u00e8 stato spesso considerato un'elegia, ovvero poema di carattere malinconico. Tuttavia alcuni studiosi hanno notato che il contenuto dell'opera ha legami con i libri sapienziali e nel \"Cambridge Old English Reader\" (2004) Richard Marsden scrive che: \"\u00c8 un poema esortativo e didattico, in cui le miserie dell'andare per mare d'inverno sono utilizzate come metafora per rappresentare le sfide affrontate dai cristiani devoti\" (p.\u00a0221)\nDurante questa fase della letteratura inglese, non vengono dimenticate le opere dell'antichit\u00e0 classica e molti testi filosofici della tarda antichit\u00e0 vengono riadattati nei poemi anglosassoni oppure tradotti. Lo stesso Alfredo il Grande tradurr\u00e0 il De consolatione philosophiae di Severino Boezio. L'opera \"Metres of Boethius\" s'inspirer\u00e0 a questa traduzione per creare una serie di poesie in versi allitterativi adattandoli dai metri latini.\nIl \"Middle English\".\nDopo la conquista normanna da parte di Guglielmo il Conquistatore nel 1066, la lingua anglosassone scritta divenne sempre meno comune e sub\u00ec l'influenza della lingua degli occupanti, il francese, che era divenuto l'idioma di tutta l'aristocrazia. L'integrazione procedette in entrambi i sensi: lentamente la parlata dagli occupanti si trasform\u00f2 nella cosiddetta lingua anglo-normanna, mentre l'inglese antico incorpor\u00f2 numerosi termini di provenienza francese e divenne quello che poi sar\u00e0 chiamato inglese medio o \"Middle English\". Inoltre il potere politico non era pi\u00f9 nelle mani degli anglosassoni cos\u00ec la lingua letteraria del Sassone Occidentale non ebbe pi\u00f9 influenza sugli altri dialetti e la letteratura in \"middle english\" venne scritta dai diversi autori nei rispettivi dialetti e attraverso le influenze che ciascuno aveva subito.\nLa letteratura sacra e traduzioni della Bibbia.\nIn questo periodo la letteratura religiosa continu\u00f2 ad essere popolare e vennero sia scritte che tradotte diverse agiografie tra cui ad esempio \"La vita di San Audrey\", oppure la cronaca della vita di Anselmo d'Aosta da parte di Eadmero di Canterbury (c. 1060- c. 1126), e anche la raccolta \"South English Legendary\".\nParticolarmente importanti sono le traduzioni della Bibbia, specialmente quelle eseguite da John Wycliffe, che aiuteranno l'inglese a imporsi come lingua letteraria. L'insieme di traduzioni in \"Middle English\" eseguite sotto l'egida di Wycliffe, tra il 1382 e il 1395, furono la base del movimento pre-protestante dei lollardi, un gruppo che rigettava molti degli insegnamenti propri della Chiesa cattolica. Lo stesso Wycliffe, importante teologo, fu allontanato dall'universit\u00e0 di Oxford nel 1381 per critiche alla Chiesa. La gran parte dei cristiani dell'Europa occidentale medievale conoscevano i passi della bibbia solo in forma orale attraverso la lettura delle scritture e le omelie e, a accezione dei passi citati nei misteri, la sentivano solo in latino. Anche se pochi al tempo sapevano leggere, la traduzione in linguaggio vernacolare essa ha \"aiutato i cristiani a studiare il vangelo nella lingua con cui conoscevano meglio la parola di Cristo\". Sebbene la traduzione fosse stata proibita essa divenne molto popolare infatti i testi biblici tradotti da Wycliffe costituiscono i pi\u00f9 comuni manoscritti della letteratura del \"Middle English\" in nostro possesso, per un totale di quasi 200 opere manoscritte.\nNel corso del XIV secolo sono state prodotte altre opere di argomento religioso tra cui le \"Rivelazioni del divino amore\" di Giuliana di Norwich, che dovrebbe essere la prima opera letteraria pubblicata da una donna in lingua inglese e che tratta di un pellegrinaggio in vari luoghi sacri in Europa e Asia, e le opere di Richard Rolle e i manoscritti del gruppo Katherine.\nIl romances cavalleresco.\nAttraverso la traduzione che Layamon fa del \"Roman de Brut\" del normanno Robert Wace, appare per la prima volta nella letteratura inglese la figura di re Art\u00f9 e dei cavalieri della Tavola Rotonda. Essa inoltre \u00e8 la prima opera storiografica a comparire in lingua inglese dal tempo delle cronache anglosassoni.\nDa opere come questa trae ispirazione un nuovo genere letterario, che nasce in Inghilterra intorno al XII secolo, il romances cavalleresco con opere quali \"King Horn\" e \"Havelock the Dane\" basato su originali anglonormanni come il \"Romance of Horn\" del 1170 circa. Ma \u00e8 nel XIV secolo che cominciano ad apparire opere letterarie di grande rilievo. Il primo \u00e8 il poema narrativo allegorico in versi allitterativi non rimati \"Piero l'Aratore\" o \"Visio Willelmi de Petro Plowman\" (scritto tra il 1360 e il 1387) unica opera di William Langland. Un altro \u00e8 il poema cavalleresco \"Sir Gawain e il Cavaliere Verde\" di un anonimo chiamato Pearl Poet. Quest'opera \u00e8 una delle meglio conosciute del ciclo arturiano. Sviluppata da tradizioni inglesi, gallesi e irlandesi \"Sir Gawain\" \u00e8 uno dei meglio conosciuti esempi della letteratura del ciclo arturiano e focalizza la propria attenzione sui classici valori cavallereschi: come da classico esempio del genere cavalleresco esso narra di un eroe che deve affrontare una sfida per provare il suo valore. Il manoscritto originale dell'opera si trova nel codice \"Cotton Nero A.x\"' che contiene altre tre opere, generalmente ritenute dello stesso autore: due sono poemi didattici con intento moralistico \"Patience\" e \"Purity\", uno \u00e8 un poema elegiaco, \"Pearl\". Queste opere sono scritte nell'allora dialetto delle Midlans, molto diverso da quello londinese di Chaucher, e meno influenzato dalla lingua francese e che presenta molte pi\u00f9 parole di origine dialettale, provenienti dalle lingue scandinave.\nNel XV secolo, compare l'opera \"La morte di Art\u00f9\" di Thomas Malory, che venne stampata da William Caxton nel 1485 e che \u00e8 un insieme di opere francesi e inglesi su re Art\u00f9 ed \u00e8 tra i primi libri stampati in inglese. Lo scritto divenne molto popolare e influenz\u00f2 una ripresa d'interesse per le opere del ciclo arturiano.\nGeoffrey Chaucer.\nProprio al dialetto di Londra a quel tempo ci si riferisce con il nome di \"Chancery Standard\" che diventer\u00e0 poi maggioritario in tutta l'Inghilterra verso gli anni settanta del XV secolo determinando l'evoluzione del \"Middle English\". Uno degli scrittori che usano il \"Chancery Standard\", nonch\u00e9 il pi\u00f9 conosciuto autore inglese in questa fase della letteratura, \u00e8 Geoffrey Chaucer (1343-1400). Autore di diverse opere tra cui \"Il libro della duchessa\", \"La casa della fama\", \"La leggenda delle donne eccellenti\", \"Troilo e Criseide\", \u00e8 maggiormente noto per l'opera \"I racconti di Canterbury\": una raccolta di racconti, scritti per lo pi\u00f9 in prosa ma taluni in poesia, inseriti in una complessa cornice che vede i singoli racconti come brani narrati l'un l'altro da dei pellegrini in viaggio da Southwark alla cattedrale di Canterbury per rendere omaggio alla salma di san Tommaso Becket. L'opera di Chaucer \u00e8 stata determinante per legittimare l'inglese come lingua letteraria dominante in Inghilterra al posto del francese e del latino. Bisogna infatti ricordare che essa non era ancora affermata come lingua della cultura, ad esempio il letterato John Gower (1330-1408), amico personale di Chaucer, scrisse tre opere: \"Mirror de l'Omme\", \"Vox Clamantis\" e \"Confessio Amantis\" rispettivamente in francese anglonormanno, latino e \"Middle English,\" il che fa capire quanto questo trilinguismo a livello della lingua colta fosse affermato.\nIl teatro medievale.\nNel medioevo cominci\u00f2 a svilupparsi il teatro nelle lingue vernacolari europee. Le primitive forme di teatro potrebbero essere emerse da rudimentali messe in scena durante la messa. Nacquero i cosiddetti misteri, messi in atto davanti ai portici delle cattedrali da attori improvvisati durante le feste, che si evolsero man mano in forme di rappresentazione pi\u00f9 complesse, come si sarebbe visto nel teatro dell'et\u00e0 elisabettiana. Un'altra forma in cui si espresse il teatro medievale furono le tradizionali \"mummers plays\", una forma di teatro di strada basato legato al tradizionale ballo del Morris, che aveva soggetti trattati dalla tradizione religiosa (San Giorgio e il drago) o laica (Robin Hood). Gli attori di queste operette si spostavano di citt\u00e0 in citt\u00e0 e recitavano in cambio di denaro e ospitalit\u00e0.\nI misteri sono comunque tra le prime rappresentazioni formalizzate nell'Europa medievale. Essi avevano soggetti tratti dalla Bibbia, si svolgevano nelle chiese e avevano la forma di \"tableau vivant\" accompagnati dal canto. I misteri si svilupparono tra il decimo e il sedicesimo secolo, raggiungendo la massima popolarit\u00e0 nel quattordicesimo prima di divenire obsoleti a causa del nascere del teatro professionale. Il nome \"misteri\", utilizzato nel senso di \"miracoli\", deriva dal latino \"misterium\" ovvero \"cerimonia\" oppure dal riferimento ai misteri della fede.\nAbbiamo in nostro possesso quattro raccolte complete o quasi complete di drammi a sfondo biblico inglesi del tardo medioevo. Sebbene a ci si riferisca a queste raccolte come \"cicli\", ora si ritiene che questo termine possa attribuire a queste opere pi\u00f9 coerenza interna di quanto effettivamente non ne abbiano. La pi\u00f9 estesa di queste raccolte \u00e8 il \"ciclo di York\", comprendente quarantotto drammi, che vennero messi in scena nella citt\u00e0 di York dalla met\u00e0 del quattordicesimo secolo fino al 1569. Un'altra raccolta importante \u00e8 il \"ciclo di Wakefield\", contenente trentadue opere, probabilmente messe in scena durante la festa del Corpus Domini, nella citt\u00e0 di Wakefield nel il tardo medioevo e fino al 1576.\nIl rinascimento.\nL'introduzione della stampa in Inghilterra ad opera di William Caxton nel 1476, sancisce la definitiva preponderanza della lingua inglese anche a livello della cultura. Inoltre la Riforma spinge a creare opere religiose in lingua vernacolare anzich\u00e9 in latino che portarono alla stesura del Libro delle preghiere comuni. Il rinascimento inglese \u00e8 un movimento artistico e culturale che si muove di insieme al pi\u00f9 ampio rinascimento europeo che trova la sua origine e il suo fulcro in Italia. Come gran parte dei paesi nordici, l'Inghilterra sub\u00ec in ritardo l'influenza del rinascimento ma durante l'et\u00e0 elisabettiana le idee rinascimentali penetrarono nel paese. Gli argini temporali del rinascimento in Inghilterra vanno dunque dall'ultima parte XV secolo a quella terminale del XVII.\nL'influenza latina e italiana.\nDurante i regni di Elisabetta I (1558-1603) e di Giacomo I (1603-25) si afferm\u00f2 un movimento culturale, che trovava a Londra il proprio cardine, che viene considerato l'apice del rinascimento inglese e che eccelse nella produzione poetica e drammaturgica. Gli autori teatrali inglesi combinarono l'influenza del teatro medievale con la riscoperta dei classici del teatro romano: Seneca per la tragedia, Plauto e Terenzio per la commedia. L'Italia rimase un importante centro d'ispirazione per le opere rinascimentali in Inghilterra. Ad esempio, il linguista e lessicografo Giovanni Florio (1553-1625), il cui padre era italiano e che si autodefin\u00ec \"un inglese italiano\", lavor\u00f2 alla corte di Giacomo I e port\u00f2 molto del linguaggio della cultura italiana in Inghilterra. Egli inoltre tradusse in inglese le opere del francese Michel de Montaigne. L'influenza italiana pu\u00f2 essere anche trovata nella poesia di Thomas Wyatt (1503-42), uno dei primi poeti del rinascimento inglese, che introdusse molte innovazioni e, insieme a Henry Howard, ha introdotto, a inizi del XVI secolo il sonetto italiano in Inghilterra. L'idea di Wyatt era di sperimentare con la lingua inglese per civilizzarne il popolo e farlo prevalere sui propri vicini. Mentre una parte consistente della sua produzione letteraria consistette nella traduzione e nell'imitazione dei sonetti di Petrarca, scrisse anche dei sonetti propri. Wyatt s'ispirava a Petrarca quanto al contenuto delle proprie poesie ma ne variava lo schema ritmico. Mentre il sonetto petrarchesco consisteva in un'ottava, con schema ritmico \"abba abba\" seguita da un sestetto con diversi possibili schemi ritmici ma che non terminava mai con una rima baciata, quelle di Wyatt ricopi\u00f2 lo schema dell'ottava, ma trasform\u00f2 quello dei sestetto in \"abba cc\". Questo poi evolver\u00e0 nel classico sonetto inglese con tre quartine e una rima baciata finale.\nLa poesia rinascimentale.\nTra i maggiori poeti rinascimentali abbiamo Edmund Spenser (1552-99) che fu l'autore del poema \"La regina delle fate\", composto tra il 1590 e il 1596, un poema epico-allegorico che celebrava la Dinastia Tudor e la regina Elisabetta. Un'altra figura di spicco \u00e8 Philip Sidney (1554-1586) che fu poeta, cortigiano e soldato noto per la raccolta \"Astrophil e Stella\" e opere quali \"La difesa della Poesia\" e il romanzo \"Arcadia\". Altri autori, come Thomas Campion, scelsero di scrivere poesie pensate per essere messe in musica e cantate.\nWilliam Shakespeare.\nIn questo periodo di fermento culturale emerge fortemente la figura di William Shakespeare (1564-1616) che viene spesso considerato il pi\u00f9 grande scrittore in lingua inglese e come il pi\u00f9 eminente drammaturgo della cultura occidentale. Shakespeare non nasce come intellettuale di professione e probabilmente non ebbe neppure, in un primo tempo, un'istruzione molto approfondita: non fu un uomo di legge n\u00e9 un aristocratico come i talenti che monopolizzavano la cultura inglese del suo tempo, ma con il suo estro riusc\u00ec a superare, a livello d'impatto culturale, gli stessi intellettuali di \"professione\". La stessa lingua inglese rimase influenzata dalla sua opera, con molte formule e conii attualmente utilizzati nel linguaggio colloquiale.\nOpere teatrali.\nLa pi\u00f9 nota produzione di Shakespeare sono le sue opere teatrali, egli esplor\u00f2 diversi generi di teatro e le sue opere sono convenzionalmente divise in \"tragedie\", \"commedie\" e \"drammi storici\" anche se spesso talune opere vengono inquadrate in gruppi pi\u00f9 specifici come quello delle tragicommedie o del tardo romances shakespeariano. Egli nasce come comico e le sue prime opere ricalcano la commedia classica di stile italiano, come ad esempio \"La commedia degli errori\" (1592), che basa la propria comicit\u00e0 su equivoci e scambi di persona, ma che apre la strada all'atmosfera delle sue grandi commedie dopo il 1590. \"Sogno di una notte di mezza estate\" (1595) \u00e8 una miscela di scene di romanzesco, magia e commedia rustica. Seguono le grandi commedie \"Molto rumore per nulla\"(1598-99), \"Come vi piace\" (1599-1600) e \"La dodicesima notte\" (1601). Tra i drammi storici troviamo il lirico \"Riccardo II\" (1595), scritto quasi interamente in versi, dopo il quale Shakespeare introduce la prosa anche nelle sue opere tragiche come ad esempio avviene nell'Enrico IV diviso in una prima (1597) e una \"seconda parte\" (1598) ed \"Enrico V\" (1598-99).\nI suoi personaggi diventano pi\u00f9 complessi e insicuri, mentre l'autore comincia a variare abilmente, nella stessa opera, tra scene serie e altre spinte da un'acuta ironia. Appaiono cos\u00ec due nuove opere, le prime tragedie: la celebre \"Romeo e Giulietta\" (1591-95) e il \"Giulio Cesare\" (1599), una tragedia il cui sfondo storico \u00e8 basato su una traduzione del 1579 di Thomas North delle \"Vite parallele\" di Plutarco. A questo punto l'attivit\u00e0 shakespeariana continua con le commedie \"Misura per misura\" (1603) e \"Tutto \u00e8 bene quel che finisce bene\" (1602-1603) e con le grandi e pi\u00f9 note tragedie: \"Amleto\" (1600-1602), \"Otello\" (1604), \"Macbeth\" (1605-1608), \"Re Lear\" (1605-1606) e \"Antonio e Cleopatra\" (1607). Queste opere si concentrano sulla debolezza umana e su difetti comportamentali o scelte sbagliate che rovesciano l'ordine sociale e conducono alla rovina l'eroe e i suoi cari. Nel periodo finale della sua carriera, Shakespeare lavora ad opere oggi inserite dai critici in un altro settore in rispetto alla classificazione tripartita: quello dei romances o tragicommedie. Lavori mirabili di questo genere sono \"Cimbelino\" (1609), \"Pericle, principe di Tiro\" (1607-1608-scritta in collaborazione con altri autori), \"Il racconto d'inverno\" (1610-11) e \"La tempesta\" (1611), generalmente considerata l'addio alle scene da parte dell'autore. Queste opere sono pi\u00f9 cupe in rispetto alle commedie del tardo XVI secolo, ma si differenziano dalle tragedie sia per i toni meno tetri che per il fatto che errori potenzialmente tragici vengono in esse perdonati senza sfociare in epiloghi drammatici ma con una riconciliazione. Alcuni critici hanno imputato questo cambiamento in rispetto alle tragedie a una pi\u00f9 serena visione della vita da parte di Shakespeare, ma esso potrebbe rappresentare anche un cambiamento nel gusto teatrale del tempo, a cui l'autore si \u00e8 adeguato. Dopo \"la tempesta\" si attribuiscono a Shakespeare le opere \"Enrico VIII\" e \"I due nobili congiunti\" probabilmente scritte entrambe con l'aiuto di John Fletcher. Complessivamente, attenendosi alla classificazione tradizionale di Shakespeare si contano in tutto 12 tragedie, 15 commedie e 10 drammi storici.\nSonetti.\nL'altra porzione della produzione shakespeariana \u00e8 costituita dai \"Sonetti\", un genere che con Shakespeare si distanzi\u00f2 molto dall'originale petrarchesco. Nella raccolta che si \u00e8 fatta della sua produzione, si annoverano in tutto 154 sonetti che furono originariamente pubblicati nel 1609 con il titolo di \"SHAKE-SPEARES SONNETS: never printed before\" (ovvero \"Sonetti di Shakespeare: mai stampati prima.\" tuttavia il sonetto 138 e 144 erano gi\u00e0 stati pubblicati nel 1599 nella raccolta di diversi autori \"Il pellegrino appassionato\"). I temi centrali delle poesie sono il tempo, l'amore, la bellezza e la morte. I primi diciassette sonetti, chiamati \"sonetti matrimoniali\", sono indirizzati a un giovane a cui chiedono di sposarsi e avere figli per immortalare in essi la propria bellezza, trasmettendola alle generazioni future. In altri sonetti l'autore esprime il proprio amore e nel contempo riflettono sui temi della solitudine, della morte e della caducit\u00e0 della vita, oppure criticano il giovane per scegliere come amante un rivale\nAltri autori del teatro elisabettiano.\nLe prime opere teatrali.\nTra le prime opere dell'et\u00e0 elisabettiana si annoverano \"Gorboduc\" (1561) di Thomas Sackville e Thomas Norton e \"La tragedia spagnola\" di Thomas Kyd. Gorboduc importante soprattutto per aver introdotto nel teatro il blank verse creato da Howard e per gli elementi del suo impianto narrativo, riprendendo dagli spettacoli medievali e dalle tragedie senechiane, un'ispirazione che seguiranno anche i successivi autori teatrali. \"La tragedia spagnola\", sottotitolata \"Hieronimo is Mad Again\" di Kyd, scritta tra il 1582 e il 1592, divenne molto popolare al suo tempo e influenzer\u00e0 le opere successive, creando un nuovo genere letterario all'interno del teatro inglese: quello della tragedia di vendetta. La sua trama contiene infatti molte scene di assassinio e uno dei suoi personaggi \u00e8 la personificazione della Vendetta. L'opera sar\u00e0 spesso citata, anche parodiandola, da altri scrittori teatrali elisabettiani, tra cui Shakespeare, Ben Jonson e Christopher Marlowe. Molti elementi della \"Tragedia Spagnola\" come l'uso di una rappresentazione interna alla rappresentazione per scoprire l'assassino o la presenza di un fantasma intenzionato a vendicarsi, appariranno nell\"Amleto\" di Shakespeare. Thomas Kyd \u00e8 inoltre spesso considerato l'autore dell'ipotetico \"Ur-Hamlet\", che potrebbe essere stato la fonte primaria d'ispirazione per l\"Amleto\" shakespeariano.\nChristopher Marlowe.\nChristopher Marlowe (1564-1593) \u00e8 un altro importante autore del teatro elisabettiano, la cui produzione ha come tema di fondo il dramma morale del dotto rinascimentale e del suo desiderio di conoscenza. Egli rielabora il tradizionale racconto popolare tedesco del Faust, reinterpretandolo ne \"La tragica storia del Dottor Faust\" (circa 1592), che tratta di uno scienziato, il Dottor Faust, appunto, che ossessionato dalla sua sete di conoscenza e dal desiderio di accrescere il livello di tecnologia in possesso degli uomini, vende al diavolo la sua anima in cambio del sapere. \"Faust\" \u00e8 anche ispirato allo schema tipico delle morality play medievali, nel loro scenario ricco di temi quali la tentazione, la dannazione e del loro uso di personificazioni della moralit\u00e0 come l'angelo del bene o quello del male, di Lucifero e di Mefistofele.\nThomas Dekker.\nThomas Dekker (circa 1570-1623) \u00e8 stato, tra il 1592 e il 1602, l'autore, spesso in collaborazione con altri, di circa quaranta opere teatrali. \u00c8 ricordato in particolar modo per \"La festa dei calzolai\" (1599), un'opera di cui sembra essere il solo autore. Dekker \u00e8 noto per la sua capacit\u00e0 di trasmettere un ritratto fedele della vita quotidiana della Londra del tempo e della sua attenzione per i poveri e gli oppressi.\nBen Jonson.\nDopo la morte di Shakespeare, il poeta e drammaturgo Ben Jonson (1572-1637) divenne una figura di spicco all'interno della letteratura dell'et\u00e0 giacobita. Lo stile di Jonson si richiama al medioevo e, a quanto traspare dalle sue opere, egli \u00e8 un sostenitore della teoria umorale della medicina. Secondo la teoria medica del suo tempo, le differenze comportamentali sono il risultato dello squilibrio tra quattro \"umori\" presenti all'interno del corpo umano (sangue, flegma, bile nera e bile gialla), tali umori corrispondono rispettivamente a ognuno degli elementi di cui si credeva fosse composto il mondo: aria, acqua, terra, fuoco. Nelle sue commedie, vengono creati dei tipi umani basati su questa teoria e sui personaggi comici tipizzati della letteratura latina. Tuttavia, nelle sue opere migliori, i personaggi \"sono cos\u00ec vitali da assumere una personalit\u00e0 che trascende il tipo\". Jonson \u00e8 famoso soprattutto per la commedia \"Volpone\" (1605-1606) e altre opere di rilievo sono \"Epicene, o la donna silenziosa\" (1609), \"L'Alchimista\" (1610) e \"Bartholomew Fair\" (1614).\nBeaumont e Fletcher.\nTra i seguaci dello stile di Jonson troviamo Francis Beaumont (1584-1616) e John Fletcher (1579-1625), gi\u00e0 collaboratore di Shakespeare nelle sue ultime opere, i quali collaborarono per molte opere, tra cui la popolare commedia \"The Knight of Burning Pestle\" (1607), una satira sull'emergente \"middle class\", specialmente su quei nuovi ricchi che pretendevano di dettare gusto letterario senza sapere alcunch\u00e9 della letteratura.\nLe grandi traduzioni.\nIl letterato George Chapman (circa 1559-1634) \u00e8 stato un autore di tragedie, ma \u00e8 oggi noto per le sue traduzioni in inglese dell\"Iliade\" e dell\"Odissea\". La sua \u00e8 la prima traduzione integrale di entrambi i poemi in inglese e avr\u00e0 una profonda influenza sulla letteratura successiva, ispirando, tra l'altro, il famoso sonetto di Keats \"On First Looking into Chapman's Homer\" del 1816.\nUn altro importante lavoro in prosa degli inizi del XVII secolo \u00e8 la Bibbia di re Giacomo, uno dei maggiori progetti di traduzione della letteratura inglese, cominciato nel 1604 e terminato nel 1611 e che spicc\u00f2 tra le varie altre traduzioni della Bibbia in inglese che erano cominciate con l'attivit\u00e0 di William Tyndale, e divenne la traduzione di riferimento della chiesa anglicana. Il progetto venne guidato dal re Giacomo in persona, a capo di un gruppo di quarantasette studiosi.\nLa poesia metafisica.\nDopo Shakespeare e Jonson i maggiori poeti della prima parte del XVII secolo sono i cosiddetti poeti metafisici, i cui maggiori rappresentanti sono: John Donne (1572-1631), George Herbert (1593-1633), Henry Vaughan (1621-1695), Andrew Marvell (1621-1678), Richard Crashaw (1613-1649), Thomas Traherne (1636-1674). Il loro stile \u00e8 caratterizzato da concettismo e gusto per le metafore ardite o inusuali, per i giochi di parole e salti logici. Utilizzano schemi metrici semplici, nel tentativo di rinforzare il contenuto dell'opera con la forma. La riunione di tutti questi poeti sotto il nome di \"poeti metafisici\" si deve a Samuel Johnson. Secondo la sua opinione questi poeti seguivano: \"una sorta di \"discordia concors\"; un accostamento d'immagini contrastanti o la scoperta di somiglianze nascoste tra cose apparentemente differenti.\" La loro poesia divergeva dallo stile del loro periodo, contenendo pi\u00f9 allusioni alle scoperte geografiche e scientifiche che non ai processi della natura e alla mitologia classica. Ci sono molti riferimenti ad argomenti religiosi nelle loro opere.\nPeriodo neoclassico.\nEt\u00e0 della Restaurazione.\nJohn Milton.\nJohn Milton (1608-74) \u00e8 stato il pi\u00f9 grande poeta di questo periodo ed \u00e8 considerato uno dei maggiori della letteratura inglese, noto principalmente per il suo capolavoro, il poema epico \"Paradiso perduto\" (1671). Altre sue opere sono le poesie \"L'allegro\" (1631) e \"Il Penseroso\" (1634), la masque \"Comus\" (1634), l'elegia \"Lycidas\" (1637), il poema \"Paradiso riconquistato\" (1671) e la tragedia \"I nemici di Sansone\" (1671). Le opere di Milton riflettono le sue convinzioni personali, il suo desiderio di libert\u00e0 e di autodeterminazione, oltre che i gravi problemi e le turbolenze politiche del suo tempo. Scrivendo in inglese, latino e italiano, Milton ottenne una fama internazionale in vita. Scrisse anche di saggistica con la sua \"Areopagitica\", in cui condannava la censura e che \u00e8 considerato tra le pi\u00f9 influenti e appassionate difese della libert\u00e0 di parola e di stampa. William Hayley, nella sua biografia del 1796, lo considera \"il pi\u00f9 grande scrittore inglese\" ed \u00e8 generalmente considerato \"uno dei maggiori scrittori in lingua inglese\".\nLa satira.\nIl pi\u00f9 importante genere poetico di questo periodo \u00e8 stato la satira. Buona parte delle pubblicazioni furono anonime, giacch\u00e9 era pericoloso diffondere testi satirici con il proprio nome: la legge sulla diffamazione rendeva difficile per un poeta satirico evitare il processo se nel suo testo si fosse letta la critica a un nobile, inoltre il poeta rischiava di essere attaccato non solo dalla nobilt\u00e0 ma anche da manigoldi. John Dryden ad esempio venne aggredito semplicemente per essere \"sospettato\" di aver scritto una \"Satira sull'umanit\u00e0\". La conseguenza dell'anonimato, \u00e8 che gran parte di queste poesie, anche se di valore, non vennero pubblicate e rimasero sconosciute.\nJohn Dryden.\nJohn Dryden (1631-1700) \u00e8 stato un poeta, critico letterario, traduttore e drammaturgo che domin\u00f2 la scena letteraria del suo tempo tanto che il periodo della Restaurazione divenne noto nei circoli letterari come \"l'et\u00e0 di Dryden\". Egli rese l\"heroic couplet\" lo standard della poesia inglese e scrisse con questo metro satire, poesie religiose, favole, epigrammi, omaggi e opere teatrali. Egli introdusse il poesia il verso alessandrino e la terzina, inoltre stabil\u00ec le licenze poetiche necessarie per adattare le parole all\"'heroic couplet\". Le opere pi\u00f9 importanti di Dryden sono poesie satiriche come l'eroicomico \"MacFlecknoe\" (1682). Hystan Hugh Auden lo considerava \"il maestro dello stile medio\" che era un modello per i suoi contemporanei e lo sarebbe stato per buona parte del XVIII secolo. La grave perdita che la comunit\u00e0 letteraria inglese percep\u00ec alla sua morte \u00e8 resa evidente dalle elegie ad essa dedicate. Alexander Pope (1688-1744) fu fortemente influenzato da Dryden e spesso lo cit\u00f2, mentre altri scrittori del Settecento s'ispirarono sia a Dryden che a Pope. Sebbene Ben Jonson era stato poeta laureato alla corte di Giacomo I, non era una carica formale allora mentre il primo a ricevere il titolo ufficiale di Poeta Laureato, come investitura reale, fu proprio Dryden con un documento ufficiale nel 1670. La nomina divenne poi una regolare istituzione britannica.\nLa saggistica e le allegorie religiose.\nLa prosa nel periodo della Restaurazione era dominata da scritti religiosi, la vede anche la nascita di due generi che in seguito fioriranno: il romanzo e il giornalismo. Gli scritti religiosi spesso sconfinavano in tematiche politiche o economiche. Durante la Restaurazione, John Locke scrive molte delle sue opere filosofiche. L'empirismo di Locke s'interroga su cosa sia la conoscenza e cerca di capire come possano gli uomini giungere a decisioni corrette. Locke si occup\u00f2 anche di politica nei suoi \"Due trattati sul governo\", che ispireranno i pensatori della guerra d'indipendenza americana. Locke analizza le societ\u00e0 umane a partire da quelle pi\u00f9 semplici a quelle pi\u00f9 elaborate e come Thomas Hobbes, enfatizza la natura, pone enfasi sulla natura malleabile del contratto sociale. In un periodo che aveva assistito al crollo della monarchia assoluta, al tentativo e al fallimento della democrazia e alla restaurazione di una monarchia parlamentare solo un governo con basi flessibili poteva essere considerato soddisfacente. La Restaurazione aveva moderato gli scrittori pi\u00f9 estremisti anche se il radicalismo resistette anche dopo di essa. Autori puritani come John Milton furono costretti ad adattarsi, mentre autori Fifth Monarchist, Diggers, livellatori, quaccheri, anabattisti che avevano predicato contro la monarchia e che avevano partecipato al regicidio di Carlo I furono in parte messi a tacere. Di conseguenza, scritti di forte critica furono costretti a circolare in segreto e i ruoli di coloro che avevano collaborato con il regime repubblicano vennero abbassati.\nJohn Bunyan \u00e8 uno dei maggiori scrittori religiosi con il suo \"Il pellegrinaggio del cristiano\" che \u00e8 un'allegoria della salvezza e una guida per una vita cristiana. Il libro \u00e8 scritto con uno stile semplice e mostra l'influenza sia del dramma che del genere biografico e la conoscenza della grande tradizione allegorica di Edmund Spencer.\nIl giornalismo.\nI primi giornali vengono pubblicati in formato broadsheet: un singolo foglio di carta di ampie dimensioni con su scritte informazioni, spesso di parte, relative a singoli eventi. Comunque questo periodo vede la nascita del primo giornalismo professionale e periodico. Il giornalismo si svilupp\u00f2 nel tardo periodo della Restaurazione, intorno al periodo in cui Guglielmo d'Orange reclamava il trono nel 1689. L'Inghilterra cominci\u00f2 ad avere giornali quando Guglielmo giunse a corte da Amsterdam, in cui il giornalismo era gi\u00e0 sviluppato.\nLa nascita del romanzo.\n\u00c8 impossibile porre una data soddisfacente come inizio del romanzo in Inghilterra. Comunque biografie fantasiose cominciano a distinguersi da altre forme di letteratura durante la Restaurazione. La lunga tradizione di \"romance\" esistente in Francia e Spagna era popolare in Inghilterra e veniva considerato un genere per donne e le signore che li leggevano venivano multate in quanto erano considerati un vizio. Una delle prime autrici di questo genere fu Aphra Behn, essa fu contemporaneamente uno dei primi autori di romanzi in Inghilterra e una delle prime donne. Il suo romanzo pi\u00f9 famoso \u00e8 \"Oronooko\" del 1688, la storia di un ipotetico re africano fatto schiavo in Suriname. Le opere della Behn risentono dell'influenza della tragedia e della sua esperienza come drammaturga.\nIl teatro.\nQuando il divieto dell'ex regime puritano sulle rappresentazioni pubbliche fu abolito, il teatro si riprese rapidamente. Le pi\u00f9 famose opere della prima Restaurazione sono le commedie poco sentimentali e fortemente erotiche di John Dryden, William Wycherley, William Mountfort e George Etherege, che riflettevano l'atmosfera a Corte e celebravano l'uomo aristocratico e la sua vita sessuale fatta d'incessanti corteggiamenti e conquiste amorose. Dopo un forte calo sia qualitativo che quantitativo nella produzione teatrale negli anni ottanta del 1600, la met\u00e0 degli anni novanta ha visto una breve rifioritura del genere, specialmente della commedia.\nImportante esponente della commedia della Restaurazione fu invece il drammaturgo William Congreve (1670-1729)\nLetteratura Augustea.\nDurante il XVIII secolo l'Inghilterra viene influenzata dall'Illuminismo che stava prendendo piede in Europa. Ci\u00f2 spinge a un approccio razionale e scientifico ai problemi religiosi, sociali, politici ed economici, a una visione laica del mondo e a un senso di progresso e miglioramento. Il movimento \u00e8 guidato da un gruppo di pensatori ispirato dalle scoperte di Isaac Newton e dai filosofi Cartesio, Locke e Bacone. Il loro obiettivo era di scoprire e intervenire su principi universalmente validi che disciplinerebbero l'umanit\u00e0, la natura e la societ\u00e0 e criticavano fortemente le autorit\u00e0 religiose e scientifiche, il dogmatismo, l'intolleranza, la censura e i limiti sociali ed economici. Consideravano lo Stato l'adeguato e razionale strumento per il progresso dell'uomo. L'estremo razionalismo e scetticismo di questo periodo port\u00f2 al deismo. Lo spirito dell'epoca \u00e8 incarnato dall\"'Encyclop\u00e9die\" redatta sotto la guida di Denis Diderot.\nL'aggettivo \"augusteo\" riferito alla letteratura di questo periodo deriva da come gli autori dello stesso si riferivano a loro stessi, secondo il volere di Giorgio I d'Inghilterra che considerava cos\u00ec il proprio regno. Il re utilizzava il termine come sinonimo di grandezza, mentre gli scrittori vi vedevano un richiamo alla letteratura dell'et\u00e0 augustea che pass\u00f2 dall'essere una letteratura poco raffinata e di facile letturatura a una letteratura politica e molto lucida. Giacch\u00e9 tale metafora venne considerata adeguata per descrivere l'epoca, l'espressione \"et\u00e0 augustea\" per indicare il periodo 1689-1750 venne utilizzata da tutta la critica del diciottesimo secolo (tra cui Voltaire e Oliver Goldsmith). La letteratura di questo periodo tratta apertamente temi politici ed \u00e8 consapevole dei dettami imposti alla letteratura e riflette un'epoca di esuberanza, scandalo, grande energia, inventiva e indignazione, in cui inglesi, scozzesi e irlandesi si sono trovati a gestire un'economia in grande espansione, che permetteva di innalzare il livello medio d'istruzione e permetteva di sentire i primi vagiti della rivoluzione industriale.\nIl poeta pi\u00f9 noto di quest'epoca \u00e8 Alexander Pope (1688-1744). In un'epoca in cui i poeti erano limitati dall'idea di decoro e di usare le giuste parole per dare ai propri soggetti la massima gravit\u00e0 e seriet\u00e0 poetica, Pope scrive due capolavori del genere eroicomico: \"Il ricciolo rapito\" (1712) e \"La zucconeide\" (1728). Particolarmente importanti sono inoltre le sue traduzioni dell'Iliade (1715-20) e dell'Odissea (1725-26). L'alta artificiosit\u00e0 dei suoi testi, la rigida musicalit\u00e0 e l'aggressivit\u00e0 delle sue satire furono oggetto di derisione per i poeti romantici ma dopo il 1930 la sua figura come poeta cominci\u00f2 ad essere rivalutata ed \u00e8 oggi considerato la maggior voce poetica della sua epoca e un modello di musicalit\u00e0 metrica, pungente ironia, critica e forza morale.\nAltri poeti celebri sono James Thomson (1700-1748) con la sua raccolta \"The Seasons\" (1728-30) e Edward Young (1681-1765) con \"Pensieri notturni\" (1742)\nL'inizio del XVIII secolo \u00e8 conosciuto come l'epoca augustea della letteratura inglese. La poesia del tempo era altamente formale, come esemplificato dalle opere di Alexander Pope, il quale condensava nei suoi versi attacchi contro la nobilt\u00e0 del periodo a dotte citazioni.\nIl romanzo inglese non conobbe popolarit\u00e0 fino al XVIII secolo. Alcuni lettori ritengono (erroneamente) che \"Robinson Crusoe\" di Daniel Defoe (1719) sia il primo romanzo in inglese, anche se Defoe \u00e8 considerato \u00abil primo vero romanziere inglese\u00bb. I pi\u00f9 grandi scrittori del secolo furono Henry Fielding e Laurence Sterne.\nIl pi\u00f9 famoso pittore inglese del tempo \u00e8 William Hogarth che in un autoritratto si raffigura tra le opere di Shakespeare, Milton e Swift, considerandosi figlio della grande tradizione letteraria inglese. Secondo Hogarth non bastano la grandiosit\u00e0 dell'opera, il modello classico o la riproduzione della natura newtoniana per illustrare la bellezza. Bisogna rappresentare il concetto di complessit\u00e0 dell'arte tramite linee continue che portano l'occhio ad un piacevole inseguimento, dando il senso stesso di bellezza.\nGrazie a quest'idea di complessit\u00e0 e di peculiarit\u00e0, l'osservazione della natura \u00e8 meno costretta entro le regole. Le famose sequenze narrative del pittore e teorico vengono largamente diffuse sotto forma di incisioni, capaci di accattivare le menti delle persone di ogni rango e condizione. Le immagini mostrano una Londra piena di tentazioni, violenze, malattie in cui i personaggi si perdono; riescono al contempo a mettere in luce il lato ridicolo della politica e la vivacit\u00e0 caotica della societ\u00e0 umana.\nIl romanzo.\nIl romanzo \u00e8 il pi\u00f9 cospicuo fenomeno culturale del XVIII secolo ed \u00e8 espressione della classe borghese in ascesa.\nAlle origini del romanzo occidentale ci sono un naufrago (il \"Robinson Crusoe\" di Daniel Defoe), un trovatello (il \"Tom Jones\" di Henry Fielding), e una domestica (\"Pamela, o la virt\u00f9 premiata\" di Samuel Richardson): per i due eroi maschi l'ingresso nel mondo borghese avviene attraverso l'esaltazione della propria individualit\u00e0; il personaggio femminile deve invece rinunciare a s\u00e9 stessa.\nLa domanda di libri aumenta e sono soprattutto le signore della media ed alta borghesia ad avere pi\u00f9 tempo libero, ed inoltre godono di maggiori possibilit\u00e0 economiche e sono meglio istruite. Accanto ad esse le cameriere personali e i valletti, minimamente alfabetizzati, acquistano interesse nei libri diventando i maggiori frequentatori delle biblioteche circolanti.\nGrande successo hanno i libri di viaggio che stimolano non solo la fantasia ma anche l'orgoglio per una nazione di esploratori. Le narrazioni trattano di personaggi in cui i lettori si possono riconoscere.\nVengono distinti due generi:\nIl romanzo diventa mimesi dell'esistente in cui la classe sociale borghese si riconosce: cos\u00ec facendo per\u00f2 prende a modello il fittizio. Il romanzo borghese \u00e8 arrivato fino ai nostri giorni attraverso molteplici trasformazioni, adattandosi ai cambiamenti sociali e storici.\nAge of Sensibility.\nIntorno alla met\u00e0 del secolo si diffonde infatti un atteggiamento pi\u00f9 intimista, con una forte componente di suggestione. Vi sono segnali di diffusa malinconia, di instabilit\u00e0 psicologica e inquietudine sociale. Si parla di una Age of Sensibility. Se la sofisticata poetic diction tradiva concezioni ancora aristocratiche, la sensibility \u00e8 pi\u00f9 legata alla nuova classe emergente: la borghesia.\nUno dei capolavori di questa sensibilit\u00e0 malinconica \u00e8 \"L'elegia scritta in un cimitero di campagna\" (\"Elegy written in a country churchyard\") di Thomas Gray, tanto esemplare da essere presa a modello dalle generazioni future (es. Foscolo, \"Dei sepolcri\").\nNel 1757 Edmund Burke pubblica \"Enquiry (indagine filosofica) upon the origin of our ideas of the sublime and beautiful\" in cui sostiene il primato del sublime sul bello definendolo come tutto ci\u00f2 che \u00e8 connesso col dolore, pericolo o terrore e che genera le immagini pi\u00f9 forti che la nostra mente possa creare.\nPresto appaiono raccolte di poesie medievali o medievaleggianti in cui dominano paesaggi oscuri, meditazioni malinconiche sulla morte. Molte composizioni risultano di dubbia origine se non addirittura contraffatte. Il loro merito letterario \u00e8 per\u00f2 quello di aver opposto al linguaggio descrittivo dei neoclassici una poesia suggestiva, di emozioni, senza alcuna volont\u00e0 didattica; al componimento poetico visto come prodotto compiuto sostituiscono il gusto del frammento, al razionale l'irrazionale.\nRomanzi importanti di questo filone sono \"Il vicario di Wakefield\" (1766) di Oliver Goldsmith, \"Tristram Shandy\" di Laurence Sterne, e \"The man of feeling\" (1771) di Henry Mackenzie.\nIl Romanticismo.\nIl Romanticismo \u00e8 stato un movimento artistico, letterario e culturale nato in Europa verso la fine del diciottesimo secolo. Sono state proposte varie date come confini temporali del periodo romantico della letteratura inglese, ma le pi\u00f9 accettate pongono l'inizio del periodo alla pubblicazione delle \"Ballate liriche\" di William Wordsworth e Samuel Taylor Coleridge nel 1798 e la sua conclusione con l'incoronazione della regina Vittoria nel 1837, anche se Wordsworth \u00e8 vissuto fino al 1850 mentre autori considerati romantici o preromantici come Robert Burns e William Blake hanno pubblicato alcune delle loro opere prima del 1798. Gli scrittori di questo periodo comunque \"non si consideravano dei 'Romantici'\" e il termine \u00e8 stato usato per riferirsi a loro la prima volta dalla critica del periodo vittoriano. Il Romanticismo si diffuse successivamente in altre zone del mondo anglofone fuori dal Regno Unito.\nIl periodo romantico coincide con un'epoca molto movimentata della storia inglese, con grandi cambiamenti sociali come la rapida crescita delle sovraffollate citt\u00e0 industriali e il conseguente spopolamento delle campagne, che avvenne all'incirca tra il 1750 e il 1850. Tale cambiamento fu il risultato di due fenomeni: la \"Rivoluzione Agricola\", che previde l'enclosures delle terre, spingendo i lavoratori ad abbandonarle e soprattutto la Rivoluzione industriale che permise loro di essere impiegati in citt\u00e0 \"nelle fabbriche, che adoperavano la forza delle macchine a vapore\". In parte, il Romanticismo pu\u00f2 essere visto come una reazione alla Rivoluzione industriale, all'Illuminismo, alle norme sociali e politiche del secolo precedente, oltre che alla scienza e alla razionalizzazione della natura. La Rivoluzione francese influenz\u00f2 profondamente il pensiero politico di alcuni autori del romanticismo.\nIl paesaggio \u00e8 un tema ricorrente della poesia del periodo, tanto che i Romantici, specialmente Wordsworth, sono spesso descritti come \"poeti della natura\". Comunque le lunghe \"poesie naturali\" dei romantici suscitano un grande interesse in quanto generalmente sono meditazioni su \"un problema emozionale o una crisi personale\".\nI preromantici.\nRobert Burns (1759-1796) \u00e8 stato un antesignano del movimento romantico e dopo la sua morte \u00e8 diventato un'icona culturale della Scozia. Oltre che essere autore di poesie, Burns ha anche raccolto canti popolari scozzesi, spesso modificandoli o riadattandoli. La sua opera principale \u00e8 la raccolta di poesie in dialetto scozzese \"Poems, chiefly in the Scottish Dialect\", pubblicata nel 1786. Tra le poesie e le canzoni di Burns divenute celebri in tutto il mondo vi sono: \"Auld Lang Syne\", \"A Red Red Rose\", \"A Man's A Man for A' That\", \"To a Louse\", \"To a Mouse\", \"Battle of Sherramuir\", \"Tam o' Shanter\" e \"Ae Fond Kiss\".\nUn'altra figura fondamentale per il successivo sviluppo del romanticismo \u00e8 lo scrittore, pittore e illustratore William Blake (1757-1827). Molto lontano dai canoni della letteratura del suo tempo, Blake rimase pressoch\u00e9 ignorato in vita, ma, rivalutato successivamente, \u00e8 ora considerato una delle maggiori figure di questa fase della poesia inglese. Considerato un folle dai suoi contemporanei per le sue idee eccentriche, \u00e8 stato elogiato dalla critica successiva per la sua espressivit\u00e0 e creativit\u00e0 e per il substrato mistico-filosofico delle sue opere. La sua raccolta principale \u00e8 il \"Songs of Innocence and of Experience\" divisa in due parti l'una pubblicata nel 1789 e l'altra nel 1794. Altre opere sono le \"profonde e complesse 'profezie'\" rappresentate dalle opere \" Visions of the Daughters of Albion\" (1793), \"The First Book of Urizen\" (1794), \"Milton\" (1804-11), \"Jerusalem: the Emanation of the Giant Albion\" (1804-20).\nI poeti laghisti.\nDopo Blake, la prima generazione di autori romantici \u00e8 costituita dai cosiddetti poeti laghisti accomunati dal fatto di provenire tutti dal Lake District e da un'amicizia personale tra loro. Essi sono William Wordsworth (1770-1850), Samuel Taylor Coleridge (1772-1834), Robert Southey (1774-1843) e il giornalista Thomas de Quincey (1785-1859).\nQuesti poeti concentrano la propria analisi sulle emozioni e l'introspezione e il loro avvento \u00e8 segnato da un vero e proprio manifesto poetico, la prefazione delle \"Ballate liriche\" del 1798. In essa, Wordsworth discute degli elementi della nuova poesia romantica, basata sul \"vero linguaggio degli uomini\" e che evita lo stile poetico del XVIII secolo. Wordsworth definisce la poesia come \"lo spontaneo straripamento di potenti sensazioni\" che \"prende origine dall'emozione ricondotta nella tranquillit\u00e0\". Le poesie all'interno delle \"Ballate liriche\" sono principalmente di Wordsworth anche se Coleridge contribu\u00ec con quella che viene considerata una delle pi\u00f9 grandi poesie della letteratura inglese, \"La ballata del vecchio marinaio\", riguardante la lotta per la sopravvivenza di un marinaio di fronte a una serie di eventi soprannaturali accaduti nel corso di un viaggio nei mari del sud a seguito dell'evento simbolico dell'uccisione di un albatro. Al di fuori delle \"Ballate liriche\", Coleridge \u00e8 noto per le poesie \"Kubla Khan\", \"Frost in Midnight\", \"Dejection: an Ode\", \"Christabel\" e per il suo lavoro in prosa \"Biographia Literaria\".\nIl suo lavoro di critica letteraria, specialmente su Shakespeare, ebbe larga influenza e aiut\u00f2 a introdurre la filosofia idealista tedesca in Inghilterra. Coleridge e Wordsworth, insieme a Thomas Carlyle influenzeranno, tramite Ralph Waldo Emerson, il trascendentalismo statunitense. Tra le poesie pi\u00f9 celebri di Wordsworth si trovano invece \"Michael\", \"Tintern Abbey\", \"Resolution and Indipendence\", \"Ode: Imitations of Immortality from Recollection of Early Childhood\" e la lunga opera epico-autobiografica del \"The Prelude\", considerato il suo capolavoro, iniziato nel 1799 ma pubblicato postumo nel 1850. La poesia di Wordsworth \u00e8 importante in quanto egli ha \"invertito la tradizionale gerarchia di generi, soggetti e stili poetici elevando la vita rustica e semplice e il quotidiano [...] al principale soggetto e tramite della poesia in generale\" e perch\u00e9 il poeta riesce, nelle parole di Coleridge a risvegliare nel lettore \"la freschezza della sensazione\" nella sua descrizione di oggetti familiari e comuni. Altri membri della cerchia di Wordsworth e Coleridge furono Robert Southey, poeta laureato per trent'anni dal 1813 al 1843; il saggista Thomas de Quincey, principalmente noto per l'opera \"Le confessioni di un mangiatore d'oppio\" (1821), un racconto autobiografico sull'uso e gli effetti del laudano; William Hazlitt (1778-1830), amico sia di Coleridge e Wordsworth, altro importante saggista, meglio conosciuto come critico letterario per opere quali \"Characters of Shakespeare's Plays\" (1817-8).\nLa seconda generazione di poeti romantici.\nLord Byron.\nGeorge Gordon Byron (1788-1824) meglio noto come \"Lord Byron\" fa parte di un gruppo di poeti romantici che comprende anche Shelley e Keats, anche se \u00e8 ancora influenzato dagli scrittori satirici del XVIII secolo ed \u00e8 forse il meno romantico fra i tre, preferendo \"lo spirito brillante di Pope a quello che chiamava il 'sistema poetico sbagliato' dei suoi contemporanei romantici\". Byron raggiunse un'immensa fama e influenza in tutta Europa con le sue opere che mostravano la violenza e la drammaticit\u00e0 in ambientazioni storiche o esotiche. Goethe lo considerava \"senza dubbio il pi\u00f9 grande genio del nostro secolo\". Dopo un viaggio in Europa, Byron scrisse il \"Childe Harold's Pilgrimage\" (1812), un poema epico parodiato in due canti riguardante le avventure di un giovane in Europa, con una tagliente satira contro la societ\u00e0 londinese. Il poema contiene elementi autobiografici ispirati proprio dalle esperienze di quel viaggio in Europa compiuto dal 1809 al 1811..\nNonostante il successo del \"Childe Harold\" e di altre opere, nel 1816, il cosiddetto \"anno senza estate\", Byron fu costretto a lasciare l'Inghilterra e ad andare a vivere in Europa, a causa, tra le altre cose, della presunta relazione incestuosa con la sorellastra Augusta Leigh. Sul continente, nello stesso anno, si recher\u00e0 insieme a Percy Bysshe Shelley, a sua moglie Mary e al suo segretario John Polidori sulle rive del lago Lemano. Il racconto di Polidori \"Il vampiro\" (1819), che sanc\u00ec l'ingresso di questa figura nella letteratura, venne ispirata dalla vita di Byron e dal suo poema \"Il Giaurro\" (1813). Tra il 1819 e il 1824, Byron pubblic\u00f2 i canti del suo poema epico-satirico incompiuto \"Don Giovanni\" che, sebbene inizialmente venne pesantemente criticato, \"fu cos\u00ec ammirato da Goethe che ne tradusse delle parti\".\nPercy Bysshe Shelley.\nPercy Bysshe Shelley (1792-1822) \u00e8 stato un altro dei maggiori esponenti del romanticismo inglese in poesia, noto per le opere \"Ozymandias\", \"Ode al vento occidentale\", \"To The Skylark\", \"Music\", \"When Soft Voices Die\", \"La nuvola\", \"La maschera dell'anarchia\" e \"Adona\u00efs\", un'elegia sulla morte di Keats. Ateo, il suo \"La necessit\u00e0 dell'ateismo\" (1811) lo porter\u00e0 all'espulsione dall'universit\u00e0 di Oxford e lo boller\u00e0 come pensatore radicale, portandolo all'allontanamento dai circoli intellettuali e politici del suo tempo. Ebbe tuttavia un piccolo gruppo di ammiratori, che includeva i pensatori pi\u00f9 progressisti del suo tempo, tra cui il suo futuro suocero, il filosofo William Godwin. Opere come \"La regina Mab\" (1813) rivelano come Shelley fosse \"un diretto erede degli intellettuali rivoluzionari della Francia e dell'Inghilterra degli anni 1790\" . Shelley diventer\u00e0 un modello per le successive tre o quattro generazioni di poeti, includendo importanti autori vittoriani e decadenti come Robert Browning, Dante Gabriel Rossetti e, pi\u00f9 tardi, William Butler Yeats. Il poema \"La maschera dell'anarchia\" (1819) ebbe larga influenza per il suo concetto di nonviolenza e attivismo politico. L'opera rappresenta probabilmente la prima esposizione del principio di disobbedienza civile. La resistenza passiva attuata da Mahatma Gandhi \u00e8 stata ispirata dalla poesia di Shelley e Gandhi spesso cit\u00f2 \"La maschera dell'anarchia\" nei suoi discorsi.\nJohn Keats.\nSebbene John Keats (1795-1821) condividesse le idee politiche radicali di Byron e Shelley \"la sua miglior poesia non \u00e8 politica\" ma eccelle invece per la sua musicalit\u00e0 e la prosa attrattiva, insieme a un'attenzione per la bellezza materiale e la caducit\u00e0 della vita. Tra le sue opere pi\u00f9 celebri vi sono: \"The Eve of St. Agnes\", \"Ode to Psyche\", \"La Belle Dame sans Merci\", \"Ode a un usignolo\", \"Ode su un'urna greca\", \"Ode to Melancholy\", \"To Autumn\" e l'incompleto \"Hyperion\", un poema filosofico in \"blank verse\", \"concepito sul modello del \"Paradiso perduto\" di Milton\". L'epistolario di Keats \"\u00e8 tra i pi\u00f9 raffinati in inglese\" e importante \"per l'esposizione di teorie estetiche\" tra cui la \"capacit\u00e0 negativa\". Keats \u00e8 stato da sempre considerato uno dei maggiori autori romantici \"e la sua importanza come poeta \u00e8 cresciuta costantemente attraverso tutti i cambiamenti del gusto letterario.\"\nJohn Clare.\nUn altro importante poeta di questo periodo \u00e8 stato John Clare (1793-1864), figlio di un bracciante, che divenne noto per la sua rappresentazione celebrativa della campagna inglese e per le lamentele per i cambiamenti che stavano avvenendo nell'Inghilterra rurale. La sua poesia sub\u00ec una grande rivalutazione nel tardo XX secolo e ora \u00e8 spesso considerato tra i pi\u00f9 importanti poeti dell'Ottocento. Il suo biografo Jonathan Bate afferm\u00f2 che Clare era \"il pi\u00f9 grande poeta della classe operaia che l'Inghilterra abbia mai avuto. Nessuno ha mai scritto con pi\u00f9 efficacia della natura, dell'infanzia in campagna e di un io alienato e instabile.\"\nIl romanzo nel periodo romantico.\nWalter Scott.\nUno dei pi\u00f9 importanti romanzieri di questo periodo \u00e8 Sir Walter Scott, importante esponente del romanzo storico, i cui romanzi hanno ispirato una generazione di pittori, compositori e scrittori di tutta Europa tra cui Franz Schubert, Felix Mendelssohn e William Turner. I suoi romanzi hanno inoltre ispirato opere quali \"Lucia di Lammermoor\" (1835) di Gaetano Donizetti (tratto dalla sua \"La sposa di Lammermoor\") o la \"La jolie fille de Perth\" (1867) di Georges Bizet, ispirato alla sua \"The Fair Maid of Perth\". La carriera letteraria di Scott inizia nel 1814 con \"Waverley\", spesso considerato il primo romanzo storico, seguito dal celeberrimo \"Ivanhoe\" del 1820. Altre opere come \"L'antiquario\" (1816), \"Old Mortality\" (1816), \"The Heart of Midlothian\" (1818) sono considerate tra i capolavori di Scott. Egli fu celebre anche come poeta, debuttando con la poesia \"The Lay of the Last Minstrel\" (1805), seguita dal poema epico \"Marmion\" (1808), ambientati in Scozia in un lontano passato.\nMary Shelley.\nMary Shelley (1797-1851), moglie di Percy Bysshe Shelley, \u00e8 ricordata per essere l'autrice di \"Frankenstein\" (1818). Stando alla scrittrice, la trama dell'opera, celebre romanzo gotico, le \u00e8 giunta in sogno durante un ritiro sul lago di Ginevra in compagnia del marito, di Lord Byron e di John Polidori, a seguito di una conversazione sul galvanismo e sulla fattibilit\u00e0 di far rivivere un cadavere o portare alla vita parti di un corpo e sugli esperimenti del filosofo naturale e poeta Erasmus Darwin, che si diceva avesse dato vita a un morto. Seduti intorno a un fuoco a legna presso la villa di Byron, il gruppo prendeva inoltre ispirazione leggendo storie di fantasmi tedesche, e ci\u00f2 spinse Byron a che ciascuno narrasse un racconto dell'orrore; dal racconto della Shelley sarebbe poi nato il suo romanzo.\nJane Austen.\nLe opere di Jane Austen (1775-1817) criticano il romanzo storico sentimentale della seconda met\u00e0 del Settecento e sono antesignani del realismo del romanzo vittoriano. I suoi lavori, sebbene fondamentalmente comici, mettono in luce la sottomissione delle donne accettavano all'interno del matrimonio pur di assicurarsi \"status\" sociale e stabilit\u00e0 economica. Austen focalizza la propria attenzione sulle difficolt\u00e0 che le donne affrontavano: generalmente non facevano parte dell'eredit\u00e0 e non potevano lavorare cos\u00ec la loro unica speranza di vita dipendeva dall'uomo che sposavano. Queste critiche vengono portate avanti con ironia e humour e le vicende si concludono con tutti i personaggi, buoni o cattivi, che ricevono ci\u00f2 che si meritano. In vita, le sue opere non le portarono grande fama e solo poche recensioni positive, ma la pubblicazione nel 1869 del libro biografico \"A memoir of Jane Austen\" da parte di sua nipote fece conoscere la sua opera a un pubblico pi\u00f9 vasto e negli anni '40 cominci\u00f2 a venir considerata una delle maggiori scrittrici dell'Ottocento. Nella seconda met\u00e0 del Novecento vide un grande aumento della sua popolarit\u00e0 e la nascita della sottocultura \"Janeite\" composta da fan dell'autrice. Tra i lavori della Austen vi sono: \"Ragione e sentimento\" (1811), \"Orgoglio e pregiudizio\" (1813), \"Mansfield Park\" (1814)\nLetteratura vittoriana.\nIl romanzo vittoriano.\nDurante l'Et\u00e0 vittoriana (1837-1901), il romanzo diviene il genere portante della letteratura inglese. Le donne giocarono un ruolo importante in quest'ascesa sia come autrici che come lettrici. La serializzazione mensile incoraggi\u00f2 l'aumento di popolarit\u00e0 di questo genere, insieme a un aumento del tasso di alfabetizzazione, a miglioramenti tecnologici nella stampa e a un miglior distribuzione della ricchezza che permise a pi\u00f9 persone d'interessarsi alla letteratura. Molti romanzi venivano pubblicati sui giornali a capitoli, ad esempio \"Il Circolo Pickwick\" di Dickens, che venne pubblicato in venti parti tra l'aprile del 1836 e il novembre dell'anno successivo. Altre opere di Dickens e di Thackeray vennero pubblicate cos\u00ec. Tuttavia la pratica di pubblicare edizioni in tre volumi continu\u00f2 sino alla fine del secolo. Altro fattore che permise l'ascesa del genere fu la nascita di biblioteche che permettevano di prendere libri in prestito in cambio di un'iscrizione annuale.\nGli anni tra il 1830 e il 1840 vedono la nascita del romanzo a sfondo sociale che \"nacque dagli sconvolgimenti sociali e politici che seguirono il Reform Act 1832\". Questo sottogenere nasce come reazione alla rapida industrializzazione e ai conseguenti problemi sociali, politici ed economici e vuole criticare gli abusi del governo e delle industrie e mettere in luce le sofferenze dei poveri, che non traevano alcun miglioramento dai progressi economici del paese. Storie relative alla povera classe lavoratrice avevano come pubblico la pi\u00f9 facoltosa classe media e miravano a promuovere un cambiamento. Esempi di questo genere sono \"Oliver Twist\" di Dickens (1837-38), \"Sybil, ovvero le due nazioni\" (1845) di Benjamin Disraeli (1804-81) e \"Alton Locke\" (1849) di Charles Kingsley (1819-75).\nDickens e Thackeray.\nCharles Dickens (1812-70) emerge sulla scena letteraria nei tardi anni 30 dell'Ottocento e diviene presto uno dei pi\u00f9 famosi romanzieri della letteratura inglese. Dickens usava una feroce satira su alcuni aspetti della societ\u00e0: le cosiddette \"workhouse\" in \"Oliver Twist\"; gli errori del sistema giudiziario in \"Casa Desolata\", l'effetto disumanizzante del denaro in \"Dombey e Figlio\"; i difetti della filosofia utilitaristica applicati alla societ\u00e0 in \"Tempi difficili\". Alcuni critici credono che il sentimentalismo di Dickens smorzi la sua \"vis\" satirica. Pi\u00f9 di recente, particolarmente apprezzate sono state le ultime opere di Dickens, oltre ai gi\u00e0 citati \"Dombey e Figlio\" e \"Casa desolata\": \"Canto di Natale\" (1843), \"La piccola Dorrit\" (1855-57), \"Grandi speranze\" (1860-61) e \"Il nostro comune amico\" (1864-65). Durante il periodo vittoriano, William Makepeace Thackeray (1811-1863) veniva considerato secondo solo a Dickens e suo solo degno concorrente, ma oggi \u00e8 molto meno letto e conosciuto quasi esclusivamente per \"La fiera delle vanit\u00e0\" (1847), un'acuta satira contro molti strati della popolazione, con una sensibilit\u00e0 leggera e spiritosa.\nLe sorelle Bront\u00eb.\nLa met\u00e0 del secolo vede l'ascesa di tre sorelle scrittrici: Emily, Charlotte e Anne Bront\u00eb. I loro romanzi suscitarono scalpore quando vennero pubblicati ma ben presto vennero accettati come classici. Le tre sorelle cominciarono la loro carriera letteraria da giovanissime e pubblicarono insieme un libro di poesie nel 1846. L'anno seguente ciascuna delle tre pubblic\u00f2 un proprio romanzo. Quello di Charlotte (1816-55) fu \"Jane Eyre\", scritto con uno stile innovativo che combinava il naturalismo con il melodramma gotico e il cui narratore interno era una donna che raccontava di s\u00e9 in prima persona, primo caso nella letteratura inglese..\nL'opera di Emily (1818-48) fu \"Cime tempestose\" che, secondo Juliet Gardiner per \"la sua vivida passione sensuale, la potenza del linguaggio e la fervida immaginazione, smarr\u00ec e sconvolse i critici\" e spinse molto del pubblico dell'epoca e dei primi critici a pensare che fosse stato scritto da un uomo. Anche se divise la critica al momento della sua uscita e fu spesso accusato di mostrare una passione immorale, il libro venne in seguito riconosciuto come uno dei classici della letteratura inglese..\nIl romanzo di Anne (1820-49) fu \"Agnes Grey\", incentrato sulla vita solitaria di una governante. A differenza di Emily, che mor\u00ec l'anno successivo, le altre due sorelle continuarono a scrivere dopo il '47. Il secondo romanzo di Anne, \"Il segreto della signora in nero\" (1848) fu forse il pi\u00f9 scioccante di quelli pubblicati dalle sorelle, in quanto, la descrizione che Anne fa, nel tentativo di raccontare la realt\u00e0 senza edulcorarla, dell'alcolismo e della perversione risult\u00f2 molto forte per la sensibilit\u00e0 del suo tempo. Charlotte continu\u00f2 invece la propria carriera con tre romanzi: \"Shirley\" (1849), \"Villette\" (1853) e \"Il professore\" (1857).\nElizabeth Gaskell.\nElizabeth Gaskell (1810-65) \u00e8 stata una scrittrice di successo. Celebre per il suo primo romanzo \"Mary Barton\", pubblicato anonimamente nel 1848. Altra opera importante \u00e8 \"Nord e Sud\" del 1855, in cui viene comparato lo stile di vita del nord industrializzato dell'Inghilterra con quello del pi\u00f9 ricco sud. Anche se i suoi romanzi seguono lo stile tipico dell'et\u00e0 vittoriana, la Gaskell spesso critica nelle sue opere le consuetudini del suo tempo e nei suoi primi lavori si concentra sul lavoro in fabbrica nelle Midlands. Inoltre mette in risalto il ruolo delle donne, con trame complesse e personaggi femminili dinamici.\nAnthony Trollope.\nAnthony Trollope (1815-82) fu uno dei pi\u00f9 prolifici, celebri e considerati romanzieri inglesi dell'et\u00e0 vittoriana. I suoi romanzi pi\u00f9 amati come \"L'amministratore\" (1855) e \"Barchester Towers\" (1857) sono ambientati nella fittizia contea del Barsetshire. Le opere di Trollope mostrano la vita della classe dei possidenti e dei professionisti della prima Inghilterra vittoriana. Secondo Henry James, la miglior qualit\u00e0 di Trollope \u00e8 stata \"la grande attenzione al reale\" e \"ci\u00f2 che lo rende cos\u00ec interessante, \u00e8 il suo desiderio di soddisfarci sotto questo aspetto\".\nGeorge Eliot.\nGeorge Eliot (pseudonimo di \"Mary Ann Evans\" 1819-80) \u00e8 stata una delle maggiori scrittrici del periodo vittoriano. Le sue opere, soprattutto \"Middlemarch\" (1874) costituiscono un importante esempio di realismo in letteratura e sono stati ammirati per unire la ricchezza di dettagli dello stile vittoriano con una visione d'ampio respiro intellettuale che li ha rimossi dal ristretto orizzonte geografico che descrivevano, portando l'autrice ad essere comparata con Toltoj. Anche se la sua reputazione croll\u00f2 dopo la sua morte, nel ventesimo secolo venne di nuovo esaltata dalla critica. Virginia Woolf consider\u00f2 \"Middlemarch\" \"uno dei pochi romanzi inglesi scritti per gli adulti\". I diversi adattamenti televisivi e cinematografici delle opere di Eliot hanno aperto la sua opera a un pi\u00f9 ampio numero di lettori.\nGeorge Meredith.\nGeorge Meredith (1828-1909) \u00e8 stato un romanziere e poeta inglese, ricordato in narrativa per i suoi romanzi \"La prova di Richard Feverel\" (1895) e \"L'egoista\"(1879) e in poesia per la sua innovativa raccolta poetica \"Amore moderno\" (1862).\nThomas Hardy.\nL'interesse nei confronti del mondo contadino e nei cambiamenti che stavano avvenendo nella sua situazione economica e sociale furono il fulcro dell'opera di Thomas Hardy (1840-1928). Realista, nella tradizione di George Eliot, venne influenzato anche dal romanticismo, specialmente da Wordsworth. Un'altra importante influenza su di lui furono le teorie scientifiche di Darwin. Come Dickens, anche Hardy \u00e8 fortemente critico nei confronti della realt\u00e0 vittoriana, sebbene Hardy si concentri di pi\u00f9 sul declino della societ\u00e0 contadina. Sebbene Hardy fu autore di poesie nel corso della sua vita, e si considerava principalmente un poeta, la sua prima raccolta venne pubblicata solo nel 1898, mentre lui ottenne fama come autore di romanzi tra cui \"Via dalla pazza folla\" (1874), \"Il sindaco di Casterbridge\" (1886), \"Tess dei d'Urbervilles\" (1891) e \"Jude l'Oscuro\" (1895). Quest'ultimo romanzo ricevette critiche tanto aspre da spingere l'autore a smettere di dedicarsi alla scrittura. In romanzi come \"Il sindaco di Casterbridge\" o \"Tess dei d'Urbervilles\", Hardy prova a ricreare il genere della tragedia, ispirata dal dramma greco, specialmente da Eschilo e Sofocle sebbene le differenze con la tragedia greca siano molte: quelle di Hardy sono romanzi in prosa, non pezzi teatrali in poesia e i personaggi dell'autore inglese provengono dalle classi basse della societ\u00e0 e non dalla nobilt\u00e0.\nLa narrativa di genere.\nH. G. Wells (1866-1946), considerato insieme al francese Jules Verne uno dei padri del genere fantascientifico, pubblica molte delle sue opere pi\u00f9 note sul finire dell'et\u00e0 vittoriana, tra cui \"La macchina del tempo\" (1895) e \"La guerra dei mondi\" (1897), in cui descrive la pi\u00f9 famosa invasione della Terra da parte di alieni.\nIl maggiore autore di storie di fantasmi del XIX secolo \u00e8 stato Joseph Sheridan Le Fanu, noto per il romanzo \"Lo zio Silas\" (1865) e per il racconto gotico \"Carmilla\" (1872), in cui descrive la persecuzione di una vampira nei confronti di una ragazza. Un importante romanzo per lo sviluppo del genere orrorifico \u00e8 il celebre romanzo epistolare \"Dracula\" (1897) di Bram Stoker, una storia gotica su un gruppo di persone che cerca di fronteggiare un terribile vampiro rumeno.\nLe prime storie d'indagine e gialle (\"mystery\") della letteratura inglese sono considerati i romanzi \"La donna in bianco\" (1859) e \"La Pietra di Luna\" (1868) di Wilkie Collins. Il genere tuttavia trova il suo massimo esponente in questo periodo nella figura di Arthur Conan Doyle, con il suo ciclo di 4 romanzi e 56 racconti sul brillante detective Sherlock Holmes, pubblicati tra il 1887 e il 1927. Caratteristica della serie il fatto che la maggior parte delle opere in essa hanno come narratore interno l'amico e assistente di Holmes, il Dottor Watson.\nSebbene preceduto da \"Il re del fiume d'oro\" (1841) di John Ruskin, l'iniziatore tradizionale del moderno fantasy \u00e8 considerato George MacDonald autore de \"Le fate dell'ombra\" (1858) e \"La principessa e i goblin\" (1872). Altro autore fantasy molto prolifico sul finire del secolo \u00e8 stato William Morris.\nSi diffonde in questo periodo, influenzato dalle scoperte archeologiche di avventurieri nelle colonie, il genere del cosiddetto \"mondo perduto\", come sottogenere del romanzo d'avventura. Uno dei suoi maggiori esponenti \u00e8 Henry Rider Haggard col suo \"Le miniere di re Salomone\" del 1885. Altro genere di romanzo d'avventura \u00e8 \"Il prigioniero di Zenda\" (1894) di Anthony Hope, ambientato nella fittizia nazione della Ruritania e ispirato alle manovre politiche e agli intrighi del tempo.\nNel periodo vittoriano la letteratura per ragazzi si evolse come genere a s\u00e9 stante. Alcune opere divennero note a livello internazionale come \"Le avventure di Alice nel Paese delle Meraviglie\" (1865) e il suo seguito \"Attraverso lo specchio e quel che Alice vi trov\u00f2\" di Lewis Carroll. Anche i romanzi di Robert Louis Stevenson (1850-94) sono generalmente considerati per ragazzi. La sua opera principale \u00e8 \"Lo strano caso del dottor Jekyll e del signor Hyde\" (1886), in cui descrive lo sdoppiamento di personalit\u00e0 di un intelligente e onesto medico che si trasforma in un mostro psicopatico dopo aver ingerito una pozione per separare la parte buona di s\u00e9 da quella cattiva. Altre sue opere sono \"Il ragazzo rapito\" (1886), ambientato durante la rivolta giacobita del 1745, e \"L'isola del tesoro\" (1883), una classica avventura piratesca. Tra la fine dell'et\u00e0 vittoriana e l'inizio dell'et\u00e0 edoardiana Beatrix Potter, scrittrice e illustratrice, si \u00e8 resa famosa per i suoi libri per bambini che avevano degli animali come protagonisti. La sua opera pi\u00f9 famose \u00e8 \"La storia di Peter Coniglio\" (\"The tale of Peter Rabbit\"), pubblicata nel 1902, che fa parte di un gruppo di opere comprendente ventitr\u00e9 libri.\nLa poesia vittoriana.\nLa poesia di questo periodo \u00e8 fortemente ispirata dai romantici, ma cerca anche di prendere nuove direzioni. In particolare, si cerca di sviluppare in poesia il monologo drammatico, che sar\u00e0 perfezionato da Browning. La critica letteraria del Novecento si concentr\u00f2 sull'ispirazione che questi poeti diedero al successivo modernismo.\nTennyson.\nAlfred Tennyson (1809-92) stato un poeta laureato del Regno Unito per buona parte dell'et\u00e0 vittoriana. \u00c8 stato descritto da Eliot come \"il pi\u00f9 grande maestro di metrica e di malinconia\" e di lui ha anche detto che possiede \"il pi\u00f9 fine orecchio di qualsiasi poeta inglese da Milton\". Tennyson \u00e8 stato un pioniere nell'uso del monologo drammatico in poesia come dimostrano le sue opere \"The Lotus-Eaters\" (1833), \"Ulysses\" (1833) e \"Tithonus\" (1860).\nI coniugi Browning.\nAnche Robert Browning (1812-89) intraprese questa strada, ottenendo i maggiori risultati dall'uso di questa tecnica come dimostra in \"My Last Duchess\", \"Andrea del Sarto\" e \"The Bishop Orders his Tomb\", che furono pubblicati nella raccolta in due volumi \"Men and Women\" del 1855. Nella sua introduzione all'edizione della Oxford University Press delle \"Poems 1833-1864\" di Browning, lo studioso Ian Jack scrisse che Thomas Hardy, Rudyard Kipling, Ezra Pound e Thomas Stearns Eliot \"hanno tutti imparato dall'esplorazione che Browning fece sulle possibilit\u00e0 drammatiche della poesia e sull'uso del linguaggio colloquiale in essa\". Sua moglie Elizabeth (1806-61) era gi\u00e0 divenuta una poetessa affermata prima di incontrarlo. La sua opera pi\u00f9 famosa sono i 44 \"Sonetti dal portoghese\", pubblicata nel 1850 nella raccolta \"Poesie\".\nMatthew Arnold.\nLa fama di Matthew Arnold (1822-88) come poeta \"nei passati decenni [...] \u00e8 crollata drasticamente\" ed \u00e8 oggi maggiormente noto per il suo saggio \"Cultura e anarchia\" (1869) e per la poesia \"Dover Beach\" (1867), in cui viene mostrato un mondo da incubo nel quale le vecchie verit\u00e0 religiose sono rifiutate. L'opera \u00e8 spesso considerata come uno dei primi, se non il primo, esempio di sensibilit\u00e0 modernista. Arnold fu insieme un critico e un ammiratore della poesia romantica ed \u00e8 visto come un ponte tra il romanticismo e il successivo modernismo: infatti in molte sue opere si ritrovano conflitti psicologici ed emozionali, incertezze, la sensazione di una mancanza di unit\u00e0 dell'io e l'estraniazione dell'individuo rispetto alla societ\u00e0, poi chiamata alienazione, temi tipici del modernismo. Kenneth Allot nel 1954 scrisse: \"Se un poeta pu\u00f2 insegnarci a capire cosa proviamo e come vivere con i nostri sentimenti, allora Arnold \u00e8 un contemporaneo.\"\nDante Gabriel Rossetti.\nDante Gabriel Rossetti (1828-82) \u00e8 stato un poeta, illustratore, pittore e traduttore. Cofondatore, nel 1848, insieme a William Holman Hunt e John Everett Millais, del movimento dei Preraffaelliti, divenne poi l'ispiratore di una seconda generazione di artisti e scrittori che furono influenzati dal movimento, tra cui William Morris e Edward Burne-Jones. L'opera di Rossetti \u00e8 caratterizzata dallo stile medievaleggiante. Poesia e immagine sono strettamente connesse in Rossetti e spesso scrisse sonetti come complemento per dei suoi dipinti. Inoltre illustr\u00f2 alcune poesie di sua sorella Christina Rossetti, tra cui \"Goblin Market\".\nArthur Clough.\nArthur Hugh Clough (1819-1861) \u00e8 stato descritto come \"un abile poeta i cui esperimenti nell'estendere il campo e i soggetti del linguaggio letterario erano molto avanti in rispetto al suo tempo\". Clough \u00e8 considerato uno dei pi\u00f9 lungimiranti poeti inglesi dell'Ottocento anche a causa della sua schiettezza in campo sessuale che sconvolse i suoi contemporanei. Spesso in contrasto con le credenze religiose e gli ideali sociali del suo tempo, \u00e8 stato detto che i suoi versi posseggono la malinconia e la perplessit\u00e0 di un'epoca di transizione, sebbene dal suo \"Through a Glass Darkly\" traspare che egli stesso non mancasse di determinate certezze religiose.\nIl rinascimento americano.\nIl romanticismo in America.\nIl movimento romantico raggiunse gli Stati Uniti agli inizi del XIX secolo. Il romanticismo statunitense fu molto variegato e fu incentrato sull'individualismo. Come gli europei, i romantici americani dimostravano un grande entusiasmo, e ponevano forte enfasi sul soggettivismo, sull'espressione dell'io, sull'intuizione, credendo che il mondo fosse intrinsecamente buono e che la societ\u00e0 umana fosse profondamente corrotta. Il romanticismo si diffuse presto, oltre che nell'arte, nella politica e nella filosofia. Il movimento si rifaceva allo spirito rivoluzionario dell'America e voleva rompere con le rigide tradizioni religiose (tra cui il calvinismo, che riteneva che il destino di ciascun uomo fosse predeterminato) e rigettare il razionalismo.\nEsempi della letteratura romantico-gotica statunitense sono i racconti di Washington Irving \"La leggenda di Sleepy Hollow\" (1820) e \"Rip Van Winkle\" dell'anno precedente. Irving \u00e8 stato anche autore di saggi e libri di viaggio, con una prosa che contiene descrizioni pittoresche dell'ambiente americano. Dal 1823, il prolifico James Fenimore Cooper (1789-1851) comincia a pubblicare romanzi storici sulla vita nella frontiera o nell'India britannica. Cooper \u00e8 anche ricordato per le sue storie di mare e per la serie di romanzi storici \"Racconti di Calza-di-Cuoio\", in cui descrive i paesaggi e la vita di una gi\u00e0 mitizzata frontiera esotica popolata da \"buoni selvaggi\", esemplificati nel personaggio di Uncas, del suo \"L'ultimo dei Mohicani\" (1826), ispirato dalla filosofia di Rousseau.\nAltro autore importante \u00e8 Edgar Allan Poe, noto per i suoi racconti macabri e per le sue ballate poetiche che per\u00f2 fecero maggior successo in Francia che in patria.\nIl trascendentalismo.\nA met\u00e0 dell'Ottocento, la preminenza in campo letterario delle isole britanniche cominci\u00f2 a venir sfidata da scrittori delle ex-colonie americane. Il Romanticismo continu\u00f2 a influenzare questi scrittori, e nel New England da esso nacque un nuovo movimento culturale prettamente statunitense: il trascendentalismo. La pubblicazione del saggio \"Nature\" nel 1836 da parte del filosofo Ralph Waldo Emerson viene considerato il momento in cui il trascendentalismo diviene il movimento culturale predominante. La nuova filosofia presentava all'individuo la possibilit\u00e0 di aver un rapporto pi\u00f9 diretto e intimo con Dio. Trascendentalismo e Romanticismo s'ispiravano ai medesimi valori: entrambi privilegiavano il sentimento sulla razionalit\u00e0 e la libert\u00e0 d'espressione personale sopra i limiti della tradizione e della morale; entrambi avevano una visione positiva della natura e entrambi rigettavano l'arido e rigido calvinismo. Il Trascendentalismo prometteva una fioritura della nascente cultura americana. Oltre ad Emerson, altri filosofi e scrittori del trascendentalismo furono: Henry David Thoreau (1817-1862), autore di \"Walden\", John Miur (1838-1914) e Louisa May Alcott (1832-1888), autrice di \"Piccole donne\".\nNathaniel Hawthorne.\nNathaniel Hawthorne (1804-1864) \u00e8 uno dei maggiori scrittori del periodo negli Stati Uniti. Da giovane si fece notare per la raccolta. \"Racconti narrati due volte\" del 1837, opera ricca di simbolismo ed eventi occulti. Dopodich\u00e9 pass\u00f2 a scrivere romanzi semi-allegorici, che esplorano temi come la colpa, l'orgoglio e la repressione delle emozioni nel suo nativo New England. Il romanzo statunitense di periodo romantico-trascendentalista trova la sua massima espressione nell'opera \"La lettera scarlatta\" (1850), che narra il dramma disperato di una donna tagliata fuori dalla propria comunit\u00e0 per aver commesso adulterio.\nHerman Melville.\nL'opera di Hawthorne influenz\u00f2 un altro scrittore, il suo amico Herman Melville (1819-1891). Melville divenne noto in un primo tempo per i suoi romanzi ispirati alle sue reali esperienze sul mare e che esploravano ambientazioni esotiche e spettacolari. L'influenza di Hawthorne, che si concentrava sulle allegorie e sulla pi\u00f9 profonda psicologia, lo spinse a scrivere un romanzo pieno di speculazione filosofica. Cos\u00ec in \"Moby Dick\" (1851), considerato uno dei classici della letteratura statunitense, il viaggio avventuroso di una nave baleniera diventa il tramite per affrontare temi quali l'ossessione, la natura del male e la lotta dell'uomo contro l'ambiente naturale. Un'altra sua opera importante \u00e8 \"Billy Budd\", in cui Melville tratta del conflitto tra il dovere militare e la compassione a bordo di una nave in tempo di guerra. I libri di Melville vendettero poco durante la vita dell'autore ma vennero grandemente rivalutati nel Novecento.\nIl realismo.\nDopo il periodo romantico, si afferma negli Stati Uniti il movimento realista.\nMark Twain e Howells.\nMark Twain (pseudonimo di \"Samuel Langhorn Clemens\", 1835-1910) fu il primo grande scrittore statunitense ad essere nato lontano dalla East Coast, nello Stato di confine del Missouri. I suoi capolavori sono il libro di memorie \"Vita sul Mississippi\" e i romanzi \"Le avventure di Tom Sawyer\" (1876) e \"Le avventure di Huckleberry Finn\" (1884). Lo stile di Twain, influenzato dal giornalismo e che tenta di essere popolare, diretto e semplice ma anche fortemente evocativo e irriverentemente umoristico - cambier\u00e0 il modo in cui gli scrittori degli Stati Uniti adopereranno la loro lingua. I suoi personaggi parlano come persone normali: usano il dialetto e l'accento locali, creano nuove parole. Altro importante autore realista \u00e8 stato William Dean Howells, il cui romanzo pi\u00f9 famoso \u00e8 \"The Rise of Silas Lapham\" (1885). Il realismo influenz\u00f2 anche il teatro del tempo, in parte grazie alle opere di Howells, in parte grazie all'influenza di autori europei come Henrik Ibsen e \u00c9mile Zola.\nHenry James.\nIl pi\u00f9 importante autore statunitense del tardo XIX secolo \u00e8 stato Henry James (1843-1916). Nato a New York, trascorse buona parte della sua vita in Inghilterra. Molti dei suoi romanzi trattano di americani che viaggiano in Europa e James confronta in essi il vecchio e il nuovo mondo. Tale tema emerge ad esempio in una delle sue principali opere \"Ritratto di signora\" (1881). Lo stile \u00e8 semplice e rientra, pur con le sue caratteristiche particolari, all'interno dei canoni del secolo. In \"Roderick Hudson\" (1875), viene tracciato lo sviluppo psicologico, uno scultore di grande talento. Sebbene in quest'opera i personaggi siano per lo pi\u00f9 americani emigrati in Europa, il confronto tra i due continenti diviene ancora pi\u00f9 esplicito nell'opera successiva \"L'americano\" (1877). Altri romanzi sono \"Piazza Washington\" (1880) e il gi\u00e0 citato \"Ritratto di signora\" che conclude la prima fase della sua produzione. La seconda fase presenta una maggior analisi psicologica e comprende opere quali \"I bostoniani\" (1886), \"Principessa Casamassima\" (1886) e \"Ci\u00f2 che sapeva Maisie\" (1897).\nLa poesia americana.\nI due maggiori poeti statunitensi del secolo Emily Dickinson (1830-86) e Walt Whitman (1819-92). I due poeti non avrebbero potuto essere pi\u00f9 diversi per temperamento e stile. Whitman fu un lavoratore, un viaggiatore, infermiere durante la guerra civile americana e in poesia fu un grande innovatore e teorizzatore di quello che diventer\u00e0 noto come sogno americano. La sua maggiore opera \u00e8 la collezione di poesia \"Foglie d'erba\", in cui utilizza versi liberi di lunghezza differente per mostrare l'apertura della democrazia americana. Whitman viene inoltre considerato \"il poeta del corpo\": David Herbert Lawrence nel suo \"Studies in Classic American Literature\" scrisse di Whitman: \"\u00e8 stato il primo a contrastare la vecchia concezione morale secondo cui l'anima dell'uomo \u00e8 qualcosa di 'superiore' e \"al di sopra del corpo\".\nAl contrario, Emily Dickinson ha vissuto una vita tranquilla come distinta signora non sposata nella citt\u00e0 di Amherst, Massachusetts. Pur mantenendo i canoni formali della tradizione, la sua poesia \u00e8 acuta, brillante, ben curata e psicologicamente penetrante. Le sue opere erano insolite per i tempi e poche di esse vennero pubblicate durante la sua vita. Molte delle sue opere riflettono sulla morte con un tocco ironico: la poesia \"Because I could not stop for Death\"\" (\"Poich\u00e9 non potevo fermarmi per la morte\"\") \"inizia con il provocante verso: \"He kindly stopped for me\" (\"Lei [la Morte] si \u00e8 gentilmente fermata per me\"\"). \"In un'altra sua poesia, la Dickinson scherza con la sua condizione di donna in una societ\u00e0 maschilista e di poetessa misconosciuta:\"\"I'm nobody! Who are you/Are you nobody too?\" (\"Io non sono nessuno! Chi sei tu?/Anche tu sei nessuno?\").\"\nTra Decadentismo ed Estetismo: Oscar Wilde.\nLa borghese e algida letteratura vittoriana s'incontr\u00f2 e scontr\u00f2 col Decadentismo francese, che sfoci\u00f2 nell'opera dell'irlandese Oscar Wilde, che si definiva un esteta socialista, nell'Estetismo inglese.\nLetteratura edoardiana.\nAgli inizi del XX secolo, nel breve regno di Edoardo VII (1901-1910), del quale possiamo parlare di Et\u00e0 edoardiana, uno degli scrittori pi\u00f9 popolari fu Rudyard Kipling, figura molto versatile la cui produzione letteraria comprende romanzi, storie e poemi, spesso basati sulle sue esperienze dell'India inglese. Kipling fu spesso associato all'imperialismo e questo rovin\u00f2 la sua reputazione in tempi moderni.\nRecenti studi da parte dell'illustre esperta di inglese scolastico Caterin Branchelenths hanno individuato una \"frustrating and limitating\" societ\u00e0 inglese che allora si \u00e8 scagliata contro Kipling e ancora adesso influenza l'economia e la politica britannica. Branchelenths \u00e8 autrice anche della raccolta di fotocopie illustrate autografe.\nAltri importanti scrittori di questo periodo furono Gilbert Keith Chesterton, Samuel Butler, John Galsworthy e E. M. Forster.\nLetteratura giorgiana.\nI poeti di questo periodo, il lungo regno di Giorgio V (1910-1936), mantennero un approccio conservativo con la poesia.\nLe esperienze della prima guerra mondiale furono riflesse nelle opere dei poeti di guerra come Rupert Brooke, Isaac Rosenberg, Edmund Blunden, Wilfred Owen e Siegfried Sassoon. Molti scrittori si staccarono da temi patriottici e imperialisti come conseguenza della guerra. Un grande poeta che, deluso dall'immane tragedia della Grande Guerra, giunse al punto di vedere in essa il segno del declino di tutta la Civilt\u00e0 Occidentale fu lo statunitense Thomas Stearns Eliot.\nLetteratura contemporanea (1900- presente).\nNel XX secolo si afferma l'importante filone di romanzi e racconti gialli della celebre scrittrice Agatha Christie, creatrice dei personaggi di Hercule Poirot e Miss Marple.\nImportante,apprezzata e riconosciuta come arguta,anche i libri Tre uomini in barca e Tre uomini a zonzo di Jerome Klapka Jerome"}
{"id": "80838", "revid": "111433", "url": "https://it.wikipedia.org/wiki?curid=80838", "title": "Quadrato del Sator", "text": "Il quadrato del Sator \u00e8 una ricorrente iscrizione latina, in forma di quadrato magico, composta dalle cinque seguenti parole: SATOR, AREPO, TENET, OPERA, ROTAS. La loro giustapposizione, nell'ordine indicato, d\u00e0 luogo a un palindromo, vale a dire una frase che rimane identica se letta da sinistra a destra e viceversa. La stessa frase palindroma si ottiene leggendo le parole del quadrato dal basso verso l'alto purch\u00e9 ogni riga sia letta da destra verso sinistra.\nL'iscrizione \u00e8 stata oggetto di frequenti ritrovamenti archeologici, sia in epigrafi lapidee sia in graffiti, ma il senso e il significato simbolico rimangono ancora oscuri, nonostante le numerose ipotesi formulate.\nLa struttura.\nDisponendo le parole su una matrice quadrata (vedasi figura), si ottiene una struttura che ricorda quella dei quadrati magici di tipo numerico. Le cinque parole si ripetono se vengono lette da sinistra a destra e dall'alto al basso oppure da destra a sinistra e dal basso in alto. Al centro del quadrato, la parola TENET forma una croce palindromica.\nStoria del misterioso quadrato.\nIl curioso quadrato magico \u00e8 visibile su un numero sorprendentemente vasto di reperti archeologici, sparsi un po' ovunque in Europa. Gli esemplari pi\u00f9 antichi e pi\u00f9 celebri sono quello incompleto rinvenuto nel 1925 durante gli scavi di Pompei, inciso su una colonna della casa di Paquio Proculo e quello trovato nel novembre del 1936 su una colonna della Palestra Grande, sempre a Pompei. Quest'ultimo ha avuto grande importanza negli studi storici relativi alla frase palindroma poich\u00e9 esso \u00e8 completo e arricchito da altri segni interessanti che non si sono trovati altrove e fu certamente inciso prima dell'eruzione del 79 d.C. A partire da questi ritrovamenti, il quadrato del Sator viene anche detto \"latercolo pompeiano\".\nNe sono stati rinvenuti esempi a Roma, nei sotterranei della basilica di Santa Maria Maggiore, nelle rovine romane di Cirencester (l'antica Corinium) in Inghilterra, nel castello di Rochemaure (Rh\u00f4ne-Alpes), a Opp\u00e8de in Vaucluse, a Le Puy-en-Velay, nella corte della Cappella di Saint-Claire, sulla parete del Duomo cittadino di fronte al Palazzo Arcivescovile a Siena, sulla facciata della Chiesa di Santa Lucia a Magliano de' Marsi, nella Certosa di Trisulti a Collepardo, a Santiago di Compostela in Spagna, nelle rovine della fortezza romana di Aquincum in Ungheria, a Riva San Vitale in Svizzera, solo per citarne alcune.\nA volte le cinque parole si trovano disposte in forma radiale, come nell'abbazia di Valvisciolo a Sermoneta, oppure in forma circolare come nella Collegiata di Sant'Orso di Aosta. Nel centro di quest'ultimo mosaico \u00e8 raffigurato Sansone che uccide il leone, un'allusione all'esistenza di un significato nascosto nella frase del \"Sator\" che cinge il tondo centrale. Infatti secondo la Bibbia, Sansone, dopo aver ucciso la belva, durante una festa pose ai filistei un indovinello: \u00abDal divoratore \u00e8 uscito il cibo e dal forte \u00e8 uscito il dolce\u00bb, che i convitati non riuscirono a risolvere.\nAltre chiese medioevali ancora, nelle quali si registra, in Italia, la presenza della frase palindroma (in forma di quadrato magico oppure in forma radiale o circolare) sono: la Pieve di San Giovanni a Campiglia Marittima, la Concattedrale di Ascoli Satriano, l'abbazia di San Pietro ad Oratorium a Capestrano, le chiese di Santa Maria Maddalena in Campo Marzo a Verona e di San Michele di Pescantina, la chiesa di Santa Maria Ester ad Acquaviva Collecroce, la chiesa di San Lorenzo a Paggese di Acquasanta Terme, le abbazie di Casamari a Veroli e di Montecassino a Cassino, ecc. Il quadrato \u00e8 diffuso in molte altre chiese francesi come la chiesa di Maignelay-Montigny e la cattedrale di Digione.\nSi osservi che moltissimi esemplari sono stati rinvenuti in edifici religiosi cristiani e che non se ne conoscono di antecedenti l'era cristiana (la diffusione del cristianesimo a Pompei prima dell'eruzione sembrerebbe documentata archeologicamente).\nParole enigmatiche.\nSator.\nLa parola \"sator\" significa seminatore, coltivatore e in senso figurato padre, creatore. Nei contesti cristiani allude ad alcune parabole evangeliche, in cui rappresenta Dio Padre. Nell'Apocalisse, per\u00f2, \u00e8 il Cristo che regge una falce affilata e miete (v.14,14). La metafora venne approfondita dai padri della chiesa e in particolare da Ireneo di Lione (130-202), per il quale il Verbo aveva seminato l'umanit\u00e0 con Adamo, l'aveva sarchiata con l'aratro costituito dalla croce di Cristo e sarebbe intervenuto a mietere con la falce messoria alla fine dei tempi. La metafora, per\u00f2, di un coltivatore celeste per rappresentare la divinit\u00e0 creatrice e conservatrice del mondo \u00e8 presente anche nelle opere di alcuni scrittori latini dall'inizio del periodo augusteo in poi. Un'origine pagana del Sator, antecedente di poco il cristianesimo, spiegherebbe in modo pi\u00f9 probabile la presenza di ben tre quadrati del Sator a Pompei pochi decenni dopo la morte di Ges\u00f9. \nVerso il 44-45 a.C. Marco Tullio Cicerone, traducendo liberamente un brano de \"Le Trachinie\" di Sofocle, riporta che Ercole invoca Zeus con l'epiteto \"caelestum sator\" (padre degli dei). Poco dopo, nel \"De natura deorum\", viene detto \"sator\" il mondo naturale, che rende fecondi, genera, educa e alimenta i viventi, nel quale, in accordo col pensiero stoico, opera una divinit\u00e0 immanente e provvidenziale (in greco: \"pr\u00f2noia\"): il \"Logos spermatik\u00f2s\" (Logos seminale), detto anche \"pneuma\" (anima del mondo) e assimilato al fuoco, uno dei 4 elementi costitutivi dell'universo. Il \"Logos\" stoico venne identificato con la \"Parola di Dio\" biblica dal filosofo ebreo Filone di Alessandria, ponendo un'ulteriore premessa per l'identificazione del Sator con il dio dei cristiani nei secoli successivi.\nNella cultura romana del tempo di Cicerone, invece, questa divinit\u00e0 nascosta avrebbe potuto essere rappresentata simbolicamente con Saturno, il dio romano dell'agricoltura, il cui stesso nome \u00e8 legato alla semina e alle messi (in latino: \"sata\"). Nonostante alcuni errori ortografici proprio il nome di Saturno \u00e8 scritto a Pompei sotto il pi\u00f9 antico quadrato del \"sator\" conosciuto. \nNel secolo successivo l'epiteto \"sator\" \u00e8 utilizzato in opere letterarie celebrative dell'impero romano per indicare come \"padre degli dei e degli uomini\" Giove, padre di Venere e perci\u00f2 nonno di Enea, da cui secondo l\"'Eneide\" di Virgilio discendeva il popolo romano. Giove \"sator\" ricompare circa un secolo dopo al tempo degli imperatori flavi in un altro scritto celebrativo delle origini di Roma imperiale: \"Le Argonautiche\" di Valerio Flacco. In conclusione nella letteratura latina augustea e del I secolo dopo Cristo il \"sator\" era la divinit\u00e0 suprema, da intendersi come Saturno o come Giove.\nArepo.\nLa parola successiva \"arepo\" \u00e8 la pi\u00f9 misteriosa, anche perch\u00e9 non compare in nessun altro testo della lingua latina classica. Molti esperti, perci\u00f2, la considerarono solo un nome proprio, bench\u00e9 il nome non compaia in nessun altro testo come nome di persona, di divinit\u00e0 o di luogo. Altri studiosi cercarono argomenti per interpretarla come \"carro\" o \"aratro\", un vocabolo del mondo agricolo come \"sator\" e un oggetto ligneo che in contesti cristiani potrebbe alludere alla croce. Nella sua \"Storia Naturale\" Plinio il Vecchio menziona l'utilizzo gi\u00e0 allora di un aratro con ruote. Altri studiosi ancora hanno collegato \"arepo\" con vocaboli che indicavano un piccolo appezzamento (\"aripennis\") o come un'abbreviazione di \"areopago\", sede del collegio delle supreme magistrature della citt\u00e0 di Atene fin dal periodo monarchico. Tutte interpretazioni difficili da sostenere e perci\u00f2 oggetto di discussione.\nNel glossario del latino medievale del Du Cange esiste la parola \"aripus\", da lui interpretata come \"gladius falcatus\", cio\u00e8 l'arma/attrezzo detta harpe (dal greco antico \u1f05\u03c1\u03c0\u03b7). In agricoltura lo stesso vocabolo indica anche l'attrezzo che oggi si chiama \"roncola\", simile al moderno falcetto (la \"falce messoria\"), ma molto pi\u00f9 robusto e rozzo. La harpe/falce/roncola \u00e8 un attributo iconografico di Saturno, protettore dell'agricoltura. Il dio, poi, venne identificato col titano greco Crono, che secondo la Teogonia di Esiodo avrebbe utilizzato l'attrezzo anche per evirare il padre Urano. Secondo Silvana Zanella il misterioso arepo sarebbe proprio questo attrezzo. \"Sator arepo\", il seminatore con la roncola, potrebbe quindi essere Saturno, il cui regno secondo Virgilio stava per tornare sulla Terra, come nuova et\u00e0 dell'oro. Saturno, infatti, avrebbe regnato sul Lazio e la sua sede sarebbe stata precisamente sul colle del Campidoglio. In quella remota e felice epoca il nome \"Saturnia\" avrebbe quindi indicato sia Roma sia l'intera Italia. Nella sua ecloga IV Virgilio scrive: \"Iam redeunt saturnia regna\" e l'associa alla imminente nascita di un bimbo. I cristiani interpretarono questi versi come profezia della nascita di Cristo e attribuirono a Virgilio un ruolo propedeutico alla loro fede, come testimonia anche semplicemente il suo ruolo nella Divina Commedia.\nTenet, opera, rotas.\nL'interpretazione delle ultime tre parole presenta difficolt\u00e0 minori, \"tenet\" significa \"tiene\", \"regge\", \"guida\". \"Opera\" potrebbe significare \"con cura\", in quanto ablativo del vocabolo \"opera\", oppure \"le opere\", come plurale del vocabolo \"opus\". Infine \"rotas\" viene tradotto con \"ruote\": potrebbero essere quelle di un carro o metaforicamente le ruote celesti del destino (come le traiettorie percorse dalle stelle nella notte) per indicare genericamente le sorti della storia.\nL'enigma del significato.\nLettura lineare.\nDifficile stabilire il significato letterale della frase composta dalle cinque parole, dal momento che il termine AREPO \u00e8 un \"hapax legomenon\" nella letteratura latina, e quindi non \u00e8 possibile stabilirne il significato per confronto. Alcune congetture su tale parola (nelle Gallie e nei dintorni di Lione esisteva un tipo di carro celtico che era chiamato \"arepos\": si presume allora che la parola sia stata latinizzata in \"arepus\" e che nel quadrato essa avrebbe la funzione di un ablativo strumentale, cio\u00e8 un complemento di mezzo) portano a una traduzione, di senso oscuro, quale \"Il seminatore, con il carro, tiene con cura le ruote\", della quale si cerca di chiarire il senso intendendo il riferimento al seminatore come richiamo al testo evangelico.\nIl termine \"arepo\" si pu\u00f2 anche intendere come \u00abpiccola pezza di terra\u00bb, in riferimento a un passo di Columella dove \"arepenne\" viene dato come sinonimo di origine gallica di \"semiiugero\", con uguale radice di \"arpentum\". Inoltre il termine \"rotas\" pu\u00f2 indicare \"il convento\". Il significato sarebbe stato dunque: \"Il Seminatore di un arepo mantiene con il suo lavoro il convento\". Se invece \"rotas\" si rifacesse alle ruote celesti, potrebbe essere letto come \"Il Creatore delle terre tiene (governa) le ruote celesti\". Il concetto della unicit\u00e0 del mondo immanente con quello trascendente, identificato anche dalla forma a croce del \"tenet\", forma che esprime simbolicamente l'unione del cielo e della terra. Dalle combinazioni dei due significati si pu\u00f2 anche ottenere \"Il seminatore nel campo governa le ruote celesti\", visione riconducibile all'ateismo radicale tipico dell'atomismo di Lucrezio.\nLettura bustrofedica.\nSe si leggesse il palindromo cambiando verso di percorrenza alla fine di ogni riga o di ogni colonna (scrittura bustrofedica), si otterrebbe la frase \"sator opera tenet arepo rotas\", in cui il termine \"Sator\" indicherebbe il seminatore, arepo rappresenterebbe una contrazione di areopago (nel significato di tribunale supremo), e il palindromo potrebbe essere tradotto con: \"Il seminatore decide i suoi lavori quotidiani, ma il tribunale supremo decide il suo destino\"; tale interpretazione attribuirebbe pertanto un significato morale al quadrato magico secondo cui: \"L'uomo decide le sue azioni quotidiane, ma soltanto Dio decide il suo destino\".\nDa notare come, utilizzando sia la lettura lineare sia quella bustrofedica, \"arepo\" corrisponde anche alla costellazione del Grande Carro, la falce degli dei (\"harp\u00e9\"), simbolo del loro potere universale e quindi metafora di Dio.\nLettura anfibologa.\nData la molteplicit\u00e0 dei possibili significati, il quadrato di Sator si potrebbe intendere come un anagramma anfibologo, contenente volutamente pi\u00f9 chiavi di lettura che si rivelavano differentemente a seconda del livello di conoscenza e profondit\u00e0 del lettore.\nIl lettore meno colto si sarebbe fermato alla lettura letterale e forse avrebbe afferrato i significati simbolici abbastanza comuni nel mondo antico, come i quattro elementi pitagorici, traendo la lettura, riga per riga: \"Il seminatore, tiene, la falce, le opere agricole, le ruote\". Una persona pi\u00f9 acuta avrebbe compreso l'anfibologia e le avrebbe trasferite dalla sfera terrestre a quella celeste, cogliendo il legame tra seminatore agricolo e Seminatore celeste, scorgendo la lettura, riga per riga,: \"Il Creatore, tiene, il Grande Carro, le costellazioni, le stelle\". Chi fosse dotato poi di cultura, sia letteraria che filosofica, avrebbe intuito la chiave di interpretazione bustrofedica ricca di metafore, traendo lettura, riga per riga: \"Dio, si prende cura, del Creato, come l'uomo si prende cura, dei suoi campi\", nonch\u00e9 ulteriori significati numerologici, cabalistici, filosofici e teologici.\nAltre letture.\nTra le letture che partono da considerazioni numerologiche, l'Enciclopedia Britannica sostiene che altro non si tratti che l'equivalente in lettere di un Quadrato di Marte (Quadrato numerico ove la somma dei numeri in riga, in colonna e in diagonale \u00e8 sempre la stessa); suffraga questa ipotesi anche con il fatto che in alcuni casi il quadrato \u00e8 rappresentato con riga e colonna centrali in rosso, il colore di Marte (equivalente, nella mitologia romana, al greco Ares) e ipotizza che la lettura debba essere di tipo bustrofedico: \"Il seminatore dell'Aeropago detiene le ruote dell'Opera\". Questa interpretazione per\u00f2 presta il fianco a critiche difficilmente superabili: (1) i quadrati di Marte si \"leggono\" non solo in orizzontale e in verticale, ma anche in diagonale, mentre qui la lettura diagonale non dice nulla; (2) il testo \u00e8 in lingua latina e questo rende poco accettabile l'interpretazione di quell'\"AREPO\" come \"aeropago\"; (3) \u00e8 difficile poi accettare quell'\"OPERA\" come un genitivo, quando la grafia indica un probabile accusativo.\nAcrostici e acronimi.\nIl termine \"Arepo\" potrebbe essere l'acronimo di \"Aeternus Rex Excelsus Pater Omnipotens\" (Eterno re eccelso, Padre Onnipotente), per cui l'interpretazione sarebbe quella di un simbolo cristiano.\nAlcuni degli acrostici che si possono trarre solo dal termine TENET sono: \"Tota Essentia Numero Est Tracta\" (\"L'intera essenza \u00e8 ottenuta con il numero\"), \"Tecta Erat Nocte Exordio Terra\" (\"In principio la Terra era ricoperta dalle tenebre\"), \"Tellurem Effecit Numen Elementorum Temperatione\" (\"La Volont\u00e0 Divina cre\u00f2 la Terra con un'equilibrata combinazione degli elementi\"), \"Terra Effigiem Naturae Essentialis Tenet\" (\"La Terra conserva l'immagine della Natura Essenziale\")..\nTra i tanti esempi di anagrammi possibili, sempre in campo religioso, si pu\u00f2 trarre: (\"O Padre, prega per la nostra et\u00e0\"); (\"Prega, opera e mostrati, o Pastore\"); (\"Arretra, Satana, crudele in tutte le tue opere\"). Non mancano neppure invocazioni diaboliche: (\"Satana, ti prego per tre volte, restituiscimi le mie fortune\").\nSimbologia cristiana.\nLa lettura all'interno del palindromo della parola \"\" come \"crux dissimulata\" avviene per via di anagramma.\nLa presenza del palindromo in molte chiese medievali induce a considerarlo - per quanto esso possa aver avuto un'origine pi\u00f9 antica - un simbolo che si inserisce nella cultura cristiana di quel periodo. Partendo dalla identificazione del \"Sator\", il seminatore, con il Creatore (vedi la Parabola del seminatore e la Parabola del granello di senape), qualche studioso ha proposto la seguente interpretazione: \u00abIl Creatore, l'autore di tutte le cose, mantiene con cura le proprie opere\u00bb. Un'altra sostiene che, coerentemente con abitudini diffuse nel Medioevo, l'impiego in ambiente cristiano del quadrato del Sator doveva corrispondere a finalit\u00e0 apotropaiche, come avvenne per molte altre iscrizioni suggestive, del tipo \u00abAbracadabra\u00bb o \u00abAbraxas\u00bb..\nSe la grande quantit\u00e0 di presenze e ritrovamenti in luoghi di culto medievali dimostra che il palindromo avesse un significato religioso in epoca medioevale, pi\u00f9 controverso \u00e8 il contesto del suo uso in epoche antecedenti. Il ritrovamento del \u00ablatercolo pompeiano\u00bb, risalente a data anteriore all'eruzione del Vesuvio nel 79, ha sollevato numerose controversie sull'origine cristiana del quadrato in quanto, pur essendo un fatto documentato la presenza di comunit\u00e0 cristiane a Pompei ed Ercolano e in Campania, la A e la O poste ai lati della croce sono un riferimento alla simbologia dell'Alfa e l'Omega la cui prima comparsa in ambito cristiano \u00e8 attestata nell\"Apocalisse di Giovanni\", redatta in data pi\u00f9 tarda (anche se in ambito ebraico tale simbologia \u00e8 presente anche nell\"Antico Testamento\").\nIl primo a ipotizzare la tesi dell'Apocalisse fu Grosser, che osservando con spirito enigmistico l'insieme delle lettere che lo compongono rilev\u00f2 come esse possono servire a comporre una croce, nella quale la parola si incrocia sulla lettera N: avanzano due A e due O, che possono porsi ai quattro estremi della croce, come fossero l'alfa e l'omega, il principio e la fine, all'interno di quattro quadranti divisi dagli assi orizzontale e verticale formanti la croce. Il quadrato sarebbe dunque una \"crux dissimulata\", un sigillo nascosto in uso tra i primi cristiani ai tempi delle persecuzioni. Questa interpretazione \u00e8 rafforzata dal fatto che il quadrato magico stesso contiene al suo interno una croce greca dissimulata, costituita dall'incrocio, al centro del quadrato, delle due ricorrenze di , l'unica parola della struttura che \u00e8 palindroma di s\u00e9 stessa. Questa interpretazione, per quanto plausibile, non \u00e8 accettata da tutti gli studiosi, specie da quanti rifiutano l'origine cristiana del palindromo.\nUso apotropaico.\nNel medioevo vi fu un proliferare di rappresentazioni di questo quadrato anche su pergamena. Gli venne attribuito un effetto apotropaico. Su un manoscritto del XII secolo dell'Abbazia di Pr\u00fcll \u00e8 esposto come simbolo della croce di Cristo con l'invito a far rientrare un fuggitivo; come augurio per la buona riuscita di un parto lo si trova sulla Pergamena di Aurillac, con l'invito a mostrarlo a una partoriente, e lo stesso uso \u00e8 illustrato da un documento del 1259 conservato nell'Archivio di Stato di Genova. Il Quadrato venne utilizzato come protettore dai fulmini, dagli incendi, da malattie varie quali l'idrofobia, il mal di denti, il morso dei cani, ecc."}
{"id": "80843", "revid": "70935", "url": "https://it.wikipedia.org/wiki?curid=80843", "title": "Montu", "text": "Montu \u00e8 una divinit\u00e0 della religione egizia. Era il dio-falco della guerra, incarnazione della vitalit\u00e0 conquistatrice del faraone, particolarmente venerato nell'Alto Egitto e nel distretto di Tebe, bench\u00e9 originario del Delta. Il suo nome \u00e8 solitamente traslitterato dai geroglifici come \"Mntw\" (a causa dell'ambiguit\u00e0 delle traslitterazioni dei geroglifici egizi, il dio \u00e8 anche chiamato Mont, Monthu, Montju, Mentu o Menthu) e significa \"Nomade\".\nRuolo e caratteristiche.\nDivinit\u00e0 estremamente antica, rappresentava (come ad esempio Sekhmet) il calore incandescente e bruciante del sole, Ra - motivo per cui era talvolta appellato Montu-Ra. Questa caratteristica distruttiva lo port\u00f2 a essere adorato come una delle principali divinit\u00e0 della guerra. Gli egizi pensavano che aggredisse i nemici di Maat (cio\u00e8 della verit\u00e0, dell'ordine cosmico), ispirando al contempo valorose imprese belliche. \u00c8 possibile che Montu-Ra e Atum-Ra simboleggiassero le due regalit\u00e0, rispettivamente, dell'Alto e del Basso Egitto. A motivo della associazione della \"furia\" dei tori con la forza e la guerra, gli egizi credevano anche che Montu si manifestasse come toro bianco dal muso nero, designato come Buchis (ellenizzazione dell'originale \"Bakha\") e venerato, vivente, a Ermonti, al punto che, nel Periodo tardo, Montu fu raffigurato anche con testa di toro. Questo speciale toro sacro aveva decine di servitori e indossava corone e pettorali preziosi. Oltre alla assimilazione \"solare\" con Ra e Atum, Montu fu anche equiparato a Seth, dio della violenza e del caos - forse proprio per controbilanciarne una circostanziale negativit\u00e0.\nNell'arte egizia, Montu era raffigurato come un uomo dalla testa di falco o dalla testa di toro, con il capo sormontato dal disco solare (a ricordo del suo legame concettuale con Ra) e due piume: il falco come simbolo del cielo, il toro come simbolo della forza e della guerra; poteva inoltre impugnare varie armi come una spada ricurva, una lancia, arco e frecce oppure coltelli (questa iconografia di Montu in armi ebbe vasta diffusione nel Nuovo Regno).\nSua madre era considerata Ciernenet, una dea del cielo, mentre fra le sue moglie vi erano Tenenet, Iunit e Rattaui (paredra di Ra). Era anche venerato come uno dei patroni della citt\u00e0 di Tebe e delle sue fortezze. I sovrani della XI dinastia scelsero Montu come divinit\u00e0 protettrice e dinastica, inserendolo nei propri nomi: ad esempio, quattro faraoni della XI dinastia si chiamarono \"Mentuhotep\", che significa \"Montu (Mentu) \u00e8 contento\". I greci lo associarono al loro dio della guerra Ares - anche se non manc\u00f2 una sua assimilazione ad Apollo, probabilmente per la solarit\u00e0 che lo contraddistingueva.\nMontu e i faraoni in guerra.\nIl culto di questo dio militare godette di sommo prestigio con i faraoni della XI dinastia, le cui imprese espansionistiche, coronate da successi militari, portarono, intorno al 2055 a.C., alla riunificazione dell'Egitto, alla fine di un periodo di caos noto come Primo periodo intermedio (ca. 2180 - 2055 a.C.) e a una nuova epoca di grandezza per il Paese: il Medio Regno (ca. 2050 - 1650 a.C.), periodo nel quale Montu assurse al ruolo di dio supremo - per poi essere gradualmente surclassatato dall'altro dio tebano Amon, destinato a divenire la divinit\u00e0 pi\u00f9 importante del pantheon. A partire soprattutto dalla XI dinastia, Montu fu considerato il simbolo del faraoni nel loro ruolo di dominatori, conquistatori e vincitori, nonch\u00e9 loro ispiratore sul campo di battaglia. Le armate erano sormontate dalle insegne dei \"quattro Montu\" (Montu di Tebe, di Ermonti, di Medamud e di Tod) intenti a calpestare e trafiggere il nemico con una lancia.\nUn'ascia cerimoniale da battaglia, appartenente al corredo funebre della regina Ahhotep II, vissuta a cavallo tra le XVII e la XVIII dinastia, rappresenta Montu come un fiero grifone alato - iconografia chiaramente influenzata dalla stessa origine siriaca cui si ispir\u00f2 l'arte minoica di Cnosso.\nI pi\u00f9 grandi faraoni-guerrieri della storia egizia si attribuirono regolarmente il titolo di \"Toro Possente\" o \"Montu dal forte braccio\", considerandosi inoltre figli di Montu, cui tributarono un culto speciale. Thutmose III (1479 - 1425 a.C:), notevole condottiero, fu descritto \"un valoroso Montu sul campo di battaglia\". Un'iscrizione di suo figlio Amenofi II (1427 - 1401 a.C.) ricorda che il faraone, diciottenne, era in grado di scagliare frecce attraverso bersagli di rame mentre guidava un carro da guerra, commentando che aveva l'abilit\u00e0 e la forza di Montu. Il nipote di quest'ultimo, Amenofi III \"il Magnifico\" (ca. 1388 - 1350 a.C.), si defin\u00ec \"Montu dei Re\". Nel famoso resoconto della Battaglia di Qade\u0161 (maggio 1275 a.C.), Ramses II \"il Grande\" (1279 - 1213 a.C.), che amava definirsi \"Montu delle Due Terre\", fece scrivere: \nSotto l'effimera XXIX dinastia (IV secolo a.C.) il culto di Montu raggiunse un nuovo apogeo, una volta che gli adoratori di Amon ebbero ripiegato sulla lontana Meroe, in Nubia.\nTempli.\nMedamud.\nIl complesso sacro del Tempio di Montu a Medamud, l'antica Medu, meno di 5 chilometri a nord-est dell'odierna Luxor, fu edificato dal grande faraone Sesostri III della XII dinastia (1879 - 1846 a.C.), probabilmente su un preesistente luogo sacro dell'Antico Regno. Il cortile del tempio era adibito a dimora per il sacro toro vivente Buchis, venerato come incarnazione di Montu. L'accesso principale era rivolto a nord-est, mentre un lago sacro si trovava probabilmente sul lato occidentale del perimetro del santuario. L'edificio consisteva in due distinte sezioni contigue, forse un tempio a nord e un tempio a sud (abitazioni dei sacerdoti). La costruzione era edificata in mattoni crudi, mentre la parte pi\u00f9 interna, dove era collocata la cella per il culto della divinit\u00e0, era realizzata in pietra intagliata. Il complesso templare di Medamud sub\u00ec importanti restauri e rifacimenti durante il Nuovo Regno e in epoca greco-romana.\nErmonti.\nA Ermonti, antica Iuni, esisteva un imponente Tempio a Montu almeno fin dalla XI dinastia, forse originaria proprio di Ermonti. Mentuhotep II \u00e8 il primo suo costruttore noto con certezza. Importanti aggiunte vi furono durante la XII dinastia e nel Nuovo Regno. Distrutto nel Periodo tardo (VII - IV secolo a.C.), un nuovo Tempio fu iniziato da re Nectanebo II e continuato dai Tolomei. Nel I secolo a.C., Cleopatra VII e suo figlio, il giovanissimo Tolomeo XV Cesarione, vi fecero edificare un mammisi e un laghetto sacro. L'edificio rimase visibile fino al 1861, quando fu demolito per riutilizzarne i materiale nella costruzione di uno zuccherificio; comunque, incisioni, stampe e studi precedenti (per esempio la napoleonica \"Description de l'\u00c9gypte\") permettono di apprezzarne l'aspetto. Solo i resti del pilone di Thutmose III sono ancora visibili, oltre alle rovine di due ingressi, uno dei quali fu costruito sotto l'imperatore romano e faraone Antonino Pio, nel II secolo d.C. Nel grande complesso di Ermonti, inoltre, si trovava il \"Bucheum\", necropoli dei sacri tori Buchis; la prima sepoltura del toro Buchis in questa necropoli speciale risale al regno di Nectanebo II (ca. 340 a.C.), mentre l'ultima vi avvenne ai tempi dell'imperatore e faraone Diocleziano (ca. 300 d.C.). \nKarnak e Uronarti.\nNel grande Complesso templare di Karnak, a nord del monumentale Tempio di Amon, Amenofi III fece erigere un recinto sacro a Montu. Durante il Nuovo Regno, templi maestosi furono costruiti per Montu nella citt\u00e0 di Ermonti, il cui nome greco (\"Hermonthis\") significa \"Terra di Montu\". Un altro tempio gli fu dedicato presso la fortezza di Uronarti, nel Medio Regno (XIX secolo a.C.)."}
