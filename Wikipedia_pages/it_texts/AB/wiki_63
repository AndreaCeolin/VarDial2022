{"id": "66089", "revid": "453768", "url": "https://it.wikipedia.org/wiki?curid=66089", "title": "Concilio Vaticano II", "text": "Il Concilio Ecumenico Vaticano II, abbreviato come Vaticano II, \u00e8 stato il ventunesimo e il pi\u00f9 recente concilio ecumenico della Chiesa cattolica.\nLa sua convocazione fu annunciata da papa Giovanni XXIII il 25 gennaio 1959 presso la sala capitolare del Monastero di San Paolo di Roma al termine della settimana di preghiera per l'unit\u00e0 dei cristiani. I lavori conciliari ebbero luogo nel corso di quattro sessioni, la cui lingua ufficiale fu il latino. Nella storia ecclesiastica, fu il concilio che in assoluto diede rappresentanza alla maggior variet\u00e0 di lingue ed etnie. All'evento furono invitati ad assistere anche alcuni esponenti delle altre confessioni cristiane.\nLa prima sessione inizi\u00f2 nell'ottobre 1962 e si interruppe a seguito della morte del Pontefice il 3 giugno dell'anno seguente. Le altre tre sessioni furono convocate e presiedute dal suo successore papa Paolo VI, fino al termine dei lavori l'8 dicembre 1965, solennit\u00e0 dell'Immacolata Concezione. I vescovi cattolici discussero gli argomenti riguardanti la vita della Chiesa e la sua apertura alle istanze nel mondo moderno e contemporaneo. Il Vaticano promulg\u00f2 quattro Costituzioni, tre Dichiarazioni e nove Decreti.\nL'importanza del Concilio Vaticano II \u00e8 stata paragonata a quella del Concilio di Trento, ed il suo ruolo nel XX secolo e nel futuro della Chiesa \u00e8 ancora oggetto di dibattito storico e dottrinale. Per questo come il Concilio di Trento \u00e8 stato il concilio della Controriforma (o \"prima riforma cattolica\"), il Concilio Vaticano II \u00e8 stato chiamato il concilio della \"seconda riforma cattolica\".\nStoria.\nI tentativi precedenti.\nFin dalla sospensione del Concilio Vaticano I, interrotto nel 1870 a causa della presa di Roma, l'orientamento generale delle gerarchie ecclesiastiche era di riprenderne le sessioni per completare i lavori lasciati in sospeso. Nell'enciclica \"Ubi Arcano Dei Consilio\" del 1922 papa Pio XI aveva manifestato il proposito di riprendere il Vaticano I, e, a questo scopo, aveva inviato a cardinali e vescovi una lettera chiedendo il loro parere sulla ripresa dell'assise. L'iniziativa, tuttavia, sfum\u00f2 a causa della vastit\u00e0 del dibattito e della questione romana ancora aperta.\nAnche Pio XII aveva valutato la possibilit\u00e0 di riprendere le sessioni del concilio o di indirne uno nuovo, affidando la questione al Sant'Uffizio, dove una piccola commissione incominci\u00f2 a lavorare su queste ipotesi il 15 marzo 1948. Nel febbraio dell'anno seguente papa Pacelli istitu\u00ec la commissione speciale preparatoria, nominando Francesco Borgongini Duca come presidente e il gesuita Pierre Charles come segretario. La commissione concluse che una mera ripresa del Vaticano I non sarebbe stata in grado di affrontare i numerosi nuovi problemi, sorti nella Chiesa dal 1870 ad allora, e la convocazione di un nuovo concilio avrebbe comportato notevoli difficolt\u00e0 in merito alla sua organizzazione e impostazione. Sentito il parere della commissione, il 4 gennaio 1951 papa Pacelli dispose l'abbandono del progetto.\nLa decisione di Pio XII fu motivata principalmente dal fatto che, nel corso del suo pontificato, erano sorte in ambiti protestanti francesi, olandesi e tedeschi numerose tendenze teologiche innovatrici, le quali, sfruttando l'assise conciliare, avrebbero potuto insinuarsi nella dottrina cattolica.\nL'indizione.\nL'annuncio ufficiale dell'indizione di un concilio venne dato da papa Giovanni XXIII il 25 gennaio 1959, a soli tre mesi dalla sua elezione al soglio pontificio, nella Basilica di San Paolo fuori le mura, insieme all'annuncio di un sinodo della diocesi di Roma e dell'aggiornamento del Codice di Diritto Canonico:\nIl 16 maggio venne nominata la commissione antepreparatoria, presieduta dal cardinale Domenico Tardini, la quale consult\u00f2 tutti i cardinali, i vescovi cattolici, le congregazioni romane, i superiori generali delle famiglie religiose cattoliche, le universit\u00e0 cattoliche e le facolt\u00e0 teologiche, per chiedere suggerimenti sugli argomenti da trattare. In dicembre il papa dichiar\u00f2 inoltre che il concilio non sarebbe stato considerato una prosecuzione del Concilio Vaticano I (sospeso, ma non concluso, nel 1870) ma avrebbe avuto una propria fisionomia; fu tuttavia chiaro subito che uno dei principali compiti del Concilio sarebbe stato il completamento della riflessione sulla Chiesa, sia nel rapporto con il mondo sia nella definizione della sua identit\u00e0 e natura, gi\u00e0 avviata dal Vaticano I con la costituzione \"Pastor Aeternus\" e poi interrotta. Nel 1960 venne poi nominata la commissione preparatoria, presieduta dallo stesso papa, la quale defin\u00ec gli argomenti da trattare durante le sessioni plenarie del Concilio.\nNel settembre 1959, la Penitenzieria Apostolica concesse l'indulgenza per la preghiera ufficiale di invocazione dello Spirito Santo sui padri conciliari. Tale atto segn\u00f2 l'inizio di un esteso periodo di preghiera in preparazione dei lavori del Vaticano II.\nIl 25 dicembre 1961 Giovanni XXIII firm\u00f2 la costituzione apostolica \"Humanae Salutis\" con la quale indiceva ufficialmente il concilio; il 2 febbraio 1962 promulg\u00f2 infine il \"motu proprio\" \"Consilium\" con il quale stabiliva il giorno di apertura dello stesso: la data scelta fu l'11 ottobre, che secondo le parole dello stesso papa \u00absi ricollega al ricordo del grande Concilio di Efeso, che ha la massima importanza nella storia della Chiesa\u00bb.\nIl 1\u00ba luglio 1962 pubblic\u00f2 inoltre l'enciclica \"Paenitentiam Agere\", nella quale si invitavano clero e laicato a \u00abprepararsi alla grande celebrazione conciliare con la preghiera, le buone opere e la penitenza\u00bb, ricordando che nella Bibbia \u00abogni gesto di pi\u00f9 solenne incontro tra Dio e l'umanit\u00e0 [...] \u00e8 stato sempre preceduto da un pi\u00f9 suadente richiamo alla preghiera e alla penitenza\u00bb.\nL'apertura.\nIl Concilio fu dunque aperto ufficialmente l'11 ottobre 1962 da papa Giovanni XXIII all'interno della basilica di San Pietro in Vaticano con cerimonia solenne. In tale occasione pronunci\u00f2 il celebre discorso \"Gaudet Mater Ecclesia\" (\"Gioisce la Madre Chiesa\") nel quale indic\u00f2 quale fosse lo scopo principale del concilio:\nIl sinodo si caratterizz\u00f2 pertanto subito per una marcata natura \"pastorale\": non si proclamarono nuovi dogmi (bench\u00e9 siano stati affrontati dogmaticamente i misteri della Chiesa e della Rivelazione), ma si vollero interpretare i \"segni dei tempi\" (); la Chiesa avrebbe dovuto riprendere a parlare con il mondo, anzich\u00e9 arroccarsi su posizioni difensive.\nNello stesso discorso Roncalli si rivolse anche ai \u00abprofeti di sventura\u00bb, gli esponenti della Curia e del clero pi\u00f9 avversi all'idea di celebrare un Concilio:\nQuella stessa sera il pontefice pronunci\u00f2 inoltre il celebre \"discorso della luna\".\nUn concilio \"ecumenico\".\nFu un vero e proprio Concilio \"ecumenico\": raccolse quasi 2500 fra cardinali, patriarchi e vescovi cattolici da tutto il mondo.\nAl momento dell'apertura, il vescovo pi\u00f9 anziano era l'italiano mons. Alfonso Carinci, di 100 anni, arcivescovo titolare di Seleucia di Isauria, segretario emerito della Sacra Congregazione dei Riti, nato a Roma il 9 novembre 1862, e ivi morto il 6 dicembre 1963, mentre il pi\u00f9 giovane era il peruviano mons. Alcides Mendoza Castro, di 34 anni, vescovo titolare di Metre, ausiliare di Abancay, nato a Mariscal C\u00e1ceres il 14 marzo 1928, consacrato vescovo il 28 aprile 1958, morto il 20 giugno 2012 a Lima.\nFu la prima vera occasione per conoscere realt\u00e0 ecclesiali fino a quel momento rimaste ai margini della Chiesa. Infatti nel corso dell'ultimo secolo la Chiesa cattolica da eurocentrica si era andata caratterizzando sempre pi\u00f9 come una Chiesa universale, soprattutto grazie alle attivit\u00e0 missionarie avviate durante il pontificato di Pio XI.\nLa diversit\u00e0 non era pi\u00f9 rappresentata dalle sole Chiese cattoliche di rito orientale, ma anche dalle Chiese latino-americane e africane, che chiedevano maggiore considerazione per la loro \"diversit\u00e0\". Non solo: al Concilio parteciparono per la prima volta, in qualit\u00e0 di osservatori, anche esponenti delle altre confessioni cristiane diverse da quella cattolica, come ad esempio quelle ortodosse e protestanti.\nL'elezione di Paolo VI.\nLa morte di papa Giovanni XXIII avvenuta il 3 giugno del 1963 spinse molti, vista la ritrosia di alcuni vescovi conservatori nel continuare le discussioni, a ritenere opportuno di sospenderne i lavori. Questa ipotesi venne meno con l'elezione al soglio pontificio dell'arcivescovo di Milano, Giovanni Battista Montini (papa Paolo VI), il quale nel suo primo radiomessaggio del 22 giugno 1963 parl\u00f2 della continuazione del concilio come dell'\u00abopera principale\u00bb e della \u00abparte preminente\u00bb del suo pontificato, facendo cos\u00ec propria la volont\u00e0 del predecessore.\nNel suo primo discorso da pontefice ai padri conciliari, Montini indic\u00f2 inoltre quali fossero gli obiettivi primari del sinodo:\nChiusura.\nDopo quattro sessioni di lavoro il concilio venne chiuso l'8 dicembre 1965. Durante l'ultima seduta pubblica, nella sua allocuzione ai padri conciliari, il papa spieg\u00f2 come il concilio avesse rivolto \u00abla mente della Chiesa verso la direzione antropocentrica della cultura moderna\u00bb, senza che per\u00f2 questo interesse fosse disgiunto \u00abdall'interesse religioso pi\u00f9 autentico\u00bb, soprattutto a motivo del \u00abcollegamento [...] dei valori umani e temporali con quelli propriamente spirituali, religiosi ed eterni: [la Chiesa] sull'uomo e sulla terra si piega, ma al regno di Dio si solleva\u00bb.\nIl giorno successivo vennero indirizzati dal papa otto messaggi al mondo: ai padri conciliari, ai governanti, agli intellettuali (consegnato simbolicamente a Jacques Maritain), agli artisti, alle donne, ai lavoratori, ai poveri e agli ammalati, ai giovani.\nLe costituzioni e i decreti.\nLa \"Bibbia\".\nLa costituzione \"Dei Verbum\" sulla \u00abdivina rivelazione\u00bb ricolloc\u00f2 al centro della vita della Chiesa e dei singoli cristiani la \"Bibbia\", che all'epoca del Concilio di Trento, per reagire alla diffusione del testo in lingua volgare promosso dalla Riforma protestante, era stata vincolata al testo latino e dunque di fatto riservata al clero e a quelle persone la cui istruzione permetteva loro di comprendere la lingua latina. Nel 1771 monsignor Antonio Martini aveva tradotto la Bibbia in italiano, rispondendo a un auspicio di Benedetto XIV, quest'edizione ebbe decine di ristampe fino all'inizio del Novecento; la Chiesa mise invece all'Indice tutte le Bibbie in lingua volgare prive di annotazioni esplicative, per evitare che si diffondessero interpretazioni delle Scritture difformi da quelle propugnate dal magistero romano.\nIncoraggi\u00f2 quindi la ricerca scientifica sui testi originali (gi\u00e0 avviata nella prima met\u00e0 del secolo anche grazie all'enciclica \"Divino Afflante Spiritu\" di Pio XII), le traduzioni in lingue vive, anche secondo il parlato corrente, e la pratica della Lectio Divina.\nLa Chiesa.\nTra tutti i documenti conciliari, il pi\u00f9 importante fu la costituzione dogmatica \"Lumen Gentium\", sulla Chiesa e la sua natura e organizzazione, definita da Paolo VI la \u00abmagna charta\u00bb del Vaticano II. Nel documento venne esposta e approfondita la dottrina sulla Chiesa esposta nella costituzione \"Pastor Aeternus\" del Concilio Vaticano I, ponendo per\u00f2 allo stesso tempo alcune istanze riformatrici, tra le quali la rinnovata importanza attribuita ai laici e a tutto il popolo di Dio nel suo complesso, nella vita della Chiesa.\nLa Chiesa venne innanzitutto definita come sacramento di Cristo, \u00absegno e strumento dell'intima unione con Dio e dell'unit\u00e0 di tutto il genere umano\u00bb e suo \u00abcorpo mistico\u00bb, \u00abpopolo di Dio\u00bb.\nSi ribad\u00ec la struttura tripartita della Chiesa, che ricalcava tre caratteristiche cristologiche: il sacerdozio, la profezia, la regalit\u00e0. Il sacerdozio fu visto proprio prevalentemente dei presbiteri, la profezia dei religiosi, la regalit\u00e0 dei laici. Ci\u00f2 nonostante ogni componente della Chiesa doveva vivere, in quanto battezzato, tutte e tre le dimensioni cristologiche. Si parl\u00f2, infatti, di \"sacerdozio comune dei fedeli\", come aveva gi\u00e0 fatto l'enciclica \"Mediator Dei\" di papa Pio XII, ribadendo la distinzione tra sacerdozio battesimale e ministeriale (ordinato).\nVenne approfondito il ruolo e la natura dell'episcopato e del suo rapporto con il papato: si specific\u00f2 come i vescovi, successori degli Apostoli, dovessero lavorare collegialmente tra loro e in comunione con il vescovo di Roma e successore di san Pietro, cio\u00e8 il papa, capo del collegio episcopale.\nFinito il potere temporale della Chiesa, si riconobbe una preminenza del laicato cattolico nel vivere la dimensione regale, cio\u00e8 il rapporto con il mondo. I laici erano, cos\u00ec, visti come i cristiani che assumevano una specifica funzione, \"ricondurre il mondo a Cristo\", testimoniare la propria fede nelle realt\u00e0 temporali, e non pi\u00f9 solo come il popolo di Dio guidato dai pastori. Importante in questo campo fu il decreto \"Apostolicam Actuositatem\", sull'apostolato dei laici, che ha rivalutato e incoraggiato il ruolo dei fedeli non consacrati e di tutto il \u00abpopolo di Dio\u00bb nell'adempimento alla missione della Chiesa e nell'opera di evangelizzazione e santificazione dell'umanit\u00e0. In particolare, il Concilio riconobbe il ruolo esercitato negli ottant'anni precedenti dall'Azione cattolica, o associazioni similari, nella formazione dei laici cattolici, al di fuori dei tradizionali ambiti ecclesiali.\nLa liturgia.\nLa costituzione \"Sacrosanctum Concilium\", riguardante la \u00abSacra liturgia\u00bb e le celebrazioni, pur non riguardante solo la materia liturgica, ebbe un'amplissima eco, visto il principio fondante della partecipazione dei fedeli e il conseguente riconoscimento delle lingue \"volgari\" (parlate dal popolo) come \"adatte\" per la celebrazione dei Sacramenti, primo fra tutti la Messa, e per la Liturgia delle Ore.\nIl latino rimaneva la lingua ufficiale della Chiesa e di tutte le sue liturgie, ma alcune parti della liturgia (letture e acclamazioni) si sarebbero potute pronunciare nelle varie lingue vernacole. In sede di attuazione, la riforma liturgica sarebbe arrivata alla generalizzazione dell'uso della lingua nazionale nella Messa e negli altri Sacramenti.\nIl Concilio ribad\u00ec inoltre l'importanza della liturgia come \u00abfonte e culmine\u00bb della vita ecclesiale.\nIl mondo contemporaneo.\nCon la costituzione \"Gaudium et Spes\" sulla Chiesa nel mondo contemporaneo, i padri conciliari posero l'attenzione della Chiesa sulla necessit\u00e0 di aprire un proficuo confronto con la cultura e con il mondo. Esso infatti, pur se lontano spesso dalla morale cristiana, era pur sempre opera di Dio e quindi luogo in cui Dio manifestava la sua presenza (e perci\u00f2 fondamentalmente buono).\nSi consider\u00f2 pertanto compito della Chiesa, dei laici in primo luogo, ma non solo, riallacciare profondi legami con \"gli uomini e le donne di buona volont\u00e0\", soprattutto nell'impegno comune per la pace, la giustizia, le libert\u00e0 fondamentali, la scienza.\nTra le molte questioni affrontate dal documento, non vennero trattate in modo approfondito quelle relative alla contraccezione. Il concilio si limit\u00f2 ad affermare la finalit\u00e0 procreativa del matrimonio (riconoscendo tuttavia la validit\u00e0 e l'indissolubilit\u00e0 di un matrimonio infecondo) e a ricordare che, nel \u00abcomporre l'amore coniugale con la trasmissione responsabile della vita, il carattere morale del comportamento dipende da [...] criteri oggettivi, destinati a mantenere in un contesto di vero amore l'integro senso della mutua donazione e della procreazione umana\u00bb; lasci\u00f2 quindi che \u00abalcune questioni che hanno bisogno di ulteriori e pi\u00f9 diligenti ricerche\u00bb fossero esaminate dalla Commissione per lo studio della popolazione, della famiglia e della natalit\u00e0, rimettendosi al giudizio del papa e senza quindi proporre \u00absoluzioni concrete\u00bb: nel 1968 venne pubblicata infine l'enciclica \"Humanae Vitae\".\nL'ecumenismo e la libert\u00e0 religiosa.\nIl decreto \"Unitatis Redintegratio\" sull'unit\u00e0 delle confessioni cristiane e la dichiarazione \"Nostra Aetate\" sulle religioni non cristiane riconobbero invece la presenza di elementi comuni nelle altre Chiese cristiane e nelle altre confessioni religiose, rispettivamente. Si ribad\u00ec che Cristo era la Verit\u00e0 e l'unica Via per giungere al Padre, ma si riconobbe il ruolo delle altre realt\u00e0 religiose nel contribuire all'elevazione morale del genere umano. In particolare, la \"Nostra Aetate\" contiene il ripudio dell'antisemitismo teologico.\nSi riconobbe che:\nCon la dichiarazione \"Dignitatis Humanae\" la Chiesa cattolica accett\u00f2 e fece proprio il principio della libert\u00e0 religiosa, cio\u00e8 che all'uomo deve essere garantita la libert\u00e0 di credere (rifiutando quindi l'ateismo di stato) e allo stesso tempo la fede non deve essere imposta con la forza, concetto che \"solo apparentemente\" in passato veniva rifiutato, come mostrato da vari autori ().\nElenco dei documenti conciliari.\nSi dividono in 4 Costituzioni, 9 Decreti e 3 Dichiarazioni.\nIl \"dopo-concilio\".\nLe aspettative per i risultati del concilio, visto da molti come una \u00abnuova Pentecoste\u00bb, furono ampie sia tra il clero che il laicato, ma rimasero in molti casi irrealizzate. Lo stesso Paolo VI espresse questo parere, annotando allo stesso tempo la perdita di importanza della Chiesa nella societ\u00e0:\nNegli anni immediatamente successivi al Concilio, papa Paolo VI e i suoi successori dovettero infatti fare i conti con una profonda emorragia di sacerdoti e religiosi che interpretarono l'attenzione al mondo in maniera diversa dall'effettiva dottrina cattolica. Prese forza il movimento dei \"preti operai\", gi\u00e0 attivo dal secondo dopoguerra in Francia, ma che dopo il Concilio trov\u00f2 nuovo vigore grazie anche all'approvazione da parte dello stesso Paolo VI di tale pratica, precedentemente ritenuta illegittima da Pio XII e Giovanni XXIII. Nacquero le \"Comunit\u00e0 cristiane di base\" le quali, soprattutto in Sudamerica, testimoniando la vitalit\u00e0 delle Chiese locali assunsero una dimensione assai rilevante che dura ancora oggi. Sempre in America Latina, molti teologi seguaci della teologia della liberazione abbracciarono la lotta marxista. Da parte opposta, monsignor Marcel Lefebvre rifiut\u00f2 invece la riforma della liturgia e altri pronunciamenti di \"apertura\" del concilio, tra cui quelli sull'ecumenismo, ponendosi di fatto in una situazione di rottura con la Chiesa di Roma, fino alla costituzione di una gerarchia episcopale e sacerdotale non approvata dal papa.\nL'ermeneutica del Concilio.\nUna prima difficolt\u00e0 riguardo all'attuazione dei documenti conciliari fu l'interpretazione del Concilio stesso e dei suoi documenti. Infatti, Giovanni XXIII aveva indicato come scopo del Concilio quello di \u00abapprofondire ed esporre\u00bb la \u00abdottrina certa e immutabile\u00bb della Chiesa, mentre alcuni dei pronunciamenti del Concilio stesso sembravano contraddire alcuni elementi della dottrina tradizionale (soprattutto in merito all'ecumenismo e alla libert\u00e0 di coscienza). Per questo, il Concilio fu considerato da alcuni una vera e propria rivoluzione della dottrina della Chiesa: sia da parte dei \"progressisti\" (che valutavano positivamente l'apertura al mondo del concilio) sia da parte di alcuni ambienti tradizionalisti (che al contrario erano fortemente critici verso questi pronunciamenti di apertura).\nLa questione della corretta interpretazione del Vaticano II \u00e8 stata cos\u00ec affrontata a lungo da storici e teologi, facendo emergere due \"ermeneutiche\" prevalenti: l'ermeneutica della continuit\u00e0, secondo la quale il Concilio va interpretato alla luce del magistero della Chiesa precedente e successivo al Concilio e l'ermeneutica della discontinuit\u00e0, che attribuisce al Concilio un valore in quanto evento cruciale, di rottura con il \"depositum Fidei\" tradizionale. La prima linea interpretativa \u00e8 stata sostenuta da tutti i papi da Paolo VI in avanti e specialmente da papa Benedetto XVI; la seconda linea interpretativa \u00e8 seguita dai cosiddetti progressisti della \"scuola di Bologna\" e, all'altro estremo, dai tradizionalisti, ovviamente con valutazioni opposte sul valore del Concilio.\nVita ecclesiale.\nIn generale, il problema della ricezione e dell'applicazione del discusso insegnamento del Concilio nella vita della Chiesa continu\u00f2 a caratterizzare la vita ecclesiale cattolica della seconda met\u00e0 del Novecento, anche in merito alla contemporanea \"crisi\" della fede religiosa tradizionale in Europa.\nNel 1971, nel suo libro \"Ci\u00f2 che credo\", il filosofo cattolico Jean Guitton disse che era \u00abprevedibile, anzi inevitabile che ci dovesse essere una crisi all'interno della Chiesa dopo il Concilio\u00bb. Secondo Guitton, il Concilio aveva avuto il \u00abmerito notevole di mettere l'accento su quelle verit\u00e0 di tipo orizzontale di cui la Chiesa cattolica si era disinteressata, o meglio, che aveva considerato evidenti, naturali, tali da non aver bisogno di essere ricordate\u00bb (cita ad esempio l'aspetto affettivo e non solo procreativo della vita matrimoniale, il concetto di Messa come \u00abcomunione dei cristiani tra loro\u00bb, l'idea della liturgia come \u00abparola, insegnamento comunicato agli uomini, una prassi\u00bb, la nozione di peccato collettivo, il carattere comunitario della preghiera, la bellezza del creato e del mondo). Tuttavia, aggiungeva che \u00abnon c'\u00e8 di peggio della corruzione dell'eccellente, dato che ogni perfezione pu\u00f2 subire un'inversione, tanto pi\u00f9 radicale quanto pi\u00f9 la perfezione originaria \u00e8 elevata. Il pericolo dell'epoca contemporanea sarebbe quello di considerare, per un fenomeno di \"inversione\", le verit\u00e0 verticali come simboli delle verit\u00e0 orizzontali [...] Tanto ero sensibile all'urgenza di una riforma, altrettanto sono sensibile alle difficolt\u00e0 che minacciano una riforma imprudente o troppo precipitosa\u00bb.\nNel 1985 il cardinale Joseph Ratzinger affermava, riguardo alla \"crisi\" del post-concilio, che \u00abnelle sue espressione ufficiali, nei suoi documenti autentici, il Vaticano II non pu\u00f2 essere ritenuto responsabile di questa evoluzione che, al contrario, contraddice radicalmente sia la lettera che lo spirito dei Padri conciliari\u00bb. Spiegava quindi che \u00abse per \"restaurazione\" intendiamo la ricerca di un nuovo equilibrio dopo le esagerazioni di un'apertura indiscriminata al mondo, dopo le interpretazioni troppo positive di un mondo agnostico e ateo; ebbene, allora una \"restaurazione\" intesa in questo senso \u00e8 del tutto auspicabile ed \u00e8 del resto gi\u00e0 in atto nella Chiesa. In questo senso si pu\u00f2 che dire che \u00e8 chiusa la prima fase dopo il Vaticano II. [...] Credo anzi che il tempo vero del Vaticano II non sia ancora venuto, che la sua recezione autentica non sia ancora cominciata\u00bb. Nel 2013, dopo la sua ascesa al soglio petrino, ritornando sull'argomento disse: \u00abIl vero Concilio ha avuto difficolt\u00e0 a concretizzarsi, a realizzarsi; il Concilio virtuale era pi\u00f9 forte del Concilio reale. Ma la forza reale del Concilio era presente e, man mano, si realizza sempre pi\u00f9 e diventa la vera forza che poi \u00e8 anche vera riforma, vero rinnovamento della Chiesa. Mi sembra che, 50 anni dopo il Concilio, vediamo come questo Concilio virtuale si rompa, si perda, e appare il vero Concilio con tutta la sua forza spirituale\u00bb.\nNel 2010, il gesuita Bartolomeo Sorge indicava tre acquisizioni teologiche del concilio che pi\u00f9 si sarebbero rivelate \u00abfeconde e innovative\u00bb nella ricezione del Concilio da parte della realt\u00e0 ecclesiale:\nLa riforma liturgica.\nUna delle principali conseguenze del concilio fu la riforma della liturgia e la definizione del nuovo rito per la Messa, elaborata da una Commissione liturgica presieduta da Annibale Bugnini (nominato gi\u00e0 ai tempi di Pio XII).\nLe riforme apportate nella liturgia sono una delle eredit\u00e0 del concilio pi\u00f9 evidenti soprattutto per i fedeli: il rinnovamento, andando oltre le stesse prescrizioni della costituzione \"Sacrosanctum Concilium\" in certi punti, comport\u00f2 di fatto l'abbandono del latino (indicato invece dai padri conciliari come lingua privilegiata, seppure non esclusiva, del culto cristiano occidentale) e la modifica, la riformulazione o anche l'eliminazione di molte parti del rito precedente, specie quelle non attestate nella tradizione del primo millennio cristiano.\nTra le innovazioni risalta anche il distacco degli altari dalle pareti, portandoli al centro del presbiterio; l'altare doveva risultare in tutto e per tutto una mensa attorno a cui il celebrante principale e i ministri potessero disporsi e ambulare per l'incensazione, come attestato nella prassi pi\u00f9 antica. Ci\u00f2 ha portato, di conseguenza, a uno spostamento del sacerdote, non pi\u00f9 rivolto verso Oriente (posizione detta comunemente \"ad Deum\" o \"ad crucem\") nella stessa direzione tenuta dai fedeli (detta da Benedetto XVI \"alla testa del popolo\"), ma rivolto faccia a faccia verso l'assemblea degli astanti (\"versus populum\").\nEssa \u00e8 giustificata dal nuovo rilievo teologico dato all'assemblea stessa ed \u00e8 stata successivamente adottata nel Messale romano. L'innovazione pu\u00f2 essere dedotta dal significato rinnovato che venne attribuito dal Vaticano II alla celebrazione liturgica, in cui viene messo in evidenza il ruolo del \"sacerdozio battesimale\", che incoraggia una partecipazione attiva dei fedeli alla liturgia stessa. La posizione del sacerdote verso l'assemblea dei fedeli, con la conseguente erezione di altari rivolti verso di essa, ha il significato, per gli artefici della riforma, che \"l'eucaristia \u00e8 un pasto consumato assieme al Signore\". Nella maggior parte delle chiese costruite prima della riforma liturgica, ci\u00f2 ha comportato l'erezione di un secondo altare/mensa \"versus populum\".\nL'ecumenismo.\nIl Concilio segn\u00f2 inoltre con il passare degli anni una rinnovata fase per quanto riguarda l'ecumenismo (gi\u00e0 avviato agli inizi del secolo), e negli anni successivi alla sua chiusura vennero aperti dialoghi bilaterali con numerose confessioni cristiane, tra i quali la Comunione Anglicana (1966), la Federazione Luterana Mondiale (1967), la Chiesa ortodossa (1980).\nIl rapporto con gli ebrei.\nTra i documenti prodotti dai padri conciliari, uno, intitolato Nostra aetate si occupa dei rapporti tra religione cattolica e le altre religioni, inclusa la religione ebraica.\nL'antisemitismo nella chiesa era ancora molto forte, dato che gli ebrei erano ritenuti Deicidi. Con questo documento si riconobbe il popolo ebraico come padre del cristianesimo, riconoscendo tra la chiesa Cattolica e quella Ebraica un legame spirituale. Gli Ebrei sono scagionati dal reato di Deicidio perch\u00e9 la responsabilit\u00e0 non pu\u00f2 essere di un intero popolo ma fu una colpa personale.\nVi viene dichiarato che: \"\"se \u00e8 vero che la Chiesa \u00e8 il nuovo popolo di Dio, gli Ebrei tuttavia non devono essere presentati come rigettati da Dio, n\u00e9 come maledetti, quasi che ci\u00f2 scaturisse dalla sacra Scrittura.\" \"\nIl Concilio determin\u00f2 una svolta decisiva nei rapporti della Chiesa cattolica con l'Ebraismo, che rese possibile la visita di papa Giovanni Paolo II alla sinagoga di Roma il 13 aprile 1986. Nel 2010, in occasione della visita alla sinagoga di Roma di Benedetto XVI, il rabbino capo Riccardo Di Segni ribad\u00ec l'importanza del Concilio nel dialogo ebraico-cristiano affermando che \u00abse quel che ha portato il Concilio Vaticano II venisse messo in discussione, non ci sarebbe pi\u00f9 opportunit\u00e0 di dialogo\u00bb"}
{"id": "66093", "revid": "1305772", "url": "https://it.wikipedia.org/wiki?curid=66093", "title": "Costantino III", "text": ""}
{"id": "66094", "revid": "2091899", "url": "https://it.wikipedia.org/wiki?curid=66094", "title": "Costantino III (usurpatore)", "text": "Biografia.\nAscesa al trono.\nLe province romane della Britannia avevano eletto usurpatori in rapida sequenza (Marco e Graziano) in risposta all'abbandono in cui erano state lasciate da Onorio, impegnato a difendere i territori continentali. Il 31 dicembre 406, diverse trib\u00f9 germaniche \u2014 tra cui i Vandali, i Burgundi, gli Alani e i Suebi \u2014 attraversarono il Reno gelato vicino a Magonza e invasero l'impero, travolgendo le difese del \"limes\": inizi\u00f2 cos\u00ec l'invasione che avrebbe portato alla caduta dell'Impero d'Occidente.\nPer far fronte al peggiorare della situazione, le province britanniche elevarono infine al rango di imperatore Flavio Claudio Costantino, un soldato comune (inizi del 407). Costantino, con un gesto propagandistico, rinomin\u00f2 i propri figli Costante (Costante I, figlio di Costantino I, era stato l'ultimo imperatore romano a visitare la Britannia) e Giuliano e poi attravers\u00f2 la Manica con milizie mercenarie locali, raggiungendo Bononia. Onorio mand\u00f2 allora un corpo militare agli ordini di Saro, luogotenente di Stilicone, ad affrontare Costantino: il generale di Onorio si mosse dall'Italia e si scontr\u00f2 coi due generali dell'usurpatore, Giustiniano e il franco Nebiogaste, sconfiggendoli. Uccise poi Nebiogaste, dopo averlo bloccato a Valence. Costantino allora invi\u00f2 un altro contingente, comandato da Edobico e dal \"magister militum\" Geronzio, che costrinse Saro a ritornare in Italia. Costantino mise al sicuro la frontiera renana con azioni militari e trattati e install\u00f2 delle guarnigioni sui passi tra la Gallia e l'Italia. Entro il maggio 408 aveva fatto di Arles, sede del prefetto del pretorio delle Gallie, la propria capitale e ne design\u00f2 come \"praefectus urbi\" Apollinare, il nonno di Sidonio Apollinare.\nMalgrado la vittoria, Costantino si trov\u00f2 stretto tra due fuochi: mentre in Italia le forze di Onorio si stavano riorganizzando, in Hispania scoppiava la rivolta dei membri della casata di Teodosio, fedeli al legittimo imperatore. Si prospett\u00f2 dunque un attacco su due fronti, con contingenti italiani sotto il comando di Stilicone e Saro, e contingenti spagnoli guidati dai parenti di Onorio, Didimo e Vereniano. Costantino decise quindi di attaccare per primo, nell'estate del 408: richiam\u00f2 il figlio Costante dal monastero dove si trovava, lo elev\u00f2 al rango di \"Cesare\" e lo mand\u00f2 in Spagna con Geronzio, Apollinare e il \"magister officiorum\" Decimio Rustico. I cugini dell'imperatore furono sconfitti facilmente: due, Didimo e Veriniano, furono catturati, mentre altri due, Lagodio e Teodosiolo, fuggirono. Costante lasci\u00f2 moglie e famigliari a Saragozza, sotto la protezione di Geronzio, e ritorn\u00f2 ad Arles, portando con s\u00e9 i prigionieri. Nel frattempo (13 agosto), l'esercito si era rivoltato a \"Ticinum\" (odierna Pavia): il 22 agosto i ribelli avevano ottenuto l'esecuzione del \"patricius\" Stilicone.\nRiconoscimento.\nMalgrado i contrasti tra loro, Costantino cerc\u00f2 di stabilizzare la propria condizione cercando di farsi riconoscere da Onorio; a testimonianza di ci\u00f2, emise alcune monete (407-408) in cui venivano celebrati quattro augusti: Arcadio e Teodosio II in Oriente e Onorio e Costantino stesso in Occidente.\nNel 409, Costantino e Onorio si trovarono ad affrontare difficolt\u00e0 simili: Onorio fu abbandonato da Saro e dai suoi uomini, rimanendo a Ravenna senza contingenti militari, mentre i Visigoti di Alarico I si muovevano indisturbati in Etruria; Costantino si trov\u00f2 a dover fronteggiare anche una rivolta in Britannia. L'usurpatore scrisse allora una lettera ad Onorio, in cui chiedeva perdono e prometteva aiuto contro i Visigoti: Onorio accett\u00f2 molto volentieri la proposta, riconobbe l'usurpatore co-imperatore e lo associ\u00f2 al consolato per l'anno 409.\nA settembre, i barbari che erano penetrati attraverso la frontiera renana e avevano saccheggiato la Gallia giunsero ai Pirenei, dove travolsero le guarnigioni di Costantino, entrando in Hispania. Dopo aver elevato Costante al rango di \"Augusto\" per inviarlo in Hispania, Costantino venne a sapere che Geronzio aveva risolto la situazione, ma che si era ribellato e aveva elevato un suo uomo (forse suo figlio), Massimo, al rango di imperatore.\nCaduta.\nGeronzio e i suoi alleati barbari attaccarono Costantino nel 410. Allo stesso tempo, la Britannia e l'Armorica si ribellarono, perch\u00e9 Costantino le aveva lasciate senza protezione dagli attacchi dei pirati sassoni. Di fronte a questi problemi, Costantino tent\u00f2 un colpo di mano: dietro suggerimento del \"magister equitum\" di Onorio, Allobico, che voleva sostituire il proprio imperatore con uno pi\u00f9 capace, prese tutte le rimanenti truppe e attravers\u00f2 le Alpi, entrando in Liguria durante l'estate. Decise per\u00f2 di ritirarsi ad Arles quando seppe che Allobico era stato giustiziato da Onorio per tradimento, ma dovette affrontare le truppe di Geronzio, provenienti dalla Hispania.\nLe forze di Costantino furono sconfitte a Vienne (411), Costante fu catturato e giustiziato, mentre il prefetto del pretorio Decimio Rustico, che aveva sostituito Apollinare, abbandon\u00f2 Costantino e raggiunse l'usurpatore Giovino ribellatosi in Renania.\nGeronzio assedi\u00f2 Costantino ad Arles, dove per\u00f2 giunse anche un altro generale di Onorio, l'energico Flavio Costanzo (il futuro imperatore Costanzo III): Geronzio fu sconfitto e messo in fuga e Costanzo prosegu\u00ec l'assedio di Arles. Costantino resistette in citt\u00e0, in attesa di un contingente raccolto da Edobico tra i Franchi della Gallia settentrionale, ma Costanzo riusc\u00ec a far cadere Edobico in una trappola. Le ultime speranze di Costantino svanirono quando le sue guarnigioni renane lo abbandonarono per sostenere Giovino.\nCostantino fu quindi obbligato ad arrendersi; malgrado avesse ottenuto la promessa di un salvacondotto e si fosse fatto consacrare prete, Costanzo lo fece catturare e mandare in Italia. Ma l'usurpatore sconfitto non giunse vivo alla corte di Onorio: solo la sua testa giunse a Ravenna, il 18 settembre 411, per essere messa in mostra in citt\u00e0 (successivamente le teste di Costantino e Giuliano, che era stato catturato con lui, furono messe in mostra a Cartagena, in Spagna).\nTrasfigurazione leggendaria.\nCostantino III diventa Costantino II nelle leggende. Viene menzionato tra i sovrani leggendari della Britannia nelle cronache gallesi e nella \"Historia Regum Britanniae\" di Goffredo di Monmouth, secondo la quale sal\u00ec al potere dopo l'assassinio di Graciano Municeps. Goffredo dice che dopo questo omicidio la Britannia era sull'orlo della guerra civile e allora gli abitanti dell'isola chiamarono in soccorso i cugini di Municeps dalla Bretagna. Il sovrano di questa terra, Aldroeno, mand\u00f2 suo fratello, Costantino II, che respinse gli Unni e i Pitti, che avevano invaso la Britannia.\nEbbe tre figli: Costante, Ambrosio Aureliano e Uther Pendragon. Egli fece intraprendere a Costante la vita ecclesiastica. Regn\u00f2 per cinque anni, ma fu deposto da Vortigern, che sal\u00ec sul trono. Secondo alcune versioni della leggenda, Vortigern era il suo siniscalco.\nQuesta storia si ritrova molte volte nel ciclo arturiano, compreso il \"Merlino\" di Roberto di Boron e nel \"Lancillotto in prosa\", anche se con molte contraddizioni."}
{"id": "66096", "revid": "339392", "url": "https://it.wikipedia.org/wiki?curid=66096", "title": "Cenacolo Vinciano", "text": ""}
{"id": "66097", "revid": "198277", "url": "https://it.wikipedia.org/wiki?curid=66097", "title": "Jordan Grand Prix", "text": "La Jordan Grand Prix \u00e8 stata una scuderia irlandese di Formula 1 (dal 1991 al 2005) vincitrice di 4 Gran Premi, fondata da Eddie Jordan negli anni ottanta, dopo aver gareggiato in Formula 3 e in Formula 3000. La prima vittoria (e doppietta) risale al Gran Premio del Belgio 1998, con Damon Hill primo e Ralf Schumacher secondo. La stagione di maggior successo \u00e8 stata il 1999 in cui la Jordan ha vinto due gare e lottato per il titolo piloti con Heinz-Harald Frentzen. Tra i risultati di rilievo anche un secondo e terzo posto conquistati nel Gran Premio del Canada 1995.\nStoria.\nGli anni nelle formule minori (Eddie Jordan Racing).\nDopo aver gareggiato nelle categorie minori ed essersi imposto nel campionato irlandese di kart del 1976, nel 1979 Eddie Jordan decise di abbandonare la carriera di pilota e passare a quella di costruttore. Fond\u00f2 quindi una propria scuderia, la \"Eddie Jordan Racing\".\nFino al 1987 disput\u00f2 essenzialmente i campionati minori britannici, tra i quali la Formula Ford e la Formula 3 britannica; in quest'ultima categoria sfior\u00f2 il titolo pi\u00f9 volte, cogliendo un secondo posto nel 1983 con Martin Brundle, nel 1984 con Allen Berg e nel 1986 con Maurizio Sandro Sala. La vittoria del titolo si dovette a Johnny Herbert nel 1987; il successo port\u00f2 Eddie Jordan a decidere di cimentarsi nel campionato europeo di Formula 3000 a partire dall'anno seguente.\nNel 1988 la squadra esord\u00ec quindi nel nuovo campionato, all'epoca considerato l'anticamera della Formula 1, con i piloti Martin Donnelly e Johnny Herbert, che si dimostrarono subito competitivi: Herbert vinse la gara d'esordio a Jerez, mentre Donnelly si aggiudic\u00f2 le gare di Brands Hatch e Digione. L'anno successivo la Jordan vinse quindi il campionato con l'esordiente Jean Alesi alla guida, mentre Donnelly si classific\u00f2 ottavo.\nLa Formula 1.\nLa preparazione.\nCorroborato dai successi ottenuti, a fine 1989 Jordan inizi\u00f2 a meditare il debutto in Formula 1; a Natale di quell'anno prese dunque i primi contatti con Gary Anderson, progettista di buona esperienza con all'attivo ruoli di meccanico, capo meccanico e progettista in Formula 3, Formula 3000 e Formula 1, categoria in cui aveva lavorato in squadre di vertice come Brabham e McLaren. Inoltre aveva progettato le scocche della Reynard con cui Jordan si era imposto in Formula 3000 ed era anche stato a capo della direzione tecnica di altri team con cui la squadra irlandese si era confrontata in Formula 3. \nIl debutto.\nAi primi del 1990 Jordan ingaggi\u00f2 Anderson e present\u00f2 quindi alla FIA la documentazione per poter gareggiare in Formula 1 con la propria scuderia; il permesso gli venne accordato alla fine di quell'anno. Il nuovo team prese il nome di \"Jordan Grand Prix\", in luogo della vecchia denominazione \"Eddie Jordan Racing\". \nCon l'ingresso in Formula 1, Jordan dovette far fronte a nuovi problemi, dovendo costruire in casa il proprio telaio, mentre nelle categorie minori questi venivano forniti da costruttori esterni. Allo scopo venne realizzato uno stabilimento di 48.000 m\u00b2 nelle pertinenze del circuito di Silverstone.\nPer la prima stagione il patron irlandese ingaggi\u00f2 come piloti la promessa Bertrand Gachot e l'esperto Andrea De Cesaris. Le prime gare non furono molto facili per il team: la Jordan 191 motorizzata Ford era abbastanza competitiva e veloce, ma non di rado a buone qualifiche si contrapponevano gare disastrose, nei quali i piloti pativano guasti o uscite di pista.\nDal Gran Premio del Canada per\u00f2, la scuderia cominci\u00f2 a ottenere punti, con De Cesaris quarto e Gachot quinto; il pilota italiano replic\u00f2 il piazzamento al GP successivo. In Gran Bretagna Gachot arriv\u00f2 sesto, mentre in Germania ambedue i piloti giunsero a punti. In Ungheria ancora Gachot fece segnare il primo giro pi\u00f9 veloce nella storia della scuderia irlandese, tuttavia pochi giorni dopo a Londra il pilota venne arrestato con l'accusa di avere usato uno spray urticante (proibito in Inghilterra) contro un tassista: Jordan dovette quindi trovare un sostituto per il resto della stagione, e la scelta cadde su di un promettente pilota tedesco, Michael Schumacher, anche grazie ai 150.000 dollari pagati dalla Mercedes al team irlandese.\nIl giovane teutonico si mise in luce durante le qualifiche della corsa belga conquistando il settimo posto, ma al via bruci\u00f2 la frizione. Rimasto il solo De Cesaris in gara, l'italiano si iss\u00f2 fino al secondo posto a pochi giri dalla fine, andando anche a insidiare il leader della corsa Ayrton Senna (alle prese con problemi al cambio), ma ritirandosi a pochi giri dalla fine quando la vittoria pareva davvero alla portata della piccola scuderia irlandese. A fine gara, intu\u00ecto il potenziale futuro di Schumacher, la Benetton bruci\u00f2 tutti e lo ingaggi\u00f2 a partire dal GP successivo, sicch\u00e9 Jordan dovette nuovamente cercare un altro pilota: la scelta ricadde stavolta su Roberto Moreno, che nelle ultime tre gare lasci\u00f2 a sua volta il sedile ad Alex Zanardi.\nGli anni 1992-1993.\nNel 1992 Jordan ottenne il supporto finanziario di Sasol (petroliere sudafricano) e Barclays, pi\u00f9 il supporto tecnico (e soprattutto economico) della Yamaha, che forn\u00ec il suo motore V12 dimostratosi competitivo alla fine della stagione precedente. Il telaio invece era un'evoluzione del gi\u00e0 ottimo modello 191, con un muso ancor pi\u00f9 rialzato. I piloti erano Stefano Modena (autore di una buona stagione con la Tyrrell) e Maur\u00edcio Gugelmin (in crisi di risultati dopo una stagione travagliata alla Leyton House, ma forte di un munifico sponsor); a De Cesaris e Zanardi non fu rinnovato il contratto per mancanza di fondi. Purtroppo per la scuderia il nuovo motore si rivel\u00f2 molto pesante compromettendo l'eccellente equilibrio che si era raggiunto con il pi\u00f9 compatto V8 Ford e ci furono pure problemi con il nuovo cambio sequenziale, che fu spesso causa di numerose rotture.\nNell'ultima gara stagionale, corsasi in Australia, Modena fu in grado di ottenere un punto, mitigando la delusione in seno alla squadra. Molti criticarono la scelta di Jordan di abbandonare subito il Ford per passare al pi\u00f9 munifico Yamaha, ma va detto che senza l'aiuto economico di questa casa difficilmente la squadra sarebbe sopravvissuta per pi\u00f9 di qualche stagione. Il 1993 si apr\u00ec con un nuovo motore (il V10 costruito da Brian Hart) e due nuovi piloti: il promettente Rubens Barrichello e l'esperto Ivan Capelli, licenziato dalla Ferrari. Dopo due GP avari di risultati l'italiano decise di interrompere la collaborazione con Jordan. Al suo posto venne preso Thierry Boutsen, molto gradito allo sponsor Barclays ma troppo alto per il telaio progettato da Anderson; il belga collezion\u00f2 solo amarezze e si ritir\u00f2 dopo il GP del Belgio.\nBarrichello invece fu autore di una stagione molto interessante, mettendosi in luce a Donington, in una gara su pista bagnata, dove riusc\u00ec a tenere a lungo la seconda posizione prima del ritiro per guasto meccanico. In Francia sfior\u00f2 i punti giungendo settimo, fino a conquistare i primi punti in Giappone, quinto davanti al suo nuovo e veloce compagno di squadra, Eddie Irvine, proveniente dalla F.3000 giapponese; il nordirlandese stup\u00ec tutti con una qualifica eccellente e una gara maiuscola, aiutato anche dalla perfetta conoscenza del tracciato, arrivando sesto e litigando pure con il vincitore Senna, che lo accus\u00f2 di non avergli dato strada in fase di doppiaggio, arrivando a sfiorare anche una rissa nel motorhome della scuderia irlandese nel dopo gara.\nLa coppia Barrichello-Irvine.\nDopo che gli unici punti nel 1993 erano stati conquistati da Barrichello e da Irvine, questa fu la coppia scelta da Eddie Jordan per la stagione successiva. Per il secondo anno consecutivo il motore utilizzato dal team fu l'Hart. La stagione inizi\u00f2 bene per il team, con Barrichello che - dopo essere partito dalla quattordicesima piazza - riusc\u00ec a concludere quarto il GP di casa. Tutt'altra cosa per il compagno di squadra Irvine che venne squalificato dalla FIA per tre gare, in quanto ritenuto responsabile di aver causato un incidente durante la corsa.\nLa vettura fu affidata prima ad Aguri Suzuki e poi a un \"vecchio amore\" di Eddie Jordan: De Cesaris, che si comport\u00f2 in maniera egregia. Al GP del Pacifico Barrichello giunse terzo, conquistando il primo podio nella storia della scuderia. A Imola Barrichello usc\u00ec violentemente in qualifica, rimediando un'ingessatura al braccio. Per il resto della stagione la squadra fu abbastanza competitiva, collezionando diversi piazzamenti nei punti. A coronamento di una buona stagione, Barrichello conquist\u00f2 la pole position al Gran Premio del Belgio, grazie a un'azzeccata strategia che gli fece staccare il tempo quando la pista era ancora asciutta. A fine anno il team fu quinto tra i costruttori. Il telaio era competitivo, ma il motore mancava di potenza; soprattutto, una struttura \"artigianale\" come la Hart non garantiva molte possibilit\u00e0 di sviluppo.\n\u00c8 in quest'ottica che va visto l'accordo tra Jordan e la Peugeot, ambizioso motorista francese, entrato in pompa magna in Formula 1 nel 1994 con la McLaren ma costretto forzatamente a trovare una nuova squadra in quanto a fine anno la scuderia inglese sigl\u00f2 un accordo con la Mercedes-Benz per la fornitura del motore V10 tedesco. L'accordo con Peugeot portava tecnologia e un considerevole aumento del budget (oltre ai motori gratis, la Peugeot era pure sponsor, assieme al petroliere francese Total). Nel 1995 la stagione della Jordan inizi\u00f2 senza grossi risultati, registrando al GP del Canada l'unico acuto con Barrichello secondo davanti a Irvine terzo. La stagione si chiuse con il sesto posto del team, ma per l'anno successivo la scuderia perder\u00e0 Eddie Irvine, passato alla Ferrari.\nDal 1996 all'arrivo di Hill.\nNel 1996 in Jordan si form\u00f2 una nuova coppia: infatti Irvine pass\u00f2 alla Ferrari, sicch\u00e9 Barrichello venne affiancato dall'esperto Martin Brundle. La vettura di quell'anno fu totalmente rivoluzionata rispetto alle precedenti, ma i risultati rimasero pressoch\u00e9 gli stessi, con nessun podio conquistato e ventidue punti. Da notare che, per la prima volta nella sua storia, la Jordan stava assumendo il colore giallo \u2014 che avrebbe poi caratterizzato i suoi anni successivi \u2014, voluto dal nuovo sponsor principale della squadra, la marca di sigarette Benson &amp; Hedges: furono provate varie colorazioni, iniziando la stagione con un giallo chiaro, poi dal GP di Monaco sino a fine 1996 si vir\u00f2 verso una livrea oro, per poi passare in pianta stabile dal 1997 alla \"storica\" livrea giallonera.\nLa stagione 1996 comunque cominci\u00f2 per la Jordan con un terribile incidente a Martin Brundle nel GP d'Australia, dove la sua vettura decoll\u00f2 su quella di Herbert, capottandosi; fortunatamente il pilota usc\u00ec illeso. I primi punti furono poi conquistati da Barrichello al Gran Premio d'Argentina e in tutto furono 22, di cui 14 del brasiliano e 8 dell'inglese. Complessivamente la stagione fu deludente per la squadra, partita con grandi ambizioni ma tradita dal telaio, assolutamente non competitivo malgrado il grande aiuto del motore Peugeot. A fine anno la scuderia venne comunque totalmente riformata per quanto riguarda i piloti, con Brundle che si ritir\u00f2 e Barrichello che pass\u00f2 alla Stewart. Vennero allora ingaggiati i giovani Giancarlo Fisichella e Ralf Schumacher.\nLa nuova vettura, la 197, si rivel\u00f2 molto veloce, e i due piloti, malgrado una convivenza difficile che li port\u00f2 pi\u00f9 di una volta a scontrarsi nel corso della stagione, riuscirono a salire sul podio per tre volte, con il romano Fisichella che in Belgio giunse secondo. A fine anno la scuderia totalizz\u00f2 33 punti, miglior risultato della sua storia, oltre al solito quinto posto in classifica costruttori. A fine anno, malgrado i buoni risultati, la Peugeot decise di abbandonare la squadra e seguire la Prost Grand Prix: questa si sarebbe rivelata un'esperienza a dir poco fallimentare.\nPer il 1998 venne ingaggiato Damon Hill, dopo un'annata incolore alla Arrows, per sostituire Giancarlo Fisichella, passato alla Benetton. L'ingaggio, per\u00f2, cost\u00f2 caro a Jordan: 15 milioni di dollari a stagione. Inoltre Jordan dovette anche ingaggiare il progettista Mike Gascoyne, con il compito di aiutare Gary Anderson nella progettazione della 198. La vettura pot\u00e9 contare su un motore Mugen-Honda, molto leggero e compatto, tanto che il peso complessivo della macchina fu inferiore a 600\u00a0kg.\nLa stagione fu per\u00f2 disastrosa fino al GP di Gran Bretagna, in cui Ralf Schumacher conquist\u00f2 il sesto posto. A partire da questo momento i risultati cominciarono ad arrivare fino a culminare con la doppietta Hill-Schumacher al Gran Premio del Belgio; va comunque detto che la vittoria fu conquistata in condizioni molto particolari, con il circuito inondato di pioggia e i maggiori protagonisti fuori gara (famoso l'episodio in cui Michael Schumacher tampon\u00f2 David Coulthard). Grazie a questo risultato la Jordan divenne la quarta forza del campionato. Nella gara successiva Ralf Schumacher conquist\u00f2 in condizioni \"normali\" un terzo posto, e Hill riusc\u00ec a rimontare dalla quattordicesima posizione in griglia fino alla sesta piazza, a dimostrazione dell'ottimo lavoro di sviluppo effettuato dalla squadra durante la stagione.\nFrentzen e la stagione 1999.\nLa stagione 1999 fu la migliore nella storia della Jordan. La coppia di piloti era formata dal tedesco Heinz Harald Frentzen e dall'inglese Damon Hill, all'ultimo anno di attivit\u00e0 in Formula 1. La monoposto 199, progettata da Mike Gascoyne, non fu un nuovo progetto ma un'evoluzione del precedente e valido telaio. Inoltre da questa stagione il patron Eddie Jordan, alla maniera degli altri pi\u00f9 noti team del \"circus\", cominci\u00f2 a sviluppare il merchandising della scuderia mettendo il marchio Jordan su molti prodotti, tra i quali quelli di abbigliamento. Per garantirsi solide basi economiche atte a rafforzare la squadra, Jordan cedette inoltre il 40% del suo team alla societ\u00e0 Warburg Pincus, per un valore di 80 milioni di dollari.\nEmerse pi\u00f9 di tutti Frentzen il quale, in una stagione che vide gli equilibri al vertice rivoluzionati dal grave incidente che estromise il ferrarista Michael Schumacher, colse due vittorie nei Gran Premi di Francia e d'Italia, oltre ad altri quattro piazzamenti a podio; il tedesco rimase in lotta per il titolo fino alla terz'ultima gara del campionato, il rocambolesco Gran Premio d'Europa dove, dopo avere conquistato la pole position, fu costretto al ritiro al 32\u00ba giro mentre occupava la prima posizione. Stagione totalmente diversa per il compagno di squadra Hill, autore nel 1998 della prima vittoria del team, ma che al contrario in tutto il 1999 non and\u00f2 oltre sette punti. A fine anno la Jordan fu terza nel campionato costruttori con 61 punti, suo miglior risultato di sempre. Tuttavia, proprio da questa grande annata cominci\u00f2 la parabola discendente del team.\nCalo di prestazioni.\nNel 2000 la Jordan si present\u00f2 al via come terza forza del campionato. L'ampio budget dovuto alle buone prestazioni dell'anno precedente spinse Gascoyne a progettare una vettura, la EJ10, \"estrema\" in ogni suo settore. Per quanto riguarda l'organico della scuderia, venne ingaggiato l'italiano Jarno Trulli come sostituto del ritirato Hill. La stagione inizi\u00f2 discretamente con Frentzen che conquist\u00f2 un buon terzo posto a Interlagos, in Brasile, ma il prosieguo fu per entrambi i piloti un vero e proprio calvario, tanto che nelle prime dieci gare ci furono ben nove ritiri e solo otto volte Trulli e Frentzen conclusero la gara; tra i pi\u00f9 clamorosi vi furono quello di entrambi nella gara inaugurale di Melbourne, intanto che erano in \"bagarre\" con le Ferrari, e quello di Trulli mentre si trovava in seconda posizione a Monaco, davanti a Barrichello. Questi disastrosi risultati indussero Gascoyne a passare alla Benetton, sicch\u00e9 venne progettata una nuova versione della monoposto, denominata EJ10B, che permise a Frentzen di conquistare un terzo posto a Indianapolis assieme ad alcuni piazzamenti a punti.\nA fine anno, per\u00f2, il bilancio fu molto peggiore rispetto a quello dell'anno precedente: nessuno dei due piloti pot\u00e9 lottare per il titolo e la scuderia concluse al sesto posto in classifica costruttori, superata da avversarie decisamente inferiori, a livello di prestazioni, quali Benetton e BAR.\nIl problema di fondo della vettura era dovuto al fatto che non riusciva a mandare bene in temperatura le gomme; inoltre vi fu un tracollo dell'affidabilit\u00e0 (il confronto con la stagione precedente sotto questo punto di vista fu impietoso) causato principalmente da problemi di gestione elettronica. Un'ulteriore \"tegola\" sulla credibilit\u00e0 della squadra la diede il presidente della FIA, Max Mosley, il quale nel fine settimana di Imola dichiar\u00f2: \u00ababbiamo scoperto che qualcuno nel 1999 ha utilizzato l'elettronica per controllare la trazione della vettura in maniera illegale. Fortunatamente chi ha compiuto queste scorrettezze non \u00e8 giunto n\u00e9 al primo n\u00e9 al secondo posto del mondiale\u00bb. Ad alimentare le voci sulla Jordan, terza classificata nella stagione precedente, fu il dettaglio dello sportellino per il rifornimento del carburante, che in pi\u00f9 occasioni si apr\u00ec in gara: il sospetto che il limitatore di velocit\u00e0, da regolamento destinato a essere azionato unicamente durante i passaggi in \"pit lane\" (portando all'apertura del succitato sportellino), in realt\u00e0 venisse usato anche come \"anti-spin\" in pista fu molto forte, seppur mai provato ufficialmente.\nIl 2001 vide una piccola ripresa del team irlandese. Venne confermata la coppia di piloti dell'anno precedente e la nuova vettura, la EJ11, presentava notevoli differenze rispetto alla precedente soprattutto per quanto riguarda l'aerodinamica e gli alettoni. I risultati, quindi, non tardarono ad arrivare, con la conquista di 13 punti nelle prime cinque gare da parte di entrambi i piloti. Dal Gran Premio d'Austria, per\u00f2, ritornarono quei problemi di affidabilit\u00e0 che l'anno precedente avevano colpito la vettura. A Monaco Frentzen ebbe un incidente e fu costretto a saltare il GP del Canada, in cui fu sostituito da Ricardo Zonta, che non and\u00f2 oltre il settimo posto. In Francia Trulli conquist\u00f2 il quinto posto, ma fu poi costretto al ritiro per cinque gare consecutive. Intanto Frentzen venne ceduto alla Prost in cambio di Jean Alesi, che concluse la sua carriera nel team irlandese conquistando in Belgio il suo ultimo punto in carriera. A fine anno la Jordan giunse quinta in classifica costruttori con 19 punti, un po' meglio rispetto all'anno precedente.\nNel 2002 la Jordan si present\u00f2 con un enorme budget. Fra i piloti vi fu il ritorno di Giancarlo Fisichella e il debutto del giapponese Takuma Sat\u014d. L'obiettivo annuale non era pi\u00f9 tornare tra i top team, come invece annunciato negli anni precedenti, ma battere la BAR, che disponeva dello stesso motore. L'annata non fu particolarmente buona, ma ci\u00f2 nonostante la Jordan concluse sesta in classifica costruttori con 9 punti, davanti alla nuova rivale anglo-americana per due lunghezze. In gara il miglior piazzamento fu il 5\u00ba posto, conquistato quattro volte (tre dal romano, una dal nipponico).\nPrima della stagione 2003 lo sponsor principale abbandon\u00f2 la scuderia e, con un budget inferiore a 80 milioni, si resero necessari molti tagli di spesa anche per quanto riguarda il personale tecnico, che si ridusse notevolmente: la stagione si present\u00f2 quindi difficile e impegnativa. I piloti erano Fisichella e Ralph Firman. In una stagione molto difficile, sia per la scarsa competitivit\u00e0 della vettura che per i tanti ritiri, nonostante tutto la Jordan conquist\u00f2 la sua ultima vittoria in Formula 1, seppure in una situazione molto particolare. Infatti al Gran Premio del Brasile la gara venne interrotta per la pioggia battente che aveva gi\u00e0 causato numerosi incidenti. La vittoria, inizialmente attribuita a Kimi R\u00e4ikk\u00f6nen su McLaren, venne successivamente assegnata a Fisichella, unica soddisfazione per la Jordan in un anno concluso al nono e penultimo posto in classifica costruttori.\nAncora peggiore fu il 2004, pieno di difficolt\u00e0, con una vettura non competitiva e spesso schierata in griglia nelle ultime posizioni, cos\u00ec come in gara. I risultati utili furono molto pochi, conquistati per lo pi\u00f9 da Heidfeld e, a sorpresa, da Timo Glock, in Canada, dopo che il tedesco aveva sostituito Giorgio Pantano.\nLa scomparsa.\nIn difficolt\u00e0 economiche da diversi anni, all'inizio del 2005 la squadra venne venduta al gruppo di investitori del Midland Group, guidati dal finanziere canadese di origine russa Alex Shnaider. Per il 2005 la squadra corse ancora con il nome Jordan e una fornitura di motori Toyota: conquist\u00f2 con Tiago Monteiro un insperato terzo posto nel Gran Premio degli Stati Uniti d'America, piazzamento tuttavia arrivato in una particolare situazione di gara poich\u00e9 con solamente sei vetture al via, a causa della defezione delle squadre gommate Michelin. Questa fu in realt\u00e0 una delle peggiori stagioni disputate dal team, con la monoposto spesso in lotta con la Minardi per la nona fila dello schieramento; nonostante ci\u00f2, oltre agli 11 punti raccolti a Indianapolis la squadra strapp\u00f2 un altro punto in Belgio.\nA partire dal 2006 la scuderia si trasform\u00f2 definitivamente nel team Midland F1 Racing.\nPrincipali piloti.\nQui di seguito una lista dei piloti Jordan con pi\u00f9 Gran Premi o con almeno un podio:"}
{"id": "66098", "revid": "2528", "url": "https://it.wikipedia.org/wiki?curid=66098", "title": "JordanF1", "text": ""}
{"id": "66100", "revid": "114495145", "url": "https://it.wikipedia.org/wiki?curid=66100", "title": "Shadow Racing Cars", "text": "La Shadow Racing Cars \u00e8 stato un \"team\" statunitense di Formula 1 che ha corso dal 1973 al 1980. Ha vinto il Gran Premio d'Austria nel 1977 con Alan Jones. \u00c8 stata fondata dallo statunitense Don Nichols, ex agente della CIA in Estremo Oriente.\nLe prime apparizioni della scuderia avvengono nel campionato Can-Am con pilota Jackie Oliver, che ottiene subito un secondo posto in una gara disputata a Mosport. Secondo posto ottenuto anche in due altre gare della stagione 1971. Il 1972 \u00e8 meno foriero di buoni risultati mentre nel 1973 la Shadow conquister\u00e0 altri due podi sempre nella Can Am.\nNel 1973 entra in Formula 1 schierando accanto a Oliver un altro pilota di vetture sport, George Follmer. Nella prima stagione la scuderia americana conquister\u00e0 due terzi posti con Follmer in Spagna e Oliver in Canada.\nUna vettura \u00e8 anche schierata dal team Embassy-Hill di Graham Hill con lui stesso alla guida.\nNel 1974 Oliver fa suo il titolo CanAm conquistando 4 vittorie mentre la vettura di formula 1 viene affidata a Jean-Pierre Jarier e Peter Revson. Il veloce pilota statunitense morir\u00e0 nel corso di una sessione di prove in marzo a Kyalami e durante il resto del campionato sar\u00e0 sostituito da Brian Redman, e poi da Tom Pryce. Anche in questa stagione verr\u00e0 conquistato un podio, con Jarier a Monaco.\nDal 1975 la Shadow inizia a ottenere risultati meno sporadici grazie al modello DN5. Jarier conquista la \"pole\" all'esordio in Brasile e Pryce vince la Race of Champions. Nel corso dell'anno saranno altre due le \"pole\", condite da un terzo posto (Pryce in Austria).\nNel 1976 l'abbandono dello sponsor UOP render\u00e0 pi\u00f9 difficile alla Shadow essere competitiva, nonostante questo Tom Pryce conquister\u00e0 il podio e due volte il quarto posto.\nL'anno seguente Pryce trover\u00e0 la morte durante il Gran Premio del Sud Africa mentre il suo sostituto Alan Jones porter\u00e0 alla Shadow la sua prima e unica vittoria in Formula 1. \nNel 1978, Jackie Oliver, Tony Southgate e Alan Rees lasciano la Shadow per fondare la scuderia Arrows. Southgate sar\u00e0 sospettato da Nichols, suo ex datore di lavoro alla Shadow, di aver copiato la Shadow DN9 per concepire la prima Arrows. Un tribunale dar\u00e0 ragione a Nichols e bloccher\u00e0 la Arrows. Questo per\u00f2 non arresta il declino della scuderia statunitense che nella stagione far\u00e0 segnare solo 6 punti. Nel 1979 solo il quarto posto ottenuto all'ultima gara da Elio De Angelis consentir\u00e0 alla Shadow di segnare punti nel mondiale. Nel 1980, Shadow correr\u00e0 solo a Kyalami. Il team era stato ceduto nel frattempo a Teddy Yip, che dopo averlo ribattezzato \"Shadow Theodore\", dopo le numerose non qualificazioni ritirer\u00e0 il team dopo il Gran premio di Francia per ripresentarsi nel 1981 come Theodore Racing, con una vettura progettata nuovamente da Tony Southgate.\nNel settembre 2017 il marchio Shadow viene rilevato dall'imprenditore italiano Bernardo Manfr\u00e8.\nNel luglio 2020 viene annunciato alla stampa il programma di rilancio del marchio Shadow, attraverso una serie di iniziative che spaziano dall'automotive al lusso. "}
{"id": "66101", "revid": "1381093", "url": "https://it.wikipedia.org/wiki?curid=66101", "title": "Toyota Racing", "text": "La Toyota Racing, chiamata per motivi di sponsorizzazione Panasonic Toyota Racing, fu la squadra approntata dal costruttore giapponese Toyota per partecipare al Campionato mondiale di Formula 1 a partire dal 2002, fino a quello del 2009. A differenza di altri costruttori, la Toyota ha preferito costruire in proprio sia la vettura che il motore senza appoggiarsi a squadre esistenti. La scuderia ha sede operativa a Colonia in Germania nella struttura Toyota Motorsports GmbH.\nL'impegno in Formula 1 della Toyota si \u00e8 sempre caratterizzato per le enormi risorse economiche a disposizione a cui non sono seguiti risultati adeguati prima del 2005; vi sono stati inoltre moltissimi e continui cambiamenti di personale, sia dirigenziale che tecnico, che di piloti. In generale le vetture Toyota sono sempre state considerate molto potenti come motore ma carenti come progetti e aerodinamica, da cui l'alternarsi di diversi progettisti l'ultimo dei quali, l'inglese Mike Gascoyne, ha lasciato la squadra dopo tre gare della stagione 2006.\nA seguito della crisi economica il 4 novembre 2009 la Toyota ha annunciato l'abbandono della F1 dal 2010. I risultati ottenuti sono stati alquanto deludenti rispetto alle risorse economiche a disposizione del team.\nStoria.\nGli inizi difficili.\n2002.\nDopo la stagione 2001 passata a sviluppare la vettura in test privati (ma pagando le quote di iscrizione alla Formula 1) con i piloti Mika Salo e Allan McNish, la squadra esordisce nel 2002 con gli stessi piloti e una vettura disegnata da Gustav Brunner. Il motore V10 da \u00e8 progettato da un gruppo di sviluppo in cui figura l'Ing. Luca Marmorini, gi\u00e0 alla Ferrari, mentre il telaio da un gruppo di cui, dal 2005 al 2009, fa parte Claudio Gianini, anch'egli ex Ferrari. Inizialmente la Toyota aveva intenzione di realizzare un motore V12 ma, a progetto gi\u00e0 iniziato, arriv\u00f2 l'alt della federazione internazionale, che impose il limite dei 10 cilindri. L'inizio sembra incoraggiante con due sesti posti nelle prime tre gare, ma i risultati non andranno oltre. \n2003.\nNel 2003 i piloti sono Olivier Panis e l'ex-campione Champ Car Cristiano da Matta, mentre durante l'anno il team manager Ove Andersson lasci\u00f2 il posto al dirigente giapponese Tsutomu Tomita. Successivamente, \u00e8 stato assunto il progettista Mike Gascoyne per disegnare le nuove vetture vista la mancanza di risultati. Il miglior risultato della squadra \u00e8 l'ottavo posto finale (su dieci partecipanti).\n2004.\nNel 2004 vengono confermati gli stessi piloti dell'anno prima, anche se nel corso della stagione correranno alcune gare anche Ricardo Zonta e Jarno Trulli. La scuderia a fine anno, pur ottenendo meno punti, bissa lo stesso piazzamento del 2003 nei costruttori.\nLa svolta e l'abbandono.\n2005.\nNel 2005 la Toyota ha due nuovi piloti, Ralf Schumacher e Jarno Trulli, in aggiunta al collaudatore e pilota di riserva Ricardo Zonta. Fornisce inoltre i motori a una seconda squadra, la Jordan, come parte dell'avvicinamento al gruppo dei costruttori della GPMA. Al Gran Premio della Malesia arriva il miglior risultato nella breve storia della squadra, con il 2\u00ba posto di Trulli, partito dalla stessa posizione in griglia, risultato bissato nel Gran Premio del Bahrein. Da allora per la scuderia giapponese cominciano ad arrivare le prime soddisfazioni.\nAl Gran Premio degli Stati Uniti la squadra ottiene con Trulli la prima \"pole position\" anche se \u00e8 proprio a causa di un incidente occorso a Ralf Schumacher durante le prove libere, causato dal cedimento di uno pneumatico, che il fornitore Michelin chiede a tutti i propri \"team\" di non prendere parte alla gara. La \"pole position\" verr\u00e0 poi bissata da Schumacher nel Gran Premio del Giappone. Una serie costante di piazzamenti a punti consente comunque alla Toyota di consolidare il 4\u00ba posto in campionato, miglior risultato in assoluto.\n2006.\nNella stagione 2006 entrambi i piloti vengono confermati, mentre le vetture vengono equipaggiate dal nuovo motore V8 da come da regolamento aggiornato, fornito anche alla Midland erede della Jordan, cambia per\u00f2 il fornitore di gomme, la Bridgestone. L'inizio della stagione \u00e8 difficile e molto insoddisfacente per i dirigenti, e nonostante un terzo posto al Gran Premio d'Australia il direttore tecnico Mike Gascoyne ha a sua volta lasciato la squadra: la posizione \u00e8 stata poi eliminata e sostituita da due manager, uno dello sviluppo del telaio (Pascal Vasselon) e uno del motore (Luca Marmorini).\n2007.\nNella stagione 2007 la Toyota ha annunciato l'intenzione di fornire il proprio motore alla squadra Williams. Il 2007 \u00e8 stata un'altra stagione deludente per la Toyota, che non ha ottenuto podii, marcando solo 13 punti e perdendo nettamente il confronto con la Williams, a parit\u00e0 di motore. Il team si \u00e8 messo in mostra solo grazie ad alcune buone prestazioni in qualifica di Jarno Trulli, mentre i deludenti risultati ottenuti dal compagno di squadra Ralf Schumacher hanno portato alla sua mancata riconferma per il 2008. Al suo posto viene ingaggiato il campione della GP2 del 2007, Timo Glock.\n2008.\nLa stagione 2008 si conclude con risultati migliori (due podi e 56 punti finali) ma ancora senza vittorie. In particolar modo risalta il 2\u00ba posto di Glock nel Gran Premio d'Ungheria e il 3\u00b0 di Trulli al Gran Premio di Francia. Glock si \u00e8 reso involontario protagonista (con conseguenti polemiche) della lotta al titolo mondiale tra Massa ed Hamilton, subendo un sorpasso da parte dell'inglese e di Sebastian Vettel alla penultima curva del giro finale dell'ultima gara stagionale in Brasile, mentre si trovava in quinta posizione, la posizione minima utile per consentire ad Hamilton di aggiudicarsi il titolo a discapito del pilota brasiliano della Ferrari.\n2009.\nTrulli e Glock vengono riconfermati anche per la stagione 2009. Il pilota tedesco \u2013 a seguito della rottura di una vertebra, rottura dovuta ad un incidente a Suzuka \u2013 negli ultimi due Gran Premi viene sostituito da Kamui Kobayashi. L'inizio di stagione promette grandi cose, con 3 podi ed altri 4 piazzamenti a punti nelle prime 4 gare, con la squadra che sembra finalmente in grado di ottenere l'agognata prima vittoria, ma nel prosieguo del campionato le aspettative verranno ancora una volta deluse. Solo nel finale di stagione arriveranno altri 2 podi, e la conferma del 5\u00ba posto nei costruttori ottenuto l'anno prima.\nA seguito della crisi economica e degli scarsi risultati il 4 novembre 2009 la Toyota annuncia l'intenzione di abbandonare la F1 dal 2010, pur avendo gi\u00e0 completato la progettazione della vettura per la stagione 2010 (denominata TF110), che viene ceduta alla Stefan Grand Prix, che si assicura anche la collaborazione di alcuni tecnici della Toyota. Le strutture di Colonia, dove la Toyota aveva stabilito la sede del team, vengono mantenute in attivit\u00e0 per fornire servizi d'eccellenza ai big dell'automobile."}
{"id": "66102", "revid": "1381093", "url": "https://it.wikipedia.org/wiki?curid=66102", "title": "Renault F1", "text": "La Renault F1 \u00e8 una scuderia francese di Formula 1 con sede a Enstone, nel Regno Unito, sezione sportiva della casa automobilistica Renault. Dal 2022 viene iscritta al campionato mondiale di Formula 1 con il nome di BWT Alpine F1 Team, in base al cambio di denominazione avvenuto nel 2021 e per motivi di sponsorizzazione.\n\u00c8 stata presente nella massima categoria in tre fasi distinte: dal 1977 al 1985 con una squadra completa che introdusse l'innovazione del motore con turbocompressore; dal 2002 al 2011 nuovamente con un team proprio, dopo aver rilevato la squadra Benetton di cui ha conservato la struttura e la sede a Enstone nel Regno Unito; e dal 2016 sempre come costruttore a tempo pieno, dopo la riacquisizione della Lotus F1 Team che l'aveva sostituita a partire dal 2012 (con la Renault che diventa solo fornitrice di motori fino al 2014), con il nome di \"Renault Sport F1 Team\".\nHa vinto i suoi primi 15 Gran Premi fra il 1977 e il 1985, ma i titoli mondiali (2 piloti e 2 costruttori) sono arrivati solo dopo il ritorno in prima persona in Formula 1, nel 2005 e nel 2006 con Fernando Alonso. Alla fine della stagione 2010 la Genii Capital ha acquistato interamente il team francese e nel 2011 ha corso con licenza britannica con il nome di \"Lotus Renault GP\", visto l'accordo di sponsorizzazione con la Lotus Cars.\nDal 1989 al 1997 e nel 2001 \u00e8 stata presente solamente come fornitore di motori (6 titoli consecutivi dal 1992 al 1997).\nStoria.\nDagli esordi ai primi successi (1977-1985).\nFase di assestamento.\n1977.\nIl primo ingresso di Renault in Formula 1 avvenne attraverso la controllata Renault Sport. Renault disput\u00f2 quattro gare del campionato 1977 con una singola macchina, guidata da Jean-Pierre Jabouille. La Renault RS01 si faceva notare per il suo motore, un Gordini V6 da cm\u00b3 turbocompresso, il primo motore di questo tipo usato nella storia della Formula 1, collaudato inizialmente sulla Alpine A500. La vettura di Jabouille, e in particolare il motore, si dimostrarono molto inaffidabili, nonostante la potenza, e non riusc\u00ec a terminare nessuna delle gare a cui prese parte. Il motore derivava dal V6 di cm\u00b3 di Formula 2, da cui era stata derivata anche la versione sovralimentata che veniva usata dalla stessa Renault nelle gare di durata sul modello Renault Alpine A442.\n1978.\nLa stagione 1978 non fu migliore della prima, considerando i quattro ritiri consecutivi dovuti a rotture del motore. Verso la fine dell'anno si ebbero comunque dei segnali positivi: la RS01 ottenne due volte il terzo posto in griglia e verso fine stagione riusc\u00ec anche a terminare una gara, a Watkins Glen, a giri pieni, cosa che fino a quel momento era stato un miraggio. La squadra ottenne cos\u00ec i suoi primi punti in Formula 1, con un quarto posto, che le valsero la dodicesima posizione nei costruttori.\n1979.\nNel 1979 Renault decise di aumentare il proprio impegno, schierando due vetture e affiancando a Jabouille un altro francese, Ren\u00e9 Arnoux. L'inizio fu ancora piuttosto difficile, anche se Jabouille conquist\u00f2 la prima pole position in Sudafrica. Verso met\u00e0 stagione, entrambi i piloti ebbero a disposizione la RS10 ad effetto suolo, necessaria per lottare nel gruppo di testa. Il Gran Premio di Francia, a Digione, rappresent\u00f2 un momento storico: le Renault conquistarono l'intera prima fila, e Jabouille and\u00f2 a vincere dopo aver ottenuto la pole. Fu la prima vittoria per un motore turbocompresso in Formula 1. Alle sue spalle, Arnoux dovette accontentarsi del terzo posto, dopo una lotta serratissima con Gilles Villeneuve su Ferrari nei giri conclusivi. Le gare successive non furono altrettanto fortunate per Jabouille, di nuovo alle prese con problemi tecnici, mentre Arnoux ottenne subito un secondo posto, in Gran Bretagna, che replic\u00f2 nella gara finale di Watkins Glen. I 26 punti ottenuti dai due piloti portarono Renault al 6\u00ba posto nel campionato costruttori.\n1980.\nAllo storico 1979 segu\u00ec una stagione 1980 con alti e bassi: Jabouille ebbe problemi di affidabilit\u00e0, con una serie di ritiri interrotti quasi solamente dalla vittoria al Gran Premio d'Austria. Nel corso del Gran Premio del Canada fu vittima di un grave incidente, in cui sub\u00ec gravi ferite alle gambe. La sua carriera si concluse praticamente l\u00ec, anche se tent\u00f2 un rientro con la Ligier-Matra negli anni successivi. Arnoux, al contrario, aveva cominciato la stagione con due vittorie nelle prime 3 gare, che lo avevano proiettato al comando del mondiale. Anche per lui cominciarono poi delle difficolt\u00e0, e nel resto della stagione ottenne solo un altro secondo posto e due ulteriori piazzamenti a punti. In ogni caso, la squadra migliorava sia sotto il profilo dei punti, sia sotto quello del piazzamento, raggiungendo il 4\u00ba posto fra i costruttori.\nScalata alle posizioni di vertice.\n1981.\nNel 1981 la Renault assunse Alain Prost, confermando la natura tutta francese del team. Nonostante la minore esperienza rispetto ad Arnoux, Prost riusc\u00ec a conquistare un posto di riguardo in squadra per il contributo al lavoro di sviluppo. Dopo un terzo posto in Argentina, le vetture ebbero prestazioni alterne a causa del ritardo nell'implementazione dei correttori di assetto: tutte le squadre avevano cominciato ad utilizzarli, dopo l'introduzione da parte della Brabham, in modo da poter avere un ottimo effetto suolo in gara, per poi presentarsi regolari alle verifiche sull'altezza minima. Una volta risolto questo problema tecnico, le prestazioni migliorarono: Prost ottenne la sua prima vittoria ancora in Francia, a Digione, confermandosi poi con due secondi posti e altre due vittorie in Olanda e in Italia. Arnoux fu meno costante, arrivando a mancare la qualificazione a Zolder, e ottenendo al massimo un secondo posto in Austria. A fine stagione la Renault risult\u00f2 terza, con 54 punti.\n1982.\nLa stagione 1982 fu del tutto particolare, e anche la Renault fu vittima di prestazioni altalenanti e polemiche interne alla squadra, nonostante avesse confermato la collaudata coppia di piloti della stagione precedente. Prost apr\u00ec la stagione con due vittorie, imponendosi come candidato al titolo, mentre Arnoux, dopo il terzo posto della prima gara, non ebbe risultati di rilievo per la prima parte della stagione, costellata di ritiri. Anche Prost fu vittima di una serie di ritiri, per cui non increment\u00f2 il suo punteggio fino alla seconda parte della stagione. Particolarmente negativo il Gran Premio di San Marino: in una gara che vedeva al via solo 14 vetture, e che in pratica era incentrata sulla lotta fra le Renault e le Ferrari, queste ultime conquistarono una doppietta, mentre le vetture francesi un doppio ritiro per problemi meccanici. Il Gran Premio di Francia vide ancora una vittoria Renault, con una doppietta, ma anche la polemica fra i due piloti che distrusse l'armonia interna della squadra: Prost ed Arnoux si erano accordati per favorire il pilota meglio piazzato nel mondiale, ossia Prost, ma una volta in gara, Arnoux si rifiut\u00f2 di lasciare strada al compagno e and\u00f2 a vincere. In questo modo danneggi\u00f2 decisamente la rincorsa di Prost al mondiale. Arnoux vinse ancora il Gran Premio d'Italia, quando aveva gi\u00e0 annunciato il suo passaggio in Ferrari, mentre Prost ottenne solo un altro secondo posto e non riusc\u00ec ad arrivare a giocarsi il titolo. La Renault conferm\u00f2 il terzo posto della stagione precedente, aumentando ancora i punti ottenuti.\n1983.\nIl 1983 pareva essere finalmente l'anno in cui concretizzare la rincorsa al titolo: a Prost, prima guida indiscussa, venne affiancato Eddie Cheever. L'italo-americano svolse bene il suo lavoro di gregario, salendo 4 volte sul podio, ma era Prost il pilota destinato a lottare per il titolo. Gli altri pretendenti al titolo, mano a mano che la stagione avanzava, si ridussero a Nelson Piquet, con la Brabham-BMW, e Arnoux su Ferrari. Prost ottenne 4 vittorie e diversi altri piazzamenti a punti, ma il suo rendimento nel finale permise a Piquet di rimontare, e di vincere all'ultima gara, complice una rottura del motore sulla vettura di Prost. Nelle settimane successive alla fine del mondiale, si susseguirono indiscrezioni secondo cui la Brabham di Piquet avesse utilizzato carburante non regolamentare in alcune gare, ma la Renault prefer\u00ec non cercare di ottenere il titolo per via giudiziaria, dopo averlo perso in pista, e la cosa non ebbe seguito concreto. Nonostante il titolo mancato, il 1983 sarebbe rimasta la migliore stagione della prima fase di impegno della squadra francese, che giunse seconda fra i costruttori, con 79 punti.\nDeclino e primo ritiro.\n1984.\nDopo la sconfitta del 1983, la Renault licenzi\u00f2 Prost, accasatosi alla McLaren, e assunse Patrick Tambay e Derek Warwick per il 1984. Le prove precedenti l'inizio del campionato lasciavano pensare ad un notevole potenziale da parte della squadra francese, ma alla prova dei fatti i risultati furono piuttosto deludenti: nelle prime gare ci furono problemi di consumo (la nuova formula regolamentare prevedeva un quantitativo massimo di carburante e divieto di rifornimento) e i due secondi posti ottenuti furono una sorta di fuoco di paglia. A Monaco i due piloti si urtarono alla prima curva, e Tambay ne usc\u00ec con una ferita alla gamba che gli fece saltare una gara. Nel resto della stagione ottenne punti solo in altre due occasioni, mentre Warwick ottenne due podi. Visto anche il dominio della McLaren-Porsche, i piloti Renault non furono mai davvero in lotta per il titolo (e nemmeno per le vittorie nelle singole gare). A fine anno la Renault era scesa al 5\u00ba posto della classifica costruttori, con un totale di 34 punti.\n1985.\nI piloti vennero confermati per il campionato 1985, ma ormai da alcuni anni la diffusione dei motori turbocompressi aveva creato una concorrenza fortissima per Renault, i cui vertici cominciavano ad interrogarsi sul ritorno degli investimenti fatti nel programma sportivo, i cui risultati non erano arrivati e che non rappresentava nemmeno pi\u00f9 un'esclusiva tecnologica per la casa francese. Il risultato di questo progressivo disimpegno, culminato nella decisione finale di abbandonare la Formula 1, rimanendo solo come fornitore di motori, fu una stagione in cui si segnalarono solo i due podi di Tambay e alcuni arrivi a punti. Uno dei team a cui Renault forniva i motori, la Lotus, era costantemente nei piani alti delle classifiche, al contrario della squadra ufficiale. In occasione del Gran Premio di Germania, Renault fu autorizzata a mettere in pista una terza vettura, guidata da Fran\u00e7ois Hesnault, dotata di una telecamera di piccole dimensioni, utilizzata nel corso della gara: il primo esempio pratico delle oggi diffusissime camera-car. Il clima politico sugger\u00ec a Renault di saltare la trasferta sudafricana, a causa delle tensioni razziali presenti nel paese, e il successivo Gran Premio d'Australia vide la chiusura dell'attivit\u00e0 della squadra ufficiale, che ottenne il 7\u00ba posto in classifica, con soli 16 punti.\nL'attivit\u00e0 di motorista (1983-1986, 1989-1997, 2001, 2007-2020).\nParallelamente all'attivit\u00e0 di costruttore \"completo\", e in un certo periodo come unica forma di partecipazione al mondiale di Formula 1, Renault forn\u00ec i propri motori a diverse scuderie, in forma ufficiale. Il primo partner ad utilizzare i motori Renault fu la Lotus, che li utilizz\u00f2 dal 1983 al 1986, per poi passare ai motori Honda nel 1987. Nel 1984 si affianc\u00f2 una fornitura alla Ligier, favorita dalla nazionalit\u00e0 francese. Nel 1985, a queste squadre si aggiunse la Tyrrell, ultima scuderia a passare al motore turbo. Alla fine del 1985 la squadra ufficiale si ritir\u00f2, anche perch\u00e9 i migliori risultati ottenuti dalla Lotus dimostravano la difficolt\u00e0 di competere costruendo tutta la vettura. In realt\u00e0 il disimpegno dall'attivit\u00e0 in Formula 1 doveva essere totale, ma si decise di onorare i contratti in essere con i tre team clienti fino alla loro scadenza. Alla fine del campionato 1986 si chiuse anche l'attivit\u00e0 di fornitura dei motori turbo V6 ai clienti.\nAll'epoca era gi\u00e0 previsto un calendario di passaggio ai motori aspirati entro il 1989, quando i turbo sarebbero stati banditi: Renault decise quindi di concentrarsi sull'attivit\u00e0 di fornitura dei motori, puntando al nuovo regime regolamentare. Il partner scelto per questa nuova fase tecnica fu la Williams, che dopo aver perso i motori Honda alla fine del campionato 1987 e utilizzato i motori Judd aspirati nel 1988, cercava un partner di elevato profilo tecnico per tornare nel novero dei protagonisti. La scelta costruttiva fu quella del V10, analoga a quella utilizzata dalla Honda. Dopo due stagioni con risultati buoni (3 vittorie complessive), nel 1991 la Williams rientr\u00f2 nella lotta per il titolo, perso da Nigel Mansell alla penultima gara. I due anni successivi furono quelli del dominio dell'accoppiata anglo-francese: prima Mansell e poi Prost si aggiudicarono i titoli piloti, dominando anche il campionato costruttori. Dal 1992 Renault torn\u00f2 a fornire anche una seconda squadra, ancora la Ligier, fino a tutto il 1994. La stagione 1994 vide il titolo piloti sfuggire ai piloti Williams, ma per il campionato 1995 Renault forn\u00ec i motori ad entrambi i contendenti al mondiale, ossia Williams e Benetton. Le stesse squadre furono partner fino a tutto il campionato 1997, vincendo la Williams entrambi i titoli nel biennio 1996-1997.\nAl termine del campionato 1997, Renault si ritir\u00f2 nuovamente dal ruolo di fornitore ufficiale di motori, anche se le unit\u00e0 utilizzate in quella stagione furono la base da cui la consociata Mecachrome ricav\u00f2 i motori da fornire ai propri clienti nelle stagioni successive, prima con tale nome, poi con quello di Supertec. Nel campionato 2001 Renault si ripresent\u00f2 al via della stagione di Formula 1, fornendo i motori alla Benetton, nell'ambito del progetto di tornare a competere come costruttore completo, con l'acquisto della stessa Benetton, che dal campionato 2002 avrebbe corso come \"Renault F1\".\nDal campionato 2007 \u00e8 tornata anche l'attivit\u00e0 di Renault come fornitore di motori ad altre squadre, con la fornitura alla Red Bull, collaborazione che \u00e8 proseguita fino al 2018 (anche se, per ragioni commerciali, dal 2016 al 2018 il motore \u00e8 stato ribattezzato TAG Heuer). Nella stagione 2011, alla squadra austriaca si aggiunse la Caterham (in quel campionato ancora denominata \"Lotus\"), che li utilizz\u00f2 fino alla stagione 2014. Per i campionati 2012 e 2013, la \"R\u00e9gie\" ritorn\u00f2 a fornire la Williams, ricreando cos\u00ec il connubio che aveva dominato la scena negli anni '90. Dal 2012 al 2014, li us\u00f2 anche la Lotus, erede della scuderia. Nelle stagioni 2014, 2015 e 2017 \u00e8 stato fornitore della Toro Rosso, mentre dal 2018 al 2020 anche la McLaren sceglie per la prima volta il propulsore transalpino per le proprie monoposto. Dal 2021 lo storico marchio rimane fornitore esclusivamente dell\"Alpine F1 Team\", nuova denominazione della scuderia Renault.\nIl secondo ritorno della squadra ufficiale (2002-2011).\nRientro e consolidamento della squadra.\n2002.\nLa Renault rientr\u00f2 in un campionato di Formula 1 in prima persona, dopo una lunga sosta durata 17 anni, con il nome di \"Mild Seven Renault F1 Team\". Il rientro fu propiziato dalla possibilit\u00e0 di acquistare una squadra gi\u00e0 partecipante al mondiale di Formula 1, la Benetton, su cui la Renault gi\u00e0 montava i propri motori. A capo della nuova compagine venne confermato Flavio Briatore, che aveva gi\u00e0 collaborato con Renault anche nel 1995 dato che entrambe le squadre sotto il suo controllo, Benetton e Ligier, erano equipaggiate con i motori francesi. Tra i piloti, venne confermato Jenson Button, mentre il nuovo acquisto Jarno Trulli ebbe il ruolo di prima guida. Come collaudatore venne ingaggiato lo spagnolo Fernando Alonso, proveniente dalla Minardi e gestito a livello contrattuale da Briatore. La stagione 2002 si rivel\u00f2 piuttosto difficile, costellata da un buon numero di ritiri (9 per Trulli, 5 per Button) e nessun podio. I punti complessivamente accumulati dai due piloti (14 per Button, 9 per Trulli) permisero alla Renault di classificarsi al 4\u00ba posto nel mondiale costruttori.\n2003.\nNel 2003 venne promosso al ruolo di titolare Alonso, mentre venne confermato Trulli al suo fianco. Button lasci\u00f2 la squadra per passare alla BAR, mentre il ruolo di terzo pilota venne rilevato da Allan McNish. Grazie ad una vettura in crescita, ideata e sviluppata da Mike Gascoyne e John Iley, Alonso mise in mostra l'abilit\u00e0 che lo porter\u00e0 pochi anni dopo al titolo mondiale: in Malesia conquist\u00f2 la sua prima pole position (con Trulli che complet\u00f2 una prima fila tutta Renault) e il suo primo podio, replicato in Brasile, nonostante un brutto incidente che aveva provocato l'interruzione della gara. Una parte centrale della stagione meno brillante si concluse per\u00f2 con una impresa storica: al Gran Premio d'Ungheria, Alonso vinse dopo essere partito dalla pole, dominando la gara con tanto di doppiaggio ai danni di Michael Schumacher e divenendo il pi\u00f9 giovane vincitore di una gara iridata. La casa della losanga torna cos\u00ec a vincere un Gran Premio per la prima volta dal Gran Premio d'Austria 1983. Anche Trulli riusc\u00ec comunque ad ottenere diversi piazzamenti a punti e un podio in Germania. A fine stagione, il bilancio vedeva la squadra sempre al 4\u00ba posto del mondiale costruttori, con i suoi piloti Alonso e Trulli rispettivamente al 6\u00ba ed 8\u00ba posto del mondiale piloti, ma lo staff tecnico vide la partenza di Iley verso la Ferrari e la conseguente promozione di Dino Toso a capo del reparto aerodinamico.\n2004.\nPer la stagione 2004, i piloti vennero entrambi confermati. La stagione fu per\u00f2 monopolizzata dalla Ferrari, che mise in pista una vettura quasi imbattibile, lasciando agli altri concorrenti solo poche soddisfazioni. Molto intenso fu il confronto tra i due compagni di squadra, costantemente nei punti. Nella prima parte della stagione pareva essere Trulli ad essere in migliore forma: riusc\u00ec a precedere Alonso di fronte al pubblico spagnolo, ottenendo un podio in Spagna, mentre lo spagnolo l'aveva ottenuto nella gara d'apertura in Australia. La gara successiva, a Monaco, vide la prima vittoria di Trulli in una gara del mondiale, condotta dalla pole position con grande autorit\u00e0. Nelle gare successive le vetture furono vittima di problemi tecnici o di incidenti, raccogliendo pochi punti, e nella fase estiva della stagione, Alonso ottenne risultati migliori dell'italiano. Per Trulli cominci\u00f2 qualche dissapore con la squadra, soprattutto dopo che in Francia perse il podio a due curve dalla fine, lasciando la porta aperta a Rubens Barrichello. Nonostante la pole position ottenuta in Belgio, sul difficile circuito di Spa-Francorchamps, la squadra decise di sostituire Trulli dopo il Gran Premio d'Italia, con Jacques Villeneuve, al suo rientro nella massima serie dopo quasi un anno di assenza. La Renault miglior\u00f2 la propria posizione nel mondiale, giungendo 3\u00aa nella classifica costruttori. Alonso fu 4\u00ba nella classifica piloti, mentre Trulli si classific\u00f2 6\u00ba nonostante avesse saltato una gara e corso le ultime due con la Toyota. La distanza dai rispettivi campioni del mondo era per\u00f2 ancora molto grande, 157 punti nella classifica costruttori dalla Ferrari e 89 da Michael Schumacher in quella piloti.\nIl doppio mondiale.\n2005.\nLa stagione 2005 vide l'introduzione di alcune nuove regole tecniche, che avrebbero portato un rimescolamento dei valori al vertice. In Renault, a sostituire Trulli al fianco del confermato Alonso, venne ingaggiato un altro italiano, Giancarlo Fisichella, che aveva gi\u00e0 corso per la Renault, quando questa forniva i motori alla Benetton nel 2001. Lo stato di forma della Renault fu subito evidente dalle prime gare: Fisichella vinse il Gran Premio d'Australia, partendo dalla pole (anche grazie alla pioggia nelle qualifiche), seguito al terzo posto da Alonso che aveva invece rimontato da met\u00e0 schieramento. Il pilota romano visse poi un momento difficile, contraddistinto da tre ritiri e alcuni piazzamenti nella parte bassa della zona punti. Il suo compagno di squadra invece si aggiudic\u00f2 tre gare in successione, ponendosi al comando della classifica mondiale. In una stagione che vide il predominio delle vetture con gomme Michelin e il crollo di Michael Schumacher e quindi della Ferrari, la lotta per il titolo si restrinse presto ad Alonso e a Kimi R\u00e4ikk\u00f6nen, su McLaren-Mercedes. Il finlandese fu per\u00f2 vittima della fragilit\u00e0 della propria vettura, che lo port\u00f2 spesso al ritiro, o alla partenza dal fondo dello schieramento. L'unico momento difficile per la Renault fu la trasferta nordamericana, con un doppio ritiro nel Gran Premio del Canada e la mancata partenza nel Gran Premio degli Stati Uniti (insieme a tutti gli altri concorrenti equipaggiati con gomme Michelin). A parte questo momento di appannamento, Alonso gest\u00ec in maniera eccellente il vantaggio accumulato nella prima parte di stagione, e ottenne altre tre vittorie e quattro secondi posti, arrivando alla conquista matematica del titolo gi\u00e0 al Gran Premio del Brasile, con due gare ancora da disputare. Rimaneva ancora aperto il campionato costruttori, con la McLaren in vantaggio a due gare dal termine, grazie al migliore rendimento delle proprie seconde guide. Nelle ultime due gare la tendenza si invert\u00ec: Fisichella ottenne comunque punti importanti, mentre Juan Pablo Montoya collezion\u00f2 due ritiri, e al termine della stagione Renault vinse il campionato mondiale costruttori con 191 punti. La stagione si chiuse quindi con un doppio trionfo, il primo per una squadra ufficiale Renault, dall'esordio in Formula 1.\n2006.\nDopo il successo del 2005, Renault si present\u00f2 come favorita per la stagione 2006. La formazione dei piloti venne confermata, anche se Alonso aveva gi\u00e0 annunciato il proprio passaggio alla McLaren per la stagione 2007. Una nuova modifica al regolamento tecnico in materia di pneumatici riport\u00f2 alla ribalta la Ferrari che, con Schumacher, si sarebbe dimostrata il principale avversario della squadra francese. L'inizio della stagione fu analogo alla precedente, con Alonso in grado di ottenere risultati positivi con grande costanza e Fisichella meno costante, anche se a volte abbastanza veloce da risultare vincente. Il romano vinse il Gran Premio della Malesia, mentre il compagno di squadra vinse sei delle prime 9 gare, ottenendo il secondo posto nelle tre gare che non vinse. A met\u00e0 stagione il vantaggio di Alonso su Schumacher era di 25 punti. La seconda parte della stagione si dimostr\u00f2 pi\u00f9 problematica, con una sola vittoria per lo spagnolo. La forma della Ferrari costrinse in diverse occasioni la squadra francese a minimizzare i danni e limitare la perdita di punti, anche a causa della messa al bando del mass damper, intorno al quale era stata sviluppata telaisticamente la vettura R26. Altri momenti difficili per la Renault furono i due ritiri in Ungheria e in Italia: in entrambi i casi gi\u00e0 in prova vi erano state polemiche (Alonso fu sanzionato in Ungheria per scorrettezze nei confronti di un altro pilota in prova, e in Italia per aver ostacolato Felipe Massa in qualifica), mentre in gara i ritiri furono causati da un errore nel montaggio di una ruota, a Budapest, e da una rottura del motore a Monza. Dopo la gara italiana, Schumacher era a soli due punti da Alonso e, vincendo il successivo Gran Premio di Cina, i due piloti si trovarono in testa al mondiale a pari punti. Quando la strada sembrava in discesa per la Ferrari, che era al comando anche della penultima gara in Giappone, Schumacher fu vittima a sua volta di una rottura del motore, lasciando la vittoria ad Alonso. Lo spagnolo si present\u00f2 quindi con 10 punti di vantaggio all'ultima gara in Brasile, dove gli sarebbe bastato terminare la gara nei punti per vincere in ogni caso il titolo. Alonso, pur senza correre rischi inutili, giunse comunque secondo a Interlagos, vincendo il titolo piloti e permettendo alla Renault di vincere anche il titolo costruttori, per il secondo anno consecutivo, con 206 punti.\nLa crisi tecnica, la spy-story e il ritorno di Alonso.\n2007.\nDopo l'approdo di Alonso alla McLaren-Mercedes, la Renault nel campionato 2007, registrata ufficialmente come \"ING Renault F1 Team\", ha avuto un'annata piuttosto avara di soddisfazioni. Il miglior piazzamento della stagione \u00e8 stato un 2\u00ba posto di Heikki Kovalainen in Giappone, unico podio ottenuto dalla squadra durante l'anno. Dopo la squalifica della McLaren dalla classifica costruttori, la Renault si \u00e8 classificata 3\u00aa dopo Ferrari e BMW Sauber, avendo avuto problemi di affidabilit\u00e0. Allo scandalo \"spy-story\" esploso durante la stagione 2007, che ha visto la McLaren radiata dalla classifica costruttori del campionato per aver acquisito illecitamente e utilizzato dati e progetti della Ferrari, ha fatto seguito alla fine del campionato un caso analogo, con la Renault accusata di spionaggio ai danni della stessa McLaren. Tuttavia, pur riconosciuta colpevole, nessuna sanzione \u00e8 stata comminata alla squadra francese, non essendo stato dimostrato l'utilizzo delle informazioni McLaren.\n2008.\nCon il divorzio di Alonso dalla McLaren, la Renault ha sfruttato l'occasione e il 10 dicembre 2007 ha annunciato il ritorno del bi-campione del mondo nella squadra per la stagione 2008, dopo un lungo tira e molla che ha visto il pilota spagnolo molto vicino alla Red Bull. All'asturiano, che ha firmato per un anno, viene affiancato il debuttante Nelson Piquet Jr.. Alonso, nonostante la bassa competitivit\u00e0 della monoposto francese, ha dimostrato alla Renault la bont\u00e0 della scelta di riassumerlo. Infatti ottiene un 4\u00ba posto gi\u00e0 nella prima gara stagionale nel Gran Premio d'Australia, superando Kovalainen (nel frattempo passato alla McLaren) a due giri dalla fine. Mentre \u00e8 andata peggio a Piquet, per lui un ritiro a met\u00e0 della gara. Poi si prosegue in Malesia con l'ottavo posto di Alonso e l'undicesimo di Piquet e in Bahrein con lo spagnolo 10\u00ba e il brasiliano ritirato. In Spagna, terra di Alonso, le cose vanno meglio per il team francese. L'asturiano si classifica 2\u00ba nelle qualifiche, dietro a R\u00e4ikk\u00f6nen con circa 6 giri in meno rispetto alla Ferrari. In gara, saldamente 3\u00ba davanti a Lewis Hamilton, il motore della Renault cede. L'altro pilota del team si ritira gi\u00e0 al 6\u00ba giro per incidente. Sul finire della stagione, Alonso ritrova competitivit\u00e0 e vince 2 volte di fila (a Singapore e in Giappone). Il team chiude l'annata al 4\u00ba posto nel mondiale costruttori.\nIl Crashgate, la cessione e il secondo ritiro.\nIn merito alla vittoria di Alonso nel Gran Premio di Singapore 2008, dopo circa un anno, il 30 agosto 2009, la FIA apre un'inchiesta sull'incidente accaduto a Piquet, durante il tredicesimo giro della gara. La televisione brasiliana Rede Globo sostiene che l'incidente \u00e8 stato fittiziamente causato al fine di favorire la vittoria di Alonso. La FIA ha convocato per il 21 settembre 2009 la Renault per esaminare il caso in questione. In seguito alla inchiesta della FIA in merito all'incidente la Renault comunica il 16 settembre 2009 che Flavio Briatore e Pat Symonds hanno lasciato la scuderia. Il Consiglio Mondiale della FIA decide la squalifica a vita dalle competizioni motoristiche per Briatore e una squalifica per 5 anni per Symonds, inoltre la Renault viene squalificata per due anni ma con la condizionale. Non vi sono condanne n\u00e9 per Piquet n\u00e9 per Alonso. La Renault nomina come nuovo \"team manager\", fino alla fine della stagione, l'ex responsabile dei motori Bob Bell. Il 5 gennaio 2010 il \"Tribunal de grande instance\" di Parigi ha annullato la radiazione di Briatore, considerando come non regolare il procedimento istruito dalla FIA. La FIA dovr\u00e0 inoltre versare a Briatore 15.000 \u20ac a titolo di risarcimento del danno. Anche Symonds \u00e8 stato riabilitato dalla sentenza. La FIA conferma che la sua decisione resta in vigore fino al termine di tutti i possibili appelli.\n2009.\nUfficialmente la scuderia per la stagione 2009 ha come direttore generale Briatore e come piloti, almeno inizialmente, gli stessi del 2008. A partire dal Gran Premio d'Europa infatti, Piquet viene sostituito con il debuttante Romain Grosjean. L'anno comincia bene per la scuderia grazie al 5\u00ba posto di Alonso in Australia, ma gi\u00e0 dalla successiva tappa in Malesia si capisce come il team non abbia assolutamente ritrovato la competitivit\u00e0 dei tempi d'oro. Infatti per tutta la stagione solo il campione del mondo spagnolo riesce a portare a casa dei punti, che salvano la faccia al team francese. Anche l'affidabilit\u00e0 non \u00e8 delle migliori registrando ben sette ritiri, dei quali quattro della seconda guida. Il \"Crashgate\" peggiora la situazione e le dimissioni di Briatore non servono a recuperare il danno d'immagine. Difatti i due principali sponsor, ING e Mutua Madrile\u00f1a, abbandonano prematuramente la scuderia a causa proprio dello scandalo. Il team conclude la stagione all'8\u00ba posto nel mondiale costruttori con 26 punti.\nIl 16 dicembre, la Renault conferma di aver ceduto il 75% del controllo della scuderia francese al fondo lussemburghese \"Genii Capital\" di propriet\u00e0 di G\u00e9rard Lopez. Il team mantiene il nome di \"Renault F1 Team\" anche nel campionato 2010, continuando anche a fornire i propulsori alla Red Bull. Il 5 gennaio 2010, viene nominato il nuovo \"team principal\" \u00c9ric Boullier.\n2010.\nCon l'addio di Alonso, passato alla Ferrari, e la mancata conferma di Grosjean, la stagione 2010 vede una nuova line-up dei piloti: il polacco Robert Kubica, proveniente dalla BMW Sauber, e il debuttante pilota russo Vitalij Petrov. Si comincia il 14 marzo in Bahrein, dove Kubica artiglia un deludente 11\u00ba posto, mentre l'altra Renault di Petrov \u00e8 costretta al ritiro. Nelle prove libere del Gran Premio d'Australia la vettura del polacco si piazza davanti a tutti nella prima sessione, mentre Petrov ottiene il quinto tempo nella seconda. L'instabilit\u00e0 meteorologica condiziona l'intero week-end tanto che in gara Kubica, partito ottavo, riesce a concludere al secondo posto, portando a casa i primi punti stagionali per la scuderia. Dopo due gare il team \u00e8 quarto in classifica costruttori con 18 punti. Con il ritorno in Europa la vettura continua a essere performante tanto che Kubica conquista il terzo posto nel Gran Premio di Monaco. Petrov ottiene i suoi primi punti in Cina ed \u00e8 autore del giro pi\u00f9 veloce in Turchia, il trentesimo nella storia della scuderia francese. L'exploit \u00e8 dovuto al cambio di gomme a cui il russo \u00e8 costretto per una foratura determinata da un contatto con Alonso, mentre i due sono in lotta per l'ottava posizione, negli ultimi giri del gran premio. Rientrando ai box Petrov monta gomme morbide e, complice la poca benzina rimasta nel serbatoio, fa segnare il miglior tempo sul giro in gara. Kubica conquista il giro pi\u00f9 veloce nella gara seguente, in Canada. La vettura nella parte centrale della stagione continua a ottenere molti arrivi a punti, soprattutto con Kubica, che conquista anche il terzo posto in Belgio, dove una sbavatura del pilota al rientro ai \"box\" per il cambio gomme, fa perdere l'opportunit\u00e0 di conquistare il secondo posto. A Singapore Kubica \u00e8 autore invece di una bella rimonta negli ultimi giri. Dopo una foratura, che lo aveva fatto precipitare fuori della zona punti, con una serie di bei sorpassi recupera il settimo posto. Nell'ultimo Gran Premio della stagione, ad Abu Dhabi, le vetture chiudono entrambe nelle prime sei posizioni, per l'unica volta nella stagione. Il team si classifica al 5\u00ba posto nel mondiale costruttori.\nL'8 dicembre 2010 venne annunciato che la Lotus Cars aveva acquisito azioni del team, dalla \"Genii Capital\". La casa automobilistica anglo-malese diviene anche, almeno fino al 2017, sponsor della scuderia, che trasforma il proprio nome in \"Lotus Renault GP\". La casa francese s'impegna comunque a continuare la fornitura dei propulsori. La scuderia corre da questa stagione con licenza britannica. Nel gennaio 2011 viene reso noto che la Lotus Cars \u00e8 solo sponsor della scuderia e non ha acquistato azioni della scuderia, che sono ora, interamente, di propriet\u00e0 della \"Genii Capital\".\n2011.\nCome coppia di piloti, Nick Heidfeld affianca il confermato Petrov. Il pilota tedesco viene per\u00f2 sostituito, a partire dal Gran Premio del Belgio, con Bruno Senna. Kubica, inizialmente indicato come primo pilota, non parteciper\u00e0 alla stagione a seguito di un grave incidente di cui \u00e8 stato vittima in una gara di rally nel mese di febbraio. La monoposto, denominata secondo la numerazione progressiva dei telai Renault, si chiama R31 e ai primi test desta interesse per l'anomala conformazione dei tubi di scarico. La stagione 2011 vede le vetture della scuderia raggiungere due volte il podio: Petrov \u00e8 arrivato terzo in Australia e Heidfeld ha ottenuto lo stesso risultato in Malesia. A fine anno viene confermato il 5\u00ba posto in classifica costruttori. Dal campionato 2012, il team perde ogni riferimento con la Renault e diventa Lotus F1 Team, con la Renault che rimane solo fornitrice di motori.\nIl terzo ritorno della squadra ufficiale (2016-oggi).\nAcquisto della Lotus F1 Team e nuova espansione.\nIl 28 settembre 2015 Renault Sport F1 annuncia la firma di una lettera di intenti tra Renault Group e Gravity Motorsports, di propriet\u00e0 di \"Genii Capital\", al fine di discutere l'acquisizione della Lotus. Il 3 dicembre 2015 Renault ufficializza l'acquisto della scuderia e il ritorno nel campionato di Formula 1 con un proprio team.\n2016.\nIl 28 gennaio, la Renault esclude Pastor Maldonado per problemi di sponsorizzazione, al suo posto subentra il danese Kevin Magnussen che completa la squadra con l'inglese Jolyon Palmer; il 3 febbraio viene presentata la nuova vettura, la Renault R.S.16 con una livrea principalmente nera. I risultati durante le prime 12 gare del 2016 non sono esaltanti, con il 7\u00ba posto di Kevin Magnussen in Russia come unico piazzamento a punti della stagione. Dopo ben dieci gare senza punti, nel Gran Premio di Singapore Magnussen riesce finalmente a cogliere un punto col decimo posto. Il \"miracolo\" si ripete anche nel successivo Gran Premio della Malesia, stavolta col decimo posto di Jolyon Palmer. La scuderia non ottiene pi\u00f9 punti fino al termine della stagione, la prima dal terzo ritorno in F1, che si chiude mestamente al nono posto nei costruttori con appena 8 punti.\n2017.\nLa stagione 2017 si dimostra nettamente migliore della precedente, questo soprattutto per merito del tedesco Nico H\u00fclkenberg, ingaggiato al posto di Magnussen, approdato alla Haas. Anche Palmer porta un maggior contributo di punti rispetto al 2016, con il 6\u00ba posto nel Gran Premio di Singapore, ma ci\u00f2 non basta ad evitare il suo avvicendamento per le ultime 4 gare con lo spagnolo Carlos Sainz Jr., proveniente dalla Toro Rosso, chiamato apposta in anticipo rispetto agli iniziali programmi (previsti per il 2018) per tentare l'assalto al 6\u00ba posto nei costruttori occupato in quel momento proprio dalla scuderia italiana. Dopo un buon esordio, condito da un 7\u00ba posto, a dire il vero le sue prestazioni saranno inferiori alle attese, non riuscendo ad ottenere pi\u00f9 punti in seguito. La scuderia transalpina riuscir\u00e0 ugualmente nel suo intento, e proprio all'ultima gara, con il 6\u00ba posto di H\u00fclkenberg che permette di bruciare la Toro Rosso sul filo di lana. Il bilancio finale parla quindi della sesta posizione nei costruttori con 57 punti.\n2018.\nLa stagione 2018 vede il team francese confermare gli stessi piloti del finale dello scorso campionato, Nico H\u00fclkenberg e Carlos Sainz Jr.. L'annata pare rivelarsi sin dall'inizio molto positiva, con entrambi i piloti in grado di giungere in zona punti con grande regolarit\u00e0. I migliori risultati rimangono i due quinti posti di Sainz in Azerbaigian e di H\u00fclkenberg nel Gran Premio di casa in Germania.\nDurante la pausa estiva viene annunciato che Daniel Ricciardo della Red Bull diventer\u00e0 un pilota Renault a partire dal 2019, firmando un accordo biennale. Sostituir\u00e0 Carlos Sainz Jr. che passer\u00e0 alla McLaren.\nIl resto della stagione vede la scuderia confermare la crescita esponenziale degli ultimi anni, un continuo miglioramento che l'ha portata a scalare la classifica costruttori fino al quarto posto finale di questo campionato, totalizzando la bellezza di 122 punti.\n2019.\nLa stagione 2019 vede un peggioramento delle prestazioni rispetto all'anno passato, e nelle prime dodici gare arrivano pochi piazzamenti a punti, con il Gran Premio del Canada come miglior risultato con il sesto posto di Ricciardo e il settimo di H\u00fclkenberg.\nDopo la pausa estiva le cose migliorano sensibilmente e i piazzamenti in zona punti si fanno pi\u00f9 frequenti con entrambi i piloti, raggiungendo l'apice nel Gran Premio d'Italia, con Ricciardo e H\u00fclkenberg che si classificano rispettivamente in quarta e quinta posizione. Il bilancio finale \u00e8 di 91 punti e vale la quinta posizione nel mondiale costruttori.\n2020.\nAnche nel 2020 c'\u00e8 una novit\u00e0 nella line-up dei piloti: il francese Esteban Ocon, al rientro da titolare in F1 dopo una stagione da collaudatore in Mercedes e Racing Point, sostituisce il tedesco Nico H\u00fclkenberg al fianco del confermato Ricciardo. L'11 marzo, in occasione della presentazione della livrea della nuova Renault R.S.20, viene annunciata la collaborazione con la societ\u00e0 degli Emirati Arabi Uniti DP World, che diviene il nuovo title sponsor del team, ufficialmente rinominato \"Renault DP World F1 Team\".\nAl Gran Premio dell'Eifel, l'australiano Daniel Ricciardo riporta la Renault sul podio a distanza di 9 anni dall'ultima volta, dal Gran Premio della Malesia 2011, tagliando il traguardo in terza posizione. Lo stesso Ricciardo si ripete nel Gran Premio dell'Emilia-Romagna, regalando il secondo podio stagionale alla scuderia giungendo di nuovo terzo. Un nuovo piazzamento sul podio arriva nel Gran Premio di Sakhir, nel quale Esteban Ocon taglia il traguardo in seconda posizione; per il francese si tratta del primo podio in Formula 1. La stagione che ha segnato il ritorno della Renault sul podio dopo molto tempo si chiude con 181 punti, che valgono per il secondo anno consecutivo la quinta posizione nel mondiale costruttori.\nIl cambio di denominazione in Alpine e il ritorno alla vittoria.\nA settembre 2020, viene annunciato che a partire dal 2021 la scuderia prender\u00e0 il nome di \"Alpine F1 Team\", al fine di promuovere il marchio francese. Viene cos\u00ec abbandonata dopo 44 anni la denominazione \"Renault F1\", anche se lo storico marchio rimarr\u00e0 comunque in qualit\u00e0 di fornitore dei motori.\n2021.\nIl 14 maggio 2020 viene annunciato il trasferimento di Daniel Ricciardo alla McLaren a partire dalla stagione 2021. In sua sostituzione l'8 luglio seguente viene annunciato il terzo ritorno di Fernando Alonso alla scuderia francese: il pilota spagnolo rientra da titolare in Formula 1 dopo due stagioni di assenza, al fianco del confermato Esteban Ocon. L'11 gennaio 2021 l'amministratore delegato del Gruppo Renault Luca de Meo nomina il manager Laurent Rossi come CEO del marchio Alpine, e arrivano le dimissioni del team principal Cyril Abiteboul. Tre giorni dopo, il 14 gennaio, il brand di Dieppe presenta la vettura con livrea provvisoria, denominata Alpine A521 (500 come la denominazione del primo prototipo F1 realizzato da Alpine e 21 come l'anno di debutto del brand finanziato da Renault). Il 17 gennaio, dopo le indiscrezioni dei giorni precedenti, arriva l'ufficialit\u00e0 dell'ingaggio dell'ex team principal della Suzuki in MotoGP Davide Brivio in qualit\u00e0 di direttore sportivo della scuderia.\nAl Gran Premio d'Ungheria, il francese Ocon riporta la scuderia alla vittoria (la prima con la nuova denominazione e la prima in Formula 1 per il pilota) dopo 13 anni, dal Gran Premio del Giappone 2008 in cui fu Alonso a salire sul gradino pi\u00f9 alto del podio. Al Gran Premio del Qatar il pilota spagnolo chiude la gara al terzo posto, conquistando il secondo podio stagionale per la squadra e il primo podio personale dopo 7 anni, dal Gran Premio d'Ungheria 2014. Questi risultati permettono al team di chiudere il campionato con un totale di 155 punti e di confermare per il terzo anno consecutivo la quinta posizione nel mondiale costruttori.\n2022.\nNella stagione 2022 viene confermata la line-up dei piloti dell'anno precedente. L'11 febbraio viene annunciata la collaborazione con la societ\u00e0 austriaca BWT, che ricopre il ruolo di \"title sponsor\" della scuderia, ufficialmente rinominata \"BWT Alpine F1 Team\".\nSponsorizzazioni.\nNel 2002 la Renault mantenne il contratto di sponsorizzazione con la marca di sigarette Mild Seven come main sponsor che la Benetton aveva per tre anni. Al termine lo rinnov\u00f2 fino al campionato 2009, ma date le restrizioni sulle pubblicit\u00e0 di marchi di tabacco, la partnership si interruppe nel 2006. Cos\u00ec la scuderia firm\u00f2 con la ING Direct un contratto di tre anni fino al 2009.\nIn seguito alla condanna espressa dal Consiglio Mondiale della FIA nel caso \"Crashgate\" i due principali sponsor della scuderia francese, ING Direct e Mutua Madrile\u00f1a, decidono di chiudere immediatamente il loro rapporto di sponsorizzazione senza attendere la fine del campionato. Il 28 ottobre 2009 viene annunciato un accordo con la ditta olandese produttrice di orologi TW Steel. Sempre per la stagione 2010 \u00e8 stretto un rapporto di sponsorizzazione con il marchio russo Lada. Gli altri sponsor sono: Total, HP, Diac, Bridgestone, Genii Capital, Banka SNORAS ed EFG International.\nDalla stagione 2016 gli sponsor sono Infiniti, Total, Pirelli, EMC e Bell &amp; Ross ai quali si aggiungono dalla stagione successiva altri partner come Castrol e Mapfre, oltre a quelli personali di Carlos Sainz Jr. (Estrella Galicia e Tmall nel 2018).\nPer la stagione 2020 si aggiunge DP World che diventa \"title sponsor\" della scuderia.\nDalla stagione 2022 si aggiunge BWT che diventa \"title sponsor\" della scuderia."}
{"id": "66103", "revid": "999533", "url": "https://it.wikipedia.org/wiki?curid=66103", "title": "Jaguar Racing", "text": "Jaguar Racing \u00e8 il reparto corse della casa automobilistica Jaguar. Dal 2016 partecipa al campionato di Formula E con il nome di Panasonic Jaguar Racing.\nIn precedenza, ha partecipato al Campionato mondiale di Formula 1 dal 2000 al 2004 dopo aver rilevato la Stewart Grand Prix. In queste stagioni i risultati si sono fatti attendere, anche a causa di continui cambiamenti nella struttura tecnica e direttiva, e cos\u00ec la casa automobilistica Ford proprietaria del marchio Jaguar e della scuderia ha ceduto tutta la struttura alla Red Bull Racing.\nStoria.\nLa scuderia Jaguar nasce dopo l'acquisto nel 1999 della Stewart Grand Prix da parte del gruppo Ford. La scudiera prende il nome Jaguar nell'ambito di un progetto di promozione della casa automobilistica inglese.\nFormula 1.\nStagione 2000.\nNel 2000 la Jaguar debutta con i piloti Eddie Irvine e Johnny Herbert.\nNelle prime due gare si ritirano entrambi i piloti, nella settima, il Gran Premio di Monaco, Irvine termina al quarto posto, ottenendo cos\u00ec i primi tre punti nella storia del team inglese.\nNel Gran Premio d'Austria Irvine non partecipa a causa di forti dolori addominali, e viene cos\u00ec sostituito da Luciano Burti.\nNelle gare successive Irvine ed Herbert ottengono solo risultati al di fuori della zona punti o ritiri. Nell'ultima gara, il Gran Premio della Malesia il pilota nordirlandese arriva sesto al traguardo, ottenendo quindi un punto.\nLa Jaguar termina di conseguenza il campionato al 9\u00ba posto con 4 punti iridati.\nStagione 2001.\nNella stagione 2001 la Jaguar comincia il campionato con Eddie Irvine e Luciano Burti. Il pilota italo-brasiliano viene per\u00f2 ingaggiato dalla Prost Grand Prix dopo il Gran Premio di San Marino, e il suo posto alla Jaguar viene preso da Pedro de la Rosa, in quel momento collaudatore della scuderia.\nNel Gran Premio di Monaco Irvine termina la gara al 3\u00ba posto, ottenendo cos\u00ec i primi punti della stagione e il primo podio nella storia della Jaguar. Nel Gran Premio successivo, in Canada, de la Rosa arriva sesto, portando quindi un altro punto alla scuderia inglese.\nIl pilota spagnolo ottiene altri due punti nel Gran Premio d'Italia, concludendo la gara al 5\u00ba posto, risultato che verr\u00e0 bissato da Irvine nel Gran Premio degli Stati Uniti. La posizione finale nel campionato costruttori \u00e8 l'8\u00ba posto, con 9 punti.\nStagione 2002.\nNella stagione 2002 vengono confermati Irvine e de la Rosa. Il campionato della Jaguar inizia con un quarto posto di Irvine in Australia, in una gara caotica che vede solo 8 piloti al traguardo (de la Rosa arriva 8\u00ba con 5 giri di ritardo a causa dei problemi elettrici che lo hanno costretto ad una lunga sosta ai box).\nNelle dodici gare successive il team inglese non ottiene punti (Irvine si ritira ben 10 volte, de la Rosa 5). Nel Gran Premio del Belgio Irvine arriva 6\u00ba, e nel successivo Gran Premio d'Italia ottiene il terzo posto (secondo ed ultimo podio nella storia della Jaguar Racing).\nLe buone prestazioni delle ultime gare consentono alla Jaguar di migliorare il risultato dell'anno precedente, terminando il campionato al 7\u00ba posto con 8 punti.\nStagione 2003.\nNella stagione 2003 Irvine e de la Rosa vengono sostituiti dall'australiano Mark Webber e dal brasiliano Ant\u00f4nio Pizzonia.\nNel terzo Gran Premio, in Brasile, Webber ottiene il primo posto nelle prequalifiche del venerd\u00ec (sul bagnato) e il terzo posto in griglia nelle qualifiche. La gara viene condizionata dalla pioggia, e Webber si ritira per un incidente. I detriti rimasti in pista causano un incidente di Alonso, e viene cos\u00ec esposta la bandiera rossa. Webber viene classificato al 7\u00ba posto, ma il venerd\u00ec successivo alla gara i risultati vengono modificati e il pilota australiano viene retrocesso al 9\u00ba posto.\nNei Gran Premi successivi Webber ottiene altri buoni risultati sia in qualifica (3\u00ba posto anche in Ungheria) sia in gara. Va punti sette volte, ottenendo quattro 7\u00b0 e tre 6\u00b0 posti.\nPizzonia invece viene surclassato dal compagno di squadra, e quindi a partire dal Gran Premio di Germania viene sostituito da Justin Wilson, il quale va a punti solamente a Indianapolis, giungendo 8\u00ba. Nella gara statunitense, disputata con condizioni meteo mutevoli, anche Webber effettua inizialmente una buona prestazione, portandosi addirittura in testa alla corsa, prima di ritirarsi per un'uscita di pista.\nNel campionato costruttori la Jaguar, dopo aver lottato a lungo per il quinto posto, termina in settima posizione, superata a una gara dalla fine dalla Sauber; grazie al nuovo sistema di punteggio i punti ottenuti sono 18, massimo storico della squadra.\nStagione 2004.\nNella stagione 2004 Webber viene riconfermato, mentre Wilson viene sostituito dall'austriaco Christian Klien forte della sponsorizzazione della Red Bull, che appar\u00ec come sponsor sulle vetture durante la stagione.\nNelle qualifiche del Gran Premio della Malesia Webber ottiene la seconda posizione, risultato vanificato in gara da una partenza lenta.\nIl pilota australiano va a punti quattro volte (miglior risultato un 6\u00ba posto in Germania), Klien ottiene solo un 6\u00ba posto in Belgio. La stagione si conclude con un incidente tra i due piloti in Brasile.\nPer il terzo anno consecutivo il team termina il campionato al 7\u00ba posto, con 10 punti.\nNel corso della stagione il team \u00e8 protagonista di due episodi curiosi: nel Gran Premio di Monaco, nell'ambito di un progetto di sponsorizzazione, vengono incastonati diamanti nel musetto delle vetture, di cui uno viene perduto in un incidente di Klien alla curva della Stazione; e nelle ultime gare un meccanico porta ai box un asino gonfiabile che acquisisce notoriet\u00e0 e viene autografato anche da Bernie Ecclestone e Max Mosley.\nAl termine della stagione il team viene ceduto alla Red Bull, e diventa cos\u00ec Red Bull Racing.\nFormula E.\nIl 15 dicembre 2015 viene annunciata l'iscrizione del team al campionato di Formula E 2016-2017 in collaborazione con la Williams. Nell'aprile successivo la squadra nomina come test driver l'indiano Narain Karthikeyan.\nStagione 2016-17.\nLa vettura per il primo anno di partecipazione al Campionato di Formula E \u00e8 denominata Jaguar I-Type 1. I piloti saranno il neozelandese Mitch Evans ed il britannico Adam Carroll. Nelle prime due gare la vettura non si dimostra competitiva con i piloti costretti nelle ultime posizioni. A Buenos Aires Mitch Evans riesce ad entrare nella top ten in qualifica e in gara sfiora la zona punti, salvo poi essere penalizzato di 5 secondi per eccesso di velocit\u00e0 sotto full course yellow. La scuderia ottiene i primi punti a Citt\u00e0 del Messico grazie ad Evans (4\u00b0) e Carroll (8\u00b0). Il neozelandese ottenne un 10\u00ba e un 9\u00ba posto nelle successive 2 gare, uniti ad un settimo posto a Montr\u00e9al mentre Carroll giunse 10\u00b0 a New York 1. Generalmente comunque le vetture si trovavano spesso nelle retrovie. A fine stagione la Jaguar \u00e8 ultima nel campionato costruttori con 27 punti.\nStagione 2017-18.\nPer la stagione 2017-2018 arriva nel team Nelson Piquet Jr. che affianca il confermato Mitch Evans. Nel primo doppio appuntamento il team ottiene un 4\u00ba posto con Piquet, e successivamente coglie il primo podio con Evans (grazie alla squalifica del vincitore Daniel Abt) dopo essere scattato dalla quarta posizione. Nelle 3 gare successive Piquet ottiene due quarti e un sesto posto, trovandosi spesso a lottare per il podio, mentre Evans ottiene un settimo e un sesto posto. La squadra termina la stagione al sesto posto della classifica a squadre.\nStagione 2018-19.\nNella stagione successiva vengono confermati entrambi i piloti. A met\u00e0 stagione, tra la sesta e la settima tappa, la squadra sostituisce Nelson Piquet Jr. con Alex Lynn. All'E-Prix di Roma Evans ottiene la prima vittoria nella storia del team. A fine stagione, il team risulta 7\u00ba in classifica costruttori, con 116 punti conquistati.\nStagione 2019-20.\nPer la stagione 2019-20 la Jaguar conferma l'esperto Mitch Evans mentre al suo fianco debutta in Formula E James Calado. Durante la stagione Evans ha conquistato una vittoria nell'E-Prix del Messico e un podio in Cile. Il team termina il campionato al 7\u00ba posto in classifica costruttori con 81 punti all'attivo.\nStagione 2021-21.\nPer la stagione 2020-21 la scuderia conferma Mitch Evans e ingaggia Sam Bird che fino alla scorsa stagione aveva corso per la Virgin. Fin da subito i due piloti ottengono buoni risultati, infatti Evans conquista un podio in Gara 1 dell'E-Prix di Dir\u02bfiyya, mentre Bird vince Gara 2. La scuderia inoltre conquista un doppio podio nella Gara 1 dell'E-Prix di Roma, con Bird secondo ed Evans terzo."}
{"id": "66104", "revid": "2528", "url": "https://it.wikipedia.org/wiki?curid=66104", "title": "JaguarF1", "text": ""}
{"id": "66106", "revid": "2528", "url": "https://it.wikipedia.org/wiki?curid=66106", "title": "StewartF1", "text": ""}
{"id": "66108", "revid": "174925", "url": "https://it.wikipedia.org/wiki?curid=66108", "title": "Eratostene di Cirene", "text": "Biografia.\nFiglio di Aglao, nacque a met\u00e0 degli anni settanta del III secolo a.C. a Cirene.\nVerso la fine degli anni sessanta, si rec\u00f2 ad Atene per studiare e menziona tra i suoi insegnanti Aristone di Chio, Arcesilao di Pitane, che era recentemente diventato scolarca dell'Accademia, e Bione di Boristene, le cui opinioni erano eclettiche. Altri insegnanti, secondo Strabone, includevano il poco noto Apelle di Chio e il fondatore dello stesso Stoicismo, Zenone di Cizio, anche se qualsiasi contatto fu breve, poich\u00e9 mor\u00ec poco dopo l'arrivo di Eratostene. La \"Suda\" aggiunge altri due insegnanti, Lisania di Cirene, filologo e grammatico con interessi omerici e il conterraneo di Eratostene, Callimaco. \nPrecettore di Tolomeo IV Filopatore, fu terzo bibliotecario della Biblioteca di Alessandria ed uno degli intellettuali pi\u00f9 versatili della sua epoca, un tipico studioso dell'et\u00e0 ellenistica, con molteplici interessi. Scrisse, infatti, opere di filologia e critica letteraria, di astronomia e matematica, cronologia e geografia, divenne uno stretto collaboratore di Archimede, che potrebbe aver visitato Alessandria in questo periodo e che gli invi\u00f2 materiale inedito per un commento, riconoscendone l'aiuto con eloquenti lodi nella prefazione del suo \"Metodo dei Teoremi Meccanici\". Secondo la gi\u00e0 citata voce della \"Suda\", comunque, i suoi critici lo soprannominarono \"Beta\" (la seconda lettera dell'alfabeto greco), poich\u00e9 era sempre il secondo in ogni campo; i suoi sostenitori lo chiamavano, invece, \"Pentathlos\", come gli olimpionici che competevano in tutte le gare, poich\u00e9 si era dimostrato ferrato in ogni campo del sapere. \nSarebbe morto non dopo il 194 a.C. e sepolto ad Alessandria, piuttosto che nella madrepatria Cirene.\nOpere.\nAttraverso varie fonti antiche, si ricostruiscono i titoli delle seguenti opere: \"Platonikos\" (probabilmente un testo filosofico), i poemetti eziologici \"Hermes\" e \"Erigone\", le opere cronologiche \"Chronographiai\" e \"Vincitori delle Olimpiadi\", \u03a0\u03b5\u03c1\u1f76 \u03c4\u1fc6\u03c2 \u1f00\u03bd\u03b1\u03bc\u03b5\u03c4\u03c1\u03ae\u03c3\u03b5\u03c9\u03c2 \u03c4\u1fc6\u03c2 \u03b3\u1fc6\u03c2 (\"Sulla misurazione della terra\"), \u0413\u03b5\u03c9\u03b3\u03c1\u03b1\u03d5\u03b9\u03ba\u03ac (\"Geografia\"), \"Arsinoe\" (un elogio della defunta regina, citato da Ateneo di Naucrati), \"Aristone\" (sulla lussuosit\u00e0 del filosofo Aristone di Chio) e, infine, i \"Catasterismi\", un insieme di miti sulle costellazioni, pervenuto, ma quasi concordemente ritenuto spurio. Tuttavia, nel 1956 lo studioso Jean Martin attribu\u00ec ad Eratostene l'opera originale della quale il testo giunto a noi sarebbe una versione abbreviata. L'opera fu per la prima volta pubblicata in una lingua europea nel 1998, quando fu tradotta in francese con il titolo \"Le Ciel. Mythes et histoire des constellations, Les Catast\u00e9rismes d'Eratosth\u00e8ne\".\nFilosofia, letteratura e filologia.\nEratostene avrebbe composto saggi di contenuto etico, anche se della sua produzione in questo settore non sappiamo nulla di preciso: uno spiraglio sulle sue concezioni \u00e8 dato da un frammento riportato da Strabone nel prologo della sua opera, nel quale Eratostene afferma che non bisognerebbe dividere gli uomini tra barbari e Greci, ma secondo le loro qualit\u00e0, in quanto non solo vi sono Greci pessimi ma \"barbari\" di alta civilt\u00e0. \nSi occup\u00f2 anche di storia della letteratura, scrivendo in particolare un trattato \"Sulla commedia antica\" (\u03a0\u03b5\u03c1\u1f76 \u1f00\u03c1\u03c7\u03b1\u03af\u03b1\u03c2 \u03ba\u03c9\u03bc\u1ff3\u03b4\u03af\u03b1\u03c2), in almeno dodici libri, in cui trattava a fondo le questioni relative alle antichit\u00e0 teatrali e all'autenticit\u00e0, alla data, alla composizione, alla lingua e al testo delle varie commedie; in questo campo coni\u00f2 per se stesso il termine \"filologo\", nel senso di \"amante della cultura\", dando inizio terminologicamente alla filologia alessandrina.\nA giudizio degli antichi, fu rinomato come poeta: la sua \"Erigone\", componimento mitologico in distici sulla omonima eroina attica, era celebre e fu largamente imitata; inoltre, si ricordano un \"Anterinys o Hesiodos\", ispirato alle leggende sulla morte di Esiodo e un \"Ermes\", che narrava i fatti della fanciullezza del dio. Si trattava di componimenti fortemente legati alla poetica callimachea e con grande attenzione per la mitologia legata all'astronomia.\nCronologia.\nIl suo contributo principale in questo campo consiste nell'aver sistematizzato, nelle \"Cronografie\", le date della storia greca in base alla datazione per Olimpiadi, utile per l'abbondanza di riferimenti in letteratura ai Giochi olimpici e per il loro carattere panellenico. La sua compilazione di un elenco di vincitori nelle gare olimpiche, poi, era chiaramente funzionale alle sue ricerche cronologiche. Il metodo di datazione olimpico poteva, per\u00f2, essere applicato soltanto agli eventi successivi al 776 a.C., anno della prima Olimpiade; per il periodo precedente, Eratostene us\u00f2 la successione dei re spartani, a noi pervenuta nella rielaborazione della \"Cronaca\" di Eusebio di Cesarea, riuscendo a fornire una cronologia relativa della Guerra di Troia (che egli data ad 80 anni prima del ritorno in Grecia degli Eraclidi, dunque al 1184 a.C.) e del \"floruit\" di Omero (che Eratostene collocava 100 anni dopo Troia, dunque nel 1084 a.C.).\nAstronomia e Matematica.\nTra i risultati astronomici conosciamo la misura dell'inclinazione dell'eclittica, effettuata con un piccolo errore, e la compilazione di un catalogo di 675 stelle, andato perduto. Intorno al 255 a.C. avrebbe inventato la sfera armillare, strumento che consente la rappresentazione della sfera celeste e la descrizione del moto delle stelle intorno alla Terra. Sulle sue misure delle distanze tra Terra e Luna e tra Terra e Sole abbiamo solo una notizia confusa, trasmessa da Eusebio di Cesarea.\nTra i risultati matematici di Eratostene, quello pi\u00f9 noto \u00e8, in campo aritmetico, il crivello di Eratostene, un metodo per individuare i numeri primi: \u00abIl procedimento consiste nel cancellare dalla serie dei numeri dispari i multipli di 3, 5, 7, ...; i numeri dispari che rimangono sono evidentemente divisibili solo per s\u00e9 stessi e l'unit\u00e0, cio\u00e8 primi\u00bb. Un'altra sua invenzione \u00e8 quella del mesolabio, riportata in dettaglio da Eutocio di Ascalona, uno strumento meccanico con il quale si possono calcolare due medi proporzionali da inserire tra due segmenti assegnati, o, equivalentemente, estrarre una radice cubica. Infine, Pappo di Alessandria riferisce che Eratostene scrisse anche un'opera matematica intitolata alle medie proporzionali (\u03a0\u03b5\u03c1\u1f76 \u03bc\u03b5\u03c3\u03bf\u03c4\u03ae\u03c4\u03c9\u03bd).\nGeografia fisica.\nEratostene coni\u00f2 i termini \u03b3\u03b5\u03c9\u03b3\u03c1\u03b1\u03c6\u03af\u03b1 (geografia) e \u03b3\u03b5\u03c9\u03b3\u03c1\u03ac\u03c6\u03bf\u03c2 (geografo) nel suo trattato \"Geographika\", di cui ci rimangono 155 frammenti. Il libro I dei \"Geographika\" si apriva con la storia della geografia dal tempo di Omero al suo, sottolineando i grandi progressi compiuti nella conoscenza geografica nel periodo di Alessandro e dei Diadochi. Eratostene procedeva, quindi, ad esaminare la natura stessa della terra, in particolare la sua forma e i processi formativi, rilevando la presenza di fenomeni marini nell'entroterra e gli effetti dell'insabbiamento sulle regioni costiere e sugli estuari dei fiumi. Il libro II, poi, era dedicato alla forma della terra, usando la circonferenza di 252.000 stadi che aveva determinato. Sebbene le distanze terrestri specifiche fossero in gran parte riservate al Libro III, c'erano alcuni calcoli e il geografo divideva latitudinalmente il mondo abitato in cinque zone. Infine, nel III libro, si offrivano molti dettagli topografici: si rompeva con il modello accettato da Ecateo di Mileto e non andava in senso orario dalle Colonne d'Ercole ma da est a ovest, forse riflettendo l'ossessione contemporanea per l'India. Piuttosto che vedere il mondo come popolato da gruppi etnici, come era avvenuto di recente al tempo di Eforo, Eratostene enfatizzava i luoghi, fossero essi citt\u00e0 o caratteristiche geografiche.\nLa misura del meridiano terrestre \u00e8 certamente il risultato raggiunto pi\u00f9 famoso in questo campo, nella \"Misurazione della terra\", da Eratostene, che stim\u00f2 per esso una lunghezza di stadi, con un errore, assumendo uno stadio compreso tra i 155 e i 160 metri, tra il -2,4% e il +0,8% rispetto al valore corretto. Il procedimento seguito era descritto in un'opera in due libri \"Sulla misura della Terra\", che \u00e8 per\u00f2 andata perduta.\nIl metodo utilizzato da Eratostene per misurare il meridiano terrestre \u00e8 andato, appunto, perduto; a essere pervenuta \u00e8 invece una versione divulgativa e semplificata, riportata da Cleomede, che invita a prendere in considerazione due citt\u00e0, Alessandria d'Egitto e Siene, l'odierna Assuan. Assumendo la distanza delle due citt\u00e0 pari a 5000 stadi egizi, Eratostene fa l'ipotesi semplificativa (ma errata) che Siene si trovi esattamente sul Tropico del Cancro e che Siene e Alessandria siano sullo stesso meridiano. Date queste ipotesi, a mezzogiorno del solstizio d'estate a Siene il sole si troverebbe allo zenit, con i raggi del sole perfettamente verticali, in quanto il Tropico del Cancro \u00e8 proprio il parallelo che unisce i punti con questa caratteristica. In quello stesso giorno, l'angolo di incidenza dei raggi solari misurato ad Alessandria corrisponde all'angolo con il vertice al centro della Terra contenuto tra le semirette che lo congiungono alle due citt\u00e0 (ipotesi che le due citt\u00e0 siano sullo stesso meridiano). Il suo valore era di 1/50 di angolo giro, di conseguenza la misura dell'intera circonferenza terrestre era di (=50\u00d75000) stadi egizi quindi (contro i reali della circonferenza polare) con l'errore dell'1,4% circa.\nIn realt\u00e0 il metodo di Eratostene era pi\u00f9 complesso, come testimoniato dallo stesso Cleomede, il cui scopo dichiarato era quello di esporre una versione semplificata rispetto a quella contenuta nell'opera di Eratostene. Il metodo si basava su una campagna di misurazioni avvenuta per mezzo dei \"mensores regii\", funzionari regi incaricati di effettuare misure capillari del territorio egiziano per fini fiscali. Anche il fatto che la misura trovata corrisponda a 252.000 stadi potrebbe essere significativo: si tratta infatti di un numero divisibile per tutti i numeri naturali da 1 a 10. Secondo un'interpretazione, Eratostene avrebbe alterato i dati per ottenere questo risultato \u00abutile\u00bb; secondo l'interpretazione di Russo, invece, basata su una affermazione di Plinio che parla dello stadio \u00absecondo il rapporto di Eratostene\u00bb, Eratostene avrebbe introdotto un nuovo stadio come sottomultiplo del meridiano."}
{"id": "66123", "revid": "1755125", "url": "https://it.wikipedia.org/wiki?curid=66123", "title": "Tyrrell", "text": "La Tyrrell \u00e8 stata una scuderia di Formula 1, fondata da Ken Tyrrell. Vinse 23 Gran Premi e fu campione del mondo costruttori nel 1971, anno in cui il suo pilota Jackie Stewart ottenne anche il titolo piloti. Lo stesso Stewart si ripet\u00e9 due anni pi\u00f9 tardi nel 1973 vincendo un altro titolo piloti. Dopo un lungo declino, alla fine della stagione 1998 la squadra, ormai sull'orlo del fallimento, fu rilevata dalla British American Racing.\nL'arrivo in Formula 1.\nLa Tyrrell debutt\u00f2 in Formula 1 come \"team\" nel senza costruire direttamente le vetture ma facendo correre telai Matra con motore Ford Cosworth, come altre scuderie sue contemporanee. Con Jackie Stewart al volante, sfior\u00f2 la vittoria nel campionato piloti gi\u00e0 nel 1968, vincendo tre Gran Premi e vinse poi il titolo l'anno seguente con sei vittorie.\nNel la Matra decise di costituire una propria squadra e Tyrrell pass\u00f2 ad utilizzare un telaio March in attesa di costruire una propria vettura. Stewart vinse la seconda gara del campionato, ma non fu in grado di difendere adeguatamente il proprio titolo. Tyrrell decise gi\u00e0 a inizio anno di affidare il progetto a Derek Gardner e la prima Tyrrell fu presentata nel corso della stagione il 17 agosto. Ebbe cos\u00ec inizio la storia della Tyrrell come costruttore.\nLa trasformazione in costruttore e gli anni '70.\nNel Campionato 1970, in attesa che fosse disponibile la nuova vettura (preparata in gran segreto), il team si schier\u00f2 con delle March, con le quali Jackie Stewart vinse in Spagna. Verso fine stagione, debutt\u00f2 finalmente la Tyrrell 001, che prese parte alle ultime tre gare della stagione, ed alle prime della stagione successiva.\nNel campionato 1971 la Tyrrell, con la vettura denominata 003, vinse il campionato costruttori e il campionato piloti con Stewart, arrivando poi seconda in entrambi i campionati nel 1972. Con la Tyrrell 006, guidata ancora da Stewart, torn\u00f2 al successo con il titolo piloti nel 1973.\nNel campionato 1974, in cui venne applicata per la prima volta la numerazione fissa, assegnando ad ogni vettura lo stesso numero di gara per tutta la stagione, alle Tyrrell furono concessi i numeri 3 e 4 in virt\u00f9 del secondo posto nel campionato costruttori dell'anno precedente: questi numeri avrebbero identificato le Tyrrell fino al 1995, dal momento che la regola di assegnazione dei numeri non fu pi\u00f9 ri-applicata fino al 1996, quando alle Tyrrell sarebbero toccati il 18 e il 19 in base alla classifica costruttori del 1995.\nDopo il ritiro di Stewart alla fine del 1973 e la morte dell'altro pilota Fran\u00e7ois Cevert, nelle prove dell'ultimo gran premio della stagione, Tyrrell punt\u00f2 su due giovani: Jody Scheckter e Patrick Depailler, che nel 1974 ottennero due vittorie. Nel 1976 la Tyrrell, nel tentativo di aumentare la velocit\u00e0 di punta mantenendo la tenuta in curva, present\u00f2 la P34 a sei ruote (quattro anteriori direzionali e due posteriori motrici), con carreggiata ridotta e le quattro ruote anteriori da 10 pollici anzich\u00e9 13, coperte dal musetto per migliorare il Cx. L'esperimento non diede i frutti sperati: la vettura aveva effettivamente una migliore tenuta di strada in curva, grazie alla maggiore impronta complessiva degli pneumatici ma in rettilineo non si avevano grandi vantaggi per via della barriera rappresentata dalle ruote posteriori di dimensioni standard. \nAll'inizio la vettura sembr\u00f2 funzionare abbastanza bene, ottenendo la vittoria al Gran Premio di Svezia, che rimarr\u00e0 l'unica per un'auto a sei ruote, ma nel prosieguo non si dimostr\u00f2 superiore alla concorrenza. L'anno seguente il nuovo progettista Maurice Philippe, accorso in aiuto alla squadra dopo l'abbandono di Gardner, prov\u00f2 ad allargare le carreggiate e facendo fuoriuscire le piccole ruote dalla carenatura per permettere un adeguato raffreddamento alle gomme, ma vanificando lo scopo iniziale del progetto. Inoltre l'invenzione e l'introduzione delle bandelle laterali da parte della Lotus (le famose \"minigonne\"), che permettevano lo sfruttamento dell'effetto suolo, apr\u00ec una nuova via nella ricerca prestazionale e rese il tentativo tecnicamente obsoleto. In ultimo, l'opposizione della Goodyear a proseguire nello sviluppo delle specifiche gomme anteriori per un solo team port\u00f2 all'abbandono della vettura.\nAttualmente sono vietate auto di Formula 1 che non abbiano quattro ruote, due sterzanti e due motrici, ma all'epoca anche altre squadre provarono la via a sei ruote, tra cui la Lotus che per\u00f2 non port\u00f2 la vettura in pista. Gli altri tentativi, a differenza della Tyrrell, puntarono sulle quattro ruote posteriori per eliminare le enormi gomme utilizzate allora al retrotreno: la Ferrari nel 1976 prov\u00f2 una 312 T2 con coperture gemellate al posteriore, nel 1977 la March present\u00f2 la 2-4-0 con due ruote anteriori sterzanti e quattro posteriori senza differenziale, ma dopo le prime prove la vettura fu convertita in una normale quattro-ruote. Alla fine del 1981 la Williams adatt\u00f2 la FW07 con quattro ruote posteriori pi\u00f9 strette che, come sulla March, avevano le stesse dimensioni di quelle anteriori, per ridurre la sezione frontale, ma nessuna di queste partecip\u00f2 a un Gran Premio. Infine, nel 1983, arriv\u00f2 il divieto regolamentare a fermare questi esperimenti.\nGli anni '80.\nAlla fine degli anni settanta cominci\u00f2 la crisi del team. Nel accantonato il progetto a 6 ruote, il tecnico Philippe, che proveniva dalla Lotus, realizz\u00f2 il modello 008 che con Depailler vinse il Gran Premio di Monaco, e l'anno seguente per realizzare la prima Tyrrell a effetto suolo, copi\u00f2 pedissequamente la Lotus 79 campione del mondo uscente. Con il passaggio di Depailler alla Ligier, al giovane Didier Pironi, gi\u00e0 in forza alla squadra l'anno precedente, fu affiancato Jean-Pierre Jarier.\nNel Campionato 1980, sponsorizzata dalla Candy, la Tyrrell con i piloti Jarier e Derek Daly chiuse al sesto posto della classifica costruttori, con due quarti posti come migliori risultato. La scuderia sal\u00ec agli onori della cronaca per lo spettacolare incidente di Monaco, quando Daly vol\u00f2 letteralmente in aria, coinvolse altre quattro vetture nell'incidente, tra cui l'altra Tyrrell di un incolpevole Jarier.\nNel Campionato 1981, la prima guida fu Eddie Cheever, mentre come seconda guida furono inizialmente ingaggiati piloti dotati di sponsorizzazioni (la scuderia era stata abbandonata dalla Candy). Alla fine, Michele Alboreto divenne la seconda guida fissa. Cheever port\u00f2 dieci punti e un quarto posto come miglior risultato alla scuderia che chiuse al decimo posto nella classifica costruttori.\nIl Campionato 1982 fu molto equilibrato, con undici vincitori diversi nei sedici Gran Premi disputati e anche la Tyrrell ottenne una vittoria all'ultimo GP sul tortuoso circuito di Las Vegas, a opera del talento emergente di Alboreto, chiudendo cos\u00ec il campionato al sesto posto della classifica costruttori. \nI risultati di Alboreto spinsero l'azienda tessile italiana Benetton ad appoggiare la squadra per il 1983 , ma l'occasione non fu sfruttata: si adatt\u00f2 la vecchia monoposto alle nuove regole e non si trov\u00f2 un accordo per la fornitura di un motore turbo; solo nel finale di stagione arriv\u00f2 la nuova vettura, che copiava la forma a freccia della Brabham BT52 ed un alettone posteriore a freccia rovesciata, per aumentare la superficie alare, che non fu mai utilizzato in gara. Con la vecchia vettura Alboreto ottenene l'ultima vittoria per la Tyrrell sul circuito cittadino di Detroit, dove, grazie al percorso tortuoso, era meno evidente il vantaggio delle vetture con motore sovralimentato. Le clamorose vittorie di Alboreto destarono su di lui l'attenzione di Enzo Ferrari che, rompendo una lunga tradizione di avversione verso i piloti italiani, decise di ingaggiarlo per la stagione successiva. Ci\u00f2 port\u00f2 alla perdita di interesse della Benetton per la Tyrrell e il passaggio dell'azienda italiana a sponsorizzare l'Alfa Romeo.\nNel Campionato 1984, mentre tutte le squadre si avviavano a passare ai motori sovralimentati, Tyrrell continu\u00f2 ad utilizzare il Ford Cosworth, ma per recuperare competitivit\u00e0 le sue vetture correvano al di sotto del peso minimo regolamentare. Per far rientrare la vettura nei limiti, verso fine gara, fingendo di effettuare un rabbocco di acqua per un ipotetico raffreddamento dei freni, venivano caricate palline di piombo in un apposito serbatoio. La Tyrrell, scoperta a Detroit (furono trovate pure tracce di additivi), venne squalificata dal mondiale e vennero annullati tutti i piazzamenti ottenuti durante la stagione. I migliori piazzamenti erano stati il terzo posto di Stefan Bellof a Monte Carlo e il secondo di Martin Brundle a Detroit, dove proprio venne scoperto il trucco. In seguito ad un infortunio, a met\u00e0 stagione Brundle venne sostituito da Stefan Johansson.\nRientrata in F1, l'anno dopo non riusc\u00ec a vincere altre gare, anche a causa della difficolt\u00e0 nel reperire sponsor. A met\u00e0 stagione 1985 finalmente anche Tyrrell pass\u00f2 al turbo, con il motore Renault. I piloti erano Martin Brundle e Stefan Bellof: il tedesco rientr\u00f2 e sostitu\u00ec Stefan Johansson, passato alla Ferrari dopo la prima gara, ma mor\u00ec durante una gara sport al volante di una Porsche 956. Al suo posto vennero chiamati Ivan Capelli e Philippe Streiff. La scuderia chiuse il campionato costruttori al nono posto con il quarto posto di Capelli nell'ultima gara di Campionato come miglior risultato.\nNella stagione 1986 Martin Brundle rimase alla Tyrrell, affiancato da Philippe Streiff, gradito alla Renault (che aveva chiuso la sua scuderia). La squadra risal\u00ec al settimo posto della classifica costruttori con un quarto e quinto posto nella gara finale come miglior prestazione.\nNello stesso anno, a seguito dell'incidente mortale a Elio De Angelis, la Federazione per ridurre le prestazioni, var\u00f2 un percorso che in capo a tre anni avrebbe portato alla scomparsa dei motori turbo, riammettendo dal 1987 i motori aspirati. Nei Campionati 1987 e 1988 i motori sovralimentati vennero quindi progressivamente limitati per quanto riguarda la pressione di sovralimentazione e ai motorizzati con propulsori aspirati furono riservati due appositi trofei: il Trofeo Colin Chapman per i costruttori e il Trofeo Jim Clark per i piloti.\nTyrrell fu tra i primi a tornare all'aspirato, di nuovo con il Ford Cosworth, ma con la nuova cilindrata regolamentare di 3500 cc. e vinse nel 1987 i due trofei riservati ai motori aspirati, di cui quello per i piloti con Jonathan Palmer. Nella classifica costruttori assoluta, il team chiuse al sesto posto.\nNonostante questa affermazione, la squadra navigava nelle retrovie e gi\u00e0 l'anno seguente, con pi\u00f9 concorrenti dotati di motori aspirati di nuova generazione, non riusc\u00ec a confermare le vittorie dei trofei. Il team con Jonathan Palmer e Julian Bailey piloti ottenne solo cinque punti e chiuse all'ottavo posto.\nL'ultimo decennio del team.\nNel campionato 1989 la direzione tecnica venne affidata all'ex ferrarista Harvey Postlethwaite, che introdusse soluzioni tecniche originali, come il mono-ammortizzatore anteriore e, nel 1990, il musetto rialzato con l'alettone anteriore ad \"ala di gabbiano\". Piloti erano il confermato Palmer e Michele Alboreto, che, lasciata la Ferrari, tornava alla casa che lo aveva lanciato. Fu un ottimo anno: il team chiuse al quinto posto con 16 punti iridato, e con un terzo posto di Alboreto in Messico come miglior risultato. Alboreto per\u00f2 non chiuse la stagione alla Tyrrell: da met\u00e0 stagione, non smentendo la fama di talent-scout (ma anche per motivi di sponsorizzazione), Tyrrell punt\u00f2 nella seconda met\u00e0 di stagione sul giovane Jean Alesi che giunse quarto al suo primo gran premio.\nNel campionato 1990, ad Alesi fu affiancato il giapponese Satoru Nakajima (con la promessa di avere nel 1991 i motori Honda) e Alesi nel primo GP del campionato, a Phoenix, riusc\u00ec addirittura a lottare, per met\u00e0 gara, con Ayrton Senna per la prima posizione, finendo poi secondo: fu l'ultima apparizione di una Tyrrell al comando di un Gran Premio. Segu\u00ec un altro secondo posto a Monte Carlo. La scuderia replic\u00f2 cos\u00ec i risultati dell'anno prima, chiudendo nuovamente quinta con 16 punti, ma con due podi all'attivo.\nNel campionato 1991 la Tyrrell, con la partenza di Postlethwaite e Alesi e nonostante l'arrivo dei motori Honda V10, non riusc\u00ec a confermare i risultati, e si dovette accontentare di un sesto posto in classifica costruttori. Il nuovo pilota di punta Stefano Modena, arriv\u00f2 secondo in Canada e part\u00ec in prima fila a Monaco.\nIl \"matrimonio\" con la Honda non dur\u00f2, cos\u00ec come quello con Stefano Modena. Nel campionato 1992 i piloti furono Olivier Grouillard e Andrea De Cesaris, e la scuderia adott\u00f2 il motore Ilmor, confermando il sesto posto finale con pochi piazzamenti a punti.\nPer il campionato 1993, la scuderia ottenne i motori Yamaha V10, con Ukyo Katayama al posto di Grouillard: vettura e motore erano un disastro e non arriv\u00f2 nemmeno un punto iridato.\nUn discreto miglioramento si ebbe nel campionato 1994, con il ritorno di Postlethwaite e l'ingaggio di Mark Blundell al posto di De Cesaris: il team and\u00f2 a punti ben 6 volte e in Spagna Blundell si piazz\u00f2 terzo, conquistando l'ultimo podio nella storia del team; la stagione termin\u00f2 col settimo posto in classifica costruttori, con un bottino di 13 punti. \nOrmai tuttavia il team era in declino, e nel campionato 1995-1996, sempre con motori Yamaha, solo Mika Salo (giunto al posto di Blundell) tenne alta la bandiera della scuderia inglese raccogliendo in tutti 10 punti (5 per ogni stagione), consentendo al team di chiudere al nono posto nel 1995 e all'ottavo l'anno dopo. \nNel campionato 1997 la Tyrrell ebbe a disposizione dei poco competitivi motori Ford \"clienti\" e Salo e Jos Verstappen come piloti. A Monte Carlo arriv\u00f2 l'unico risultato stagionale, sempre grazie al finlandese che giunse quinto, centrando anche l'ultimo piazzamento a punti nella storia del team.\nI problemi economici del team portarono Tyrrell a vendere il titolo sportivo, nel 1998, alla British American Tobacco, che dalla stagione successiva avrebbe schierato una nuova squadra, denominata BAR. Per il campionato 1998, la Tyrrell continu\u00f2 quindi a correre con il suo nome originario, ma di fatto era gi\u00e0 controllata dai nuovi acquirenti e avrebbe affrontato un anno di transizione in vista del debutto della nuova scuderia. Come piloti vennero assunti Toranosuke Takagi, gi\u00e0 collaudatore l'anno precedente e gradito agli investitori giapponesi, e Ricardo Rosset, munito di una ricca dote di sponsor e preferito a Verstappen, che aveva invece i favori di Ken Tyrrell. L'annata si concluse senza alcun risultato utile e pose fine alla storia del team nella massima formula."}
{"id": "66124", "revid": "30610", "url": "https://it.wikipedia.org/wiki?curid=66124", "title": "Giovanni Antonio Giobert", "text": "Gli anni giovanili.\nNacque a Mongardino, presso Asti, da Spirito, figlio di Antonio, emigrato in Italia intorno al 1720 partendo da S. Pons, frazione di Barcelonnette (Francia), per non piegarsi al dominio dei francesi. Questi, infatti, con il Trattato di Utrecht (1713) avevano ricevuto da Vittorio Amedeo II il distretto di Barcellonetta, cedendo in cambio le valli di Fenestrelle e di Oulx.\nL'educazione del giovane Giobert venne affidata all'abate G.B. Lovizzolo , considerato all'epoca uno dei massimi conoscitori delle scienze fisiche in Piemonte, che fece nascere il lui una forte passione per la chimica; venne poi ammesso come apprendista in una farmacia di Asti e poi presso un'altra a Torino, alternando cos\u00ec il lavoro allo studio.\nTra i venti e i venticinque anni, nonostante le sue scarse condizioni economiche e a costo di enormi sacrifici, lasci\u00f2 il lavoro alla farmacia per occuparsi unicamente dei suoi studi di chimica, orientando i propri interessi specialmente verso l'applicazione della chimica all'agricoltura e alle industrie. Inizi\u00f2 dunque a svolgere la sua attivit\u00e0 nell'ambito della Reale Societ\u00e0 Agraria di Torino. Nel 1790 con lo scritto \"Ricerche chimiche ed agronomiche intorno agli ingrassi ed ai terreni\" venne premiato dalla Reale Societ\u00e0 Agraria di Torino.\nNel 1789 intanto, a soli 28 anni, essendosi fatto notare per aver pubblicato un discreto numero di articoli scientifici, venne nominato socio della Reale Accademia delle Scienze di Torino, della quale fu per molti anni presidente e dove le sue ricerche vennero pi\u00f9 volte premiate.\nLe idee politiche.\nSimpatizzante per i moti rivoluzionari piemontesi contro i regnanti di Casa Savoia, quando, verso la fine del 1798, le truppe francesi riuscirono ad occupare Torino costringendo alla fuga re Carlo Emanuele IV di Savoia, Giobert venne nominato dai francesi membro del neonato Governo provvisorio della Nazione Piemontese, istituito dal generale francese Joubert, con il solenne giuramento di \"odio eterno alla tirannide, amore eterno alla libert\u00e0, all'eguaglianza e alla virt\u00f9\".\nA seguito di ci\u00f2, Giobert venne nominato presidente di una commissione incaricata di convertire in denaro contante gli assignats (assegnato) prodotti dal governo francese. Ispirati dalle idee della neonata repubblica francese, Giobert e gli altri membri del Governo (tra i quali G.B. Balbis) maturarono presto l'idea di una possibile annessione del Piemonte alla Francia. Nel febbraio del 1799, per riuscire a dare corpo al loro progetto, attuarono una campagna di propaganda politica, recandosi ognuno nelle localit\u00e0 dove maggiori erano le rispettive conoscenze e il peso politico. Giobert si occup\u00f2 di raccogliere voti ad Asti e nei paesi adiacenti.\nCitando il prof. A. Tim\u00f2\nLa sera del 9 marzo 1799, come risultato della votazione popolare, una commissione giungeva a Parigi per annunciare la volont\u00e0 dei piemontesi di essere annessi alla Repubblica di Francia. Tale situazione ebbe per\u00f2 vita breve: il 26 maggio dello stesso anno, quando l'esercito austro-russo, guidato dal generale russo Suvorov, entr\u00f2 vittorioso a Torino cacciando i soldati francesi e ristabilendo il governo di Casa Savoia, Giobert venne arrestato e incarcerato.\nVenne liberato dal carcere alla fine di giugno del 1800, all'arrivo dell'esercito francese guidato da Napoleone Bonaparte, vittorioso dopo la battaglia di Marengo. Durante la dominazione napoleonica, venne nominato professore di Economia rurale, Arti e Manifatture e, nel 1802, di Chimica e Mineralogia presso l'Universit\u00e0 di Torino. Venne inoltre incaricato della direzione della facolt\u00e0 fisico - matematica dell'Accademia delle Scienze di Torino.\nNel 1814, in seguito alla caduta di Napoleone e alla nuova restaurazione dei Savoia, Giobert pag\u00f2 ancora il suo sostegno alle idee rivoluzionarie: gli venne sottratta la cattedra universitaria, che per\u00f2 gli fu riaffidata l'anno successivo. Venne nominato, infatti, professore di Chimica applicata alle arti e membro del Consiglio delle miniere. Decise allora di abbandonare la vita politica e di dedicarsi soltanto all'insegnamento e alle ricerche chimiche. Trascorse i suoi ultimi anni in una discreta agiatezza tra la casa in via Arsenale a Torino e la sua tenuta, la \"Cascina Nuova\" in zona Mirafiori sempre a Torino, coltivando piante rare e continuando le ricerche e gli esperimenti agricoli.\nL'attivit\u00e0 scientifica.\nFu tra i primi a diffondere in Italia la teoria di Lavoisier. Ricercatore instancabile, si occup\u00f2 di molteplici studi ed esperimenti tra i quali meritano citazione almeno la scoperta dei doppi carbonati di magnesio (magnesite o giobertite), e la definizione del metodo di estrazione della tintura color indaco (1813).\nOffr\u00ec un importante contributo allo sviluppo dell'eudiometria(lo studio della composizione dei gas), realizzando un modello a fosforo che venne utilizzato anche da Lazzaro Spallanzani. Fece parte del Comitato Galvanico, organizzazione torinese volta a sostenere la teoria di Galvani contro quella di Volta.\nRicopr\u00ec la carica di Segretario Perpetuo della Reale Societ\u00e0 Agraria di Torino e fu uno dei 40 membri dell'Societ\u00e0 Italiana della Scienza con sede prima a Verona poi a Modena. Fu inoltre socio di molte altre accademie scientifiche italiane, tra cui quelle di Bologna, di Milano e di Firenze. Stimato anche all'estero, divenne socio di molte accademie scientifiche d'Europa (tra tutte quella di Bruxelles) e d'America.\nCollegamenti esterni.\nLe informazioni contenute in questo articolo sono tratte da:"}
{"id": "66125", "revid": "740722", "url": "https://it.wikipedia.org/wiki?curid=66125", "title": "Luci d'artista", "text": "Luci d'Artista \u00e8 una manifestazione culturale avviata dal comune di Torino nel 1998 e successivamente intrapresa anche dai comuni di Salerno e Pescara, per quanto il marchio \u2013 eccetto che per internet \u2013 rimanga tuttavia un'esclusiva torinese. In occasione del periodo natalizio, alcune piazze e vie delle citt\u00e0 si vestono di luci, che vanno oltre le consuete luminarie di fine anno: sono opere concepite da artisti contemporanei, che si qualificano per l'alto valore scenografico o per valori fortemente simbolici e concettuali.\nStoria.\nLe \"Luci d'Artista\", punto di riferimento dell'arte contemporanea, nascono a Torino nel 1998 su iniziativa di Fiorenzo Alfieri. Vengono invitati 12 artisti (Vasco Are, Francesco Casorati, Enrico De Paris, Richi Ferrero, Carmelo Giammello, Emanuele Luzzati, Luigi Mainolfi, Mario Molinari, Luigi Nervo, Giulio Paolini, Luigi Stoisa, Francesco Tabusso) e due giovani artisti, Domenico Luca Pannoli ed Enrica Borghi - selezionati attraverso un concorso nazionale d'idee. La sesta edizione del 2004 propone a Torino (fra l'altro) l'opera di Mario Merz, famoso esponente dell'arte povera scomparso nel 2003, chiamata \"Il volo dei numeri\": I primi numeri della successione di Fibonacci sono collocati sulla Mole Antonelliana, e riferiscono, come spesso avviene nella poetica merziana, dell'apparente caos nello sviluppo delle forme di vita. Scenografica e fotogenica anche l'installazione di Daniel Buren detta \"Tappeto volante\".\nL'evento, che riscuote successo sin dalla sua prima edizione, fa apparire la metropoli piemontese vestita di luci ed attira annualmente numerosi turisti italiani e stranieri.\nLa collezione, partita nel 1998, si \u00e8 progressivamente ampliata e nel 2015 comprende le opere di numerosi artisti: Mario Air\u00f2, Vasco Are, Carlo Bernardini, Valerio Berruti, Enrica Borghi, Daniel Buren, Francesco Casorati, Nicola De Maria, Enrico Tommaso De Paris, Richi Ferrero, Martino Gamper, Marco Gastini, Carmelo Giammello, Jeppe Hein, Jenny Holzer, Rebecca Horn, Alfredo Jaar, Joseph Kosuth, Emanuele Luzzati, Qingyun Ma, Luigi Mainolfi, Mario Merz, Mario Molinari, Luigi Nervo, Mimmo Paladino, Domenico Luca Pannoli, Giulio Paolini, Michelangelo Pistoletto, Tobias Rehberger, Vanessa Safavi, Luigi Stoisa, Francesco Tabusso, Jan Vercruysse e Gilberto Zorio (gi\u00e0 autore, quest'ultimo, di \"Luce Fontana Ruota\" nel 1999 ai Murazzi del Po per la seconda edizione).\nLa stessa iniziativa \u00e8 stata adottata anche nella citt\u00e0 di Salerno nel 2006 e, dieci anni pi\u00f9 tardi, nella citt\u00e0 di Pescara. Un gemellaggio ideale tra le tre citt\u00e0, Torino, Salerno e Pescara, ha prodotto uno scambio reciproco. Nel periodo della manifestazione (novembre-gennaio) parte delle luci adottate l'anno precedente dal capoluogo piemontese sono state esposte a Salerno e Pescara, oltre ad altre opere inedite appositamente commissionate. Negli anni seguenti, invece, la citt\u00e0 di Torino ha adottato diverse opere del comune campano e di quello abruzzese, iniziando cos\u00ec un \"gemellaggio\" vero e proprio con scambio delle opere delle tre citt\u00e0 partecipanti. Nel 2009, l'albero di Natale di 25 metri situato in piazza Portanova risultava essere il pi\u00f9 alto di tipo artificiale in Italia.\nNel 2011 la manifestazione salernitana vede la partecipazione dell'artista Nello Ferrigno. Di particolare successo dell'edizione salernitana \u00e8 il tema del giardino incantato, che avvolge di luci variegate e sempre diverse il centro storico cittadino, rendendo la Villa comunale di Salerno un autentico giardino fiabesco con maghi, stregoni, tunnel luminosi e figure incantate.\nCultura di massa.\nLa rassegna salernitana compare nella commedia \"Babbo Natale non viene da Nord\" (2015)."}
{"id": "66127", "revid": "1369234", "url": "https://it.wikipedia.org/wiki?curid=66127", "title": "Partito Comunista Cinese", "text": "Il Partito Comunista Cinese (PCC) () \u00e8 un partito politico cinese fondato nel 1921, una delle istituzioni che pi\u00f9 hanno determinato la storia e la politica della Cina nel XX secolo.\n\u00c8 il partito che nel 1949 fond\u00f2 la Repubblica Popolare Cinese e che a partire da tale data \u00e8 \"de facto\" il detentore esclusivo del potere politico all'interno del Paese. Al 2013 contava oltre 85 milioni di membri ed \u00e8 il secondo partito pi\u00f9 grande del mondo per numero di iscritti dopo il Bharatiya Janata Party.\nStoria.\nLe origini: il movimento del 4 maggio 1919.\nIl PCC nacque in uno dei momenti pi\u00f9 difficili per la Cina, messa in ginocchio dall'imperialismo occidentale e giapponese e minacciata dalla disgregazione politica e dal potere di vari \"signori della guerra\". Proprio nella protesta che si svilupp\u00f2 contro l'imperialismo giapponese possiamo vedere la nascita di quei fermenti politici che avrebbero portato alla sua costituzione.\nNel 1915 l'Impero giapponese aveva infatti presentato le sue \"Ventuno richieste\" alla Cina, che rompevano definitivamente con la politica della porta aperta e miravano a trasformare la Cina in una colonia di fatto. Il 4 maggio 1919, dopo che il trattato di Versailles aveva stabilito che gli ex-diritti tedeschi passassero ai giapponesi, manifestazioni scoppiarono in tutte le principali citt\u00e0 della Cina. Questo Movimento del 4 maggio 1919 si spinse molto oltre i precedenti movimenti anti-imperialisti e si svilupp\u00f2 su una linea indipendente dall'elaborazione politica che negli stessi anni veniva condotta da Sun Yat-sen, leader della rivoluzione Xinhai e fondatore della Repubblica di Cina contrapposta al governo giapponese. Sun riusc\u00ec inoltre a rivitalizzare il partito nazionalista del Kuomintang (KMT), da lui fondato nel 1912 assieme a Song Jiaoren.\nIn questo periodo la pi\u00f9 grande organizzazione marxista in Cina era il Partito Socialista Cinese fondato a Shanghai nel 1911 da Jiang Kanghu e con l'accademico e bibliotecario Li Dazhao tra i suoi principali esponenti, a Tientsin. Il Partito Socialista aveva aderito all'Internazionale Comunista ma a causa dei contrasti fu espulso.\nTra i principali animatori delle proteste c'era il giornalista Chen Duxiu, che nel 1915 aveva fondato il periodico \"Giovent\u00f9 nuova\". Sulla sua onda all'interno delle universit\u00e0 si affermava un movimento di rinnovamento culturale che predicava l'eguaglianza, promuoveva l'istruzione di massa, aggrediva la morale confuciana su cui aveva poggiato per millenni l'organizzazione sociale della Cina, il culto della gerarchia, dell'autorit\u00e0 e della famiglia. Intellettuali e nuovo proletariato urbano trovarono il loro punto di riferimento non tanto nella democrazia europea e americana e nella modernizzazione giapponese, che erano state la fonte d'ispirazione di Sun Yat-sen, quanto piuttosto nella rivoluzione d'ottobre scoppiata nella Repubblica russa di Kerenskij nel 1917.\nA differenza di quanto avvenuto in Occidente e in Russia, il movimento comunista cinese non nacque da una scissione e dalla frattura con una precedente tradizione socialdemocratica, ma direttamente sotto l'influenza dell'Unione Sovietica.\nA seguito del crescente sentimento antimperialista tra i giovani cinesi, Li Dazhao fond\u00f2 a Pechino la \"Societ\u00e0 della Cina giovane\" e nell'ottobre del 1918 organizz\u00f2 la \"Societ\u00e0 per lo studio del marxismo\" all'interno della biblioteca universitaria della capitale cinese, dove un giovane Mao Zedong si era trasferito da poco per lavorare come assistente bibliotecario.\nLi Dazhao ebbe un ruolo importante nel Movimento del 4 maggio 1919 e sfrutt\u00f2 le dimostrazioni studentesche per diffondere gli ideali marxisti e della rivoluzione d'ottobre. A seguito dei moti di protesta, cominciarono a comparire in Cina nuovi circoli operai, associazioni per lo studio del marxismo e leghe sindacali.\nGrazie al suo interesse per le lotte operaie al suo giornale \"Meizhou Pinglun\" (\"Critica settimanale\"), Li Dazhao riusc\u00ec a ottenere abbastanza consensi per fondare il primo gruppo politico di marxisti nel maggio del 1920 e a creare cos\u00ec le fondamenta del Partito Comunista Cinese.\nNascita del partito e primi congressi nazionali.\nNel 1921, il PCC venne fondato nella Concessione francese di Shanghai da Li Dazhao e Chen Duxiu sulla base della teoria avanguardista di Lenin.\nTra il 23 e il 31 luglio dello stesso anno si tenne il I Congresso nazionale del Partito Comunista Cinese, al quale parteciparono dodici delegati e la cui sede fu spostata da Shanghai in un'imbarcazione sul lago Nan Hu nello Jiaxing. Durante il congresso, fu stilata la prima Costituzione del partito e furono fissati gli obiettivi principali da raggiungere: il rovesciamento della borghesia e l'eliminazione delle distinzioni classiste attraverso l'esercito rivoluzionario del proletariato e la lotta di classe, l'istituzione della dittatura del proletariato e la nazionalizzazione dei mezzi di produzione. Il Partito elesse inoltre il primo Comitato centrale e nomin\u00f2 Chen Duxiu alla segreteria.\nTra il 16 e il 23 luglio 1922, il PCC organizz\u00f2 il suo II Congresso nazionale a Shanghai: fu approvata l'iscrizione all'Internazionale Comunista e fu redatta una dichiarazione nella quale si analizzava la natura semi-coloniale e semi-feudale della societ\u00e0 cinese e si rafforzavano gli ideali leninisti. Al termine dei lavori, Chen Duxiu fu riconfermato segretario del Comitato centrale.\nAlleanza con Sun Yat-sen.\nLa posizione dell'Internazionale Comunista per quanto riguarda i Paesi colonizzati, che fu fatta propria dai cinesi, chiedeva ai nascenti partiti comunisti di cercare l'alleanza con la borghesia nazionale per affrontare la lotta per l'indipendenza. Si pensava che la rivoluzione comunista doveva essere preceduta da una rivoluzione democratico-borghese, che avrebbe spazzato via ogni residuo di feudalismo e gettato le basi di un'economia moderna.\nInevitabilmente questa posizione port\u00f2 alla ricerca di un accordo con Sun Yat-sen. L'autorit\u00e0 centrale andava infatti scomparendo dopo la morte di Yuan Shikai, il secondo presidente della Repubblica di Cina che aveva cercato con un colpo di mano di farsi proclamare imperatore, ma aveva fallito. Le stesse potenze straniere si trovarono in difficolt\u00e0, in quanto era impossibile imporre la propria volont\u00e0 a un governo che non esisteva pi\u00f9. La Cina cadeva a poco a poco nelle mani di banditi e signori della guerra, tanto i comunisti che Sun Yat-sen volevano porre fine a questo stato di cose.\nNel gennaio 1923 Sun Yat-sen si decise a incontrare il delegato sovietico Adol'f Ioffe e ne scatur\u00ec la dichiarazione Sun-Ioffe: i sovietici ammettevano l'impossibilit\u00e0 di instaurare per il momento un governo comunista in Cina e si impegnavano a dare tutto il loro appoggio alla realizzazione dell'indipendenza e dell'unit\u00e0 nazionale del Paese. Poco dopo il Manifesto programmatico del Congresso del Kuomintang affermava tre indirizzi politici: alleanza con l'Unione Sovietica, cooperazione con i comunisti e aiuto ai contadini e agli operai. Di conseguenza, nel 1924, il KMT e il Partito Comunista Cinese formarono il Primo Fronte Unito.\nGuerra civile.\nFinch\u00e9 fu in vita Sun Yat-sen, comunisti e nazionalisti lavorarono assieme per portare a termine quella che l'Internazionale comunista giudicava una \"rivoluzione democratico-borghese\". Nel 1926 il Kuomintang e il Partito Comunista iniziarono insieme la Spedizione del Nord per riunificare la Cina contro i signori della guerra del Governo Beiyang. Con l'appoggio dell'Unione Sovietica, il Fronte riusc\u00ec a sconfiggere i nemici avanzando da Canton verso il fiume Azzurro, e successivamente si schier\u00f2 contro i colonialisti britannici. Questi ultimi cedettero le loro concessioni a Hankou e Jiujiang ma si prepararono a difendere il loro settore a Shanghai. Tuttavia nel 1927 il militare Chiang Kai-shek prese il potere sul governo di Canton e sul KMT e dopo aver usato i militanti del PCC per conquistare Shanghai, Chiang attu\u00f2 un sistematico massacro dei comunisti e dei militanti della sinistra del suo stesso partito. Il costo in termine di materiale e di vite umane pagato dal PCC fu assai elevato e il nuovo governo nazionalista di Chiang a Nanchino continu\u00f2 a perseguire epurazioni. Il primo fronte unito si sciolse definitivamente nel 1927 e subito dopo i comunisti diedero vita alla rivolta di Nanchang, uno dei primi scontri armati tra il KMT di Chiang Kai-shek e il PCC che vide la nascita dell'Armata Rossa Cinese. A settembre Mao Zedong guid\u00f2 la rivolta del raccolto autunnale nello Hunan e nel Jiangxi, mentre l'11 dicembre 1927, i comunisti scatenarono un'insurrezione a Canton, rapidamente repressa nel sangue.\nIl declino dell'apparato organizzativo urbano del PCC port\u00f2 a cambiamenti istituzionali interni: all'indomani del V Congresso nazionale del 1927, il partito adott\u00f2 il centralismo democratico come metodo per organizzare i partiti rivoluzionari e istitu\u00ec un Politburo. Il risultato fu un incremento della centralizzazione del potere all'interno del PCC e a ogni livello i comitati permanenti ottennero il controllo effettivo.Il V Congresso critic\u00f2 Chen Duxiu per i suoi errori deviazionisti di destra ma non propose alcuna misura correttiva. Tra gli obiettivi fissati, vi erano l'avvio di una rivoluzione agricola e l'istituzione del potere democratico rurale rivoluzionario, ma il Congresso non fu in grado di avanzare programmi specifici per soddisfare la richiesta di terreni da parte dei contadini.\nIl PCC fu attraversato da un'intensa lotta fra due linee mentre Mao Zedong, allora un membro del Comitato centrale, cercava di far prevalere la propria linea militare della \"guerra popolare\" su quella giudicata \"di destra\" e su quella degli esponenti comunisti pi\u00f9 o meno vicini al trotskismo.\nBench\u00e9 fosse stato riconfermato segretario generale al termine del V Congresso del partito, Chen Duxiu venne deposto da una turbolenta riunione del Comitato centrale per la sua inadeguatezza al comando delle forze militari comuniste nell'affrontare il Kuomintang.\nIl VI Congresso nazionale, tenutosi a Mosca nel 1928 con il sostegno del Comintern, vide l'elezione di Xiang Zhongfa alla segreteria e la crescente influenza dell'amico Li Lisan. Dopo le dimissioni di Chen Duxiu, Li Lisan fu in grado di assumere \"de facto\" il controllo del partito, ma la sua leadership port\u00f2 il PCC verso lo scioglimento. L'Internazionale comunista intervenne per fermare le politiche di Li e, verso la fine del 1930, fu espulso dal Partito.\nNel 1934, in piena guerra civile, l'Armata Rossa Cinese fu costretta a ritirarsi dallo Jiangxi per sfuggire alle truppe del KMT di Chiang Kai-shek. Mao Zedong guid\u00f2 l'esercito comunista in una \"lunga marcia\" verso lo Shaanxi, dove a Yan'an il PCC pot\u00e9 riorganizzarsi e riprendere le forze.\nNel 1935, Mao Zedong divenne membro del Comitato permanente del Politburo e leader informale del PCC, con Zhou Enlai e Zhang Wentian, il capo formale del partito, come suoi deputati informali. Il conflitto con il KMT port\u00f2 alla riorganizzazione dell'Armata Rossa e al controllo totale di essa da parte del PCC attraverso appositi dipartimenti politici. Nel 1937, il PCC e il KMT si trovarono costretti a collaborare nella seconda guerra sino-giapponese, formando il Secondo Fronte Unito che rimase formalmente attivo cinque anni dopo il termine della collaborazione nel 1940. Nonostante la loro alleanza formale, il PCC colse l'occasione per espandersi e prepararsi a uno scontro con il KMT, che nel 1939 inizi\u00f2 a ostacolare l'espansione comunista in Cina. Tale situazione port\u00f2 a frequenti scontri tra le forze comuniste e nazionaliste, placati per\u00f2 dal rifiuto di entrambe le parti di far scoppiare una guerra civile. Nel 1943, il PCC stava nuovamente espandendo il proprio territorio a spese del KMT.L'Impero giapponese fu sconfitto nel 1945 e, nel medesimo anno, l'Esercito Popolare di Liberazione aiut\u00f2 l'Armata Rossa sovietica a liberare l'area settentrionale della Corea.\nSempre nel 1945, dopo essere stato per lungo tempo spogliato di tutte le funzioni, trionf\u00f2 definitivamente la linea di Mao Zedong, il quale venne eletto presidente del Comitato centrale dal VII Congresso del partito tenutosi a Yan'an.\nRivoluzione.\nNel 1946, il Secondo fronte unito si sciolse e ripresero le tensioni tra il PCC e il KMT. L'Esercito Rivoluzionario Nazionale di Chiang Kai-shek era militarmente superiore grazie al sostegno degli Stati Uniti d'America, ma i comunisti potevano avvalersi dell'appoggio popolare.\nIl 14 gennaio 1949, Mao Zedong propose un negoziato di pace mentre la sua armata stava avanzando verso Tianjin. Intanto, Chiang si dimise da presidente della Cina il 21 gennaio e fu sostituito dal generale Li Zongren, che accett\u00f2 la proposta di Mao e annunci\u00f2 il ritiro delle forze nazionaliste da Pechino.\nNell'aprile dello stesso anno, fu organizzata una conferenza di pace che tuttavia non ebbe i risultati sperati. Il governo di Li rifiut\u00f2 le richieste di Mao e i comunisti risposero conquistando Nanchino, roccaforte nazionalista.\nL'influenza comunista riusc\u00ec a espandersi velocemente nel territorio cinese e il 1\u00ba ottobre 1949, Mao Zedong proclam\u00f2 la nascita della Repubblica Popolare Cinese. La guerra civile non termin\u00f2 fino all'anno successivo, quando i nazionalisti furono costretti a ritirarsi nell'isola di Formosa dove istituirono una nuova Repubblica di Cina, con capitale Taipei.\nPrima fase del potere e rivoluzione culturale.\nVerso la fine del 1949, il Partito Comunista Cinese divenne il maggior partito politico al potere della Cina. Il PCC veniva chiamato \"Kungchantang di Cina\", il nome ufficiale standard con la traslitterazione Wade-Giles, prima dell'adozione del Pinyin nel 1958.Il PCC mantenne rapporti amichevoli con tutti i partiti comunisti del mondo, in particolare con l'URSS di Stalin. Tuttavia, dopo la morte del dittatore sovietico nel 1953 e l'elezione di Nikita Chru\u0161\u010d\u00ebv alla segreteria del PCUS, fu avviato in Unione Sovietica un processo di destalinizzazione volto a rivalutare e criticare il periodo stalinista. Il Partito Comunista Cinese, aiutato da Stalin durante la guerra civile, fu contrario a ci\u00f2 che fu definito come un \"Revisionismo del marxismo\" e consider\u00f2 lo stalinismo come un modello ideale per applicare il socialismo in Cina. In seguito all'intervento sovietico nella rivoluzione ungherese del 1956, alle nuove politiche ideologiche e internazionali dell'URSS, i rapporti con la Cina divennero sempre pi\u00f9 tesi e portarono a una vera e propria crisi sino-sovietica.\nMentre i principali partiti comunisti si allinearono con Mosca, altri si schierarono con la Cina criticando il \"revisionismo sovietico\". Tra i partiti al potere che ebbero rapporti amichevoli con il PCC vi erano il Partito del Lavoro d'Albania, il Partito Comunista della Birmania, il Partito Comunista del Vietnam, il Partito Rivoluzionario del Popolo Lao, il Partito Comunista di Kampuchea e il Partito del Lavoro di Corea. Inoltre, in questo periodo nel mondo sorsero diversi partiti di matrice maoista, come il Partito Marxista-Leninista Italiano e il Partito Comunista di Spagna (ricostituito).\nPer le sue politiche, il Partito Comunista Cinese si ispir\u00f2 al modello sovietico, in particolare quello stalinista, introducendo i piani quinquennali e un'economia pianificata. Tra il 1958 e il 1961, il PCC attu\u00f2 il \"grande balz\u00f2 in avanti\" per trasformare rapidamente la Cina agricola in una potenza industriale, ma tali riforme si rivelarono disastrose e furono une delle cause della Grande carestia cinese. Mao rinunci\u00f2 alla carica di Presidente della Repubblica nel 1959, conservando quella di Presidente del Partito, e al suo posto fu eletto il moderato Liu Shaoqi. Il piano fu bloccato nel 1961 dal IX Plenum dell'VIII Comitato centrale e fu ripristinata la situazione precedente al 1958. All'interno del PCC avvenne una spaccatura: alcuni leader accusavano la burocrazia di essere stata troppo zelante nell'applicare le riforme, mentre altri vedevano il fallimento come una prova della necessit\u00e0 di avvalersi maggiormente degli incentivi materiali e degli esperti per lo sviluppo economico, fattori che non erano stati considerati da Mao. Intanto, Liu Shaoqi e Deng Xiaoping (Segretario Generale del Partito) si occuparono di restaurare l'economia con politiche meno radicali.\nMao Zedong vide il suo ruolo ridimensionato e inizi\u00f2 a temere la perdita del proprio controllo sul PCC e la Cina. Nell'agosto 1966, Mao annunci\u00f2 quindi la Grande rivoluzione culturale proletaria \"contro i borghesi infiltrati nel partito e nello Stato\" all'XI Plenum dell'VIII Comitato centrale e inizi\u00f2 a sostituire i quadri del PCC con persone pi\u00f9 vicine al suo pensiero. I giovani maoisti di tutto il paese formarono le Guardie rosse e si mobilitarono contro le vecchie idee, i vecchi costumi, le vecchie abitudini e la vecchia cultura. Il Libretto Rosso con le principali citazioni di Mao Zedong divenne uno dei simboli della rivoluzione culturale e numerosi accademici furono uccisi. Gli stessi quadri e dirigenti del PCC mutarono, mentre tutto il partito si lanciava nella critica del revisionismo interno e dell'Unione Sovietica. Nel 1967, Liu Shaoqi e Deng Xiaoping furono rimossi dal Politburo mentre i comitati locali di partito vennero disciolti e restaurati pi\u00f9 volte. Nel 1968, Mao riun\u00ec il Comitato centrale per rifondare il PCC e ottenere un maggiore controllo sul partito. Intanto, la situazione interna divenne sempre pi\u00f9 instabile e sanguinosa e nel 1969 il IX Congresso nazionale del partito cerc\u00f2 di ristabilire l'ordine. Nel 1976, Mao mor\u00ec e fu sostituito da Hua Guofeng come premier della Repubblica Popolare Cinese e presidente del Partito Comunista Cinese.\nBreve leadership di Hua Goufeng.\nIl 6 ottobre 1976, Hua ordin\u00f2 l'arresto della \"Banda dei Quattro\" con l'accusa di aver orchestrato un colpo di Stato. Il gruppo era formato da quattro politici del PCC che erano diventati molto potenti durante gli anni della rivoluzione culturale e che furono i principali mandanti delle devastazioni compiute in quel decennio.\nL'XI Congresso nazionale del Partito Comunista Cinese del 1977 vide la riconferma di Hua Guofeng alla presidenza del partito e il ritorno di Deng Xiaoping nel Comitato centrale. Durante i lavori, fu dichiarata conclusa l'esperienza della rivoluzione culturale con la critica alla \"Banda dei Quattro\" e fu attuata una politica di revisione. Il Congresso ribad\u00ec inoltre che l'obiettivo principale del PCC post-Mao era quello di rendere la Cina uno stato socialista potente e moderno entro la fine del XX secolo.\nHua Guofeng segu\u00ec il principio dei \"Due qualunque\" (\"sosterremo risolutamente \"qualunque\" politica di Mao, seguiremo decisi \"qualunque\" istruzione data da Mao\") e nei luoghi pubblici il suo ritratto cominci\u00f2 a essere affiancato a quello di Mao Zedong. Tuttavia, Deng Xiaoping inizi\u00f2 ad assumere sempre pi\u00f9 influenza all'interno del PCC e nel 1980 cedette la carica di premier a Zhao Ziyang, sostenitore di Deng. Nel 1981, Hua fu sostituito come presidente del partito da Hu Yaobang, vicino a Deng, e rimase all'interno del Comitato centrale.\nDeng Xiaoping e il Socialismo con caratteristiche cinesi.\nNel 1981, Deng Xiaoping prese \"de facto\" le redini del PCC e della Cina, un paese devastato dal Grande balzo in avanti, ancora sostanzialmente agricolo e arretrato, distante dai traguardi raggiunti dalle economie occidentali. Deng decise quindi di attuare delle riforme strutturali nel Paese e varare un nuovo sistema economico all'interno del solco socialista: il cosiddetto \"Socialismo con caratteristiche cinesi\", raggiungibile attraverso le \"Quattro modernizzazioni\" (agricoltura, industria, scienza e tecnologia, apparato militare). La nuova ideologia fu annunciata nel 1982 da Deng nel XII Congresso nazionale del Partito Comunista Cinese e prevedeva il passaggio dall'economia pianificata a un sistema ibrido che lasciasse spazio anche all'iniziativa privata, mantenendo comunque la leadership del partito. Nel 1984, Deng afferm\u00f2 che la Cina si trovava nella prima fase verso il comunismo, ovvero il socialismo, e doveva quindi sviluppare le proprie forze produttive e accumulare denaro, applicando per\u00f2 le teorie marxiste al contesto cinese e al mondo globalizzato del XX secolo. Inoltre, Deng individu\u00f2 l'arretratezza della Cina nella sua chiusura verso gli altri paesi e perci\u00f2 decise di aprire l'economia cinese a investimenti stranieri. Per quanto riguarda l'apertura al mercato, il leader cinese afferm\u00f2 che era capitalista se aveva fini capitalisti; mentre era socialista, se veniva utilizzato per affermare successivamente il comunismo.\nLa nuova linea dettata da Deng port\u00f2 a una rapida crescita economica e a migliori relazioni diplomatiche con gli stati occidentali. Ci\u00f2 comunque incontr\u00f2 una certa ostilit\u00e0 all'interno del PCC stesso; la linea di Deng risult\u00f2 definitivamente vincente al Comitato centrale dell'ottobre 1984 e nel 1985 circa oppositori del \"nuovo corso\" vennero espulsi.L'ideologia di Deng, tuttavia, continu\u00f2 a essere contestata sia dai maoisti sia da coloro che sostenevano la liberalizzazione politica. Assieme ad altri fattori sociali, come l'Autunno delle Nazioni e le richieste di democrazia da parte degli studenti universitari, i conflitti culminarono nella protesta di piazza Tienanmen del 1989. Le manifestazioni furono represse con violenza e Deng afferm\u00f2 nuovamente la propria leadership sul Partito e sulla nazione.\nJiang Zemin e Hu Jintao.\nNel 1992, il segretario generale Jiang Zemin elogi\u00f2 i risultati ottenuti con la \"teoria di Deng Xiaoping\" e introdusse il concetto di \"economia socialista di mercato\" in occasione del XIV Congresso nazionale del Partito Comunista Cinese. In seguito alle dimissioni e all'uscita dalla scena politica di Deng Xiaoping, nel 1993 Jiang divenne il nuovo leader della Cina e continu\u00f2 la maggior parte delle politiche avviate dal predecessore. Nel 1997, il XV Congresso nazionale incluse il pensiero di Deng tra le ideologie ufficiali del PCC citate all'interno della Costituzione del Partito.\nLa nuova direzione di Jiang Zemin favor\u00ec un'apertura ancora maggiore al libero mercato, provocando al contempo una forte crescita economica, ma anche nuovi e sempre pi\u00f9 acuti squilibri sociali. In particolare l'elaborazione teorica di Jiang delle \"tre rappresentanze\" incoraggi\u00f2 il Partito a rappresentare \"le direzioni e le richieste di sviluppo delle forze produttive avanzate, gli orientamenti di una cultura avanzata e gli interessi fondamentali della maggior parte del popolo cinese\". La teoria legittim\u00f2 inoltre l'ingresso di imprenditori privati ed elementi borghesi all'interno del Partito. La dottrina di Jiang fu introdotta nel Costituzione del Partito durante il XVI Congresso nazionale del 2002 come una \"ideologia guida\". Durante i primi anni del nuovo millennio avvenne anche una sorta di \"alleggerimento\" ideologico che permise di riaprire stabili e, per certi aspetti, proficui contatti con il Kuomintang a partire dal 2003.\nNel 2002, a Jiang successe Hu Jintao. Al contrario dei predecessori, Hu pose l'enfasi sulla leadership collettiva e si oppose alla dominanza di un solo uomo all'interno del sistema politico. Tuttavia, il nuovo leader cinese si trov\u00f2 davanti un'economia in impetuosa crescita, la cui gestione caotica aveva per\u00f2 dato vita agli squilibri e alle tensioni sociali di cui sopra. Al XVII Congresso del partito tenutosi nel 2007 Hu fece includere nella Costituzione del PCC la propria \"prospettiva scientifica dello sviluppo\", volta a creare una \"societ\u00e0 socialista armoniosa\" e che mira quindi a mantenere le riforme pro-capitaliste, ma in modo pi\u00f9 ordinato del passato.\nAscesa di Xi Jinping e scandalo \"Bo Xilai\".\nTra l'8 e il 15 novembre 2012, si tenne a Pechino il XVIII Congresso nazionale, durante il quale furono discussi gli esiti delle politiche di Hu Jintao e fu inclusa la prospettiva scientifica dello sviluppo tra le ideologie ufficiali del Partito. In seguito al rinnovo dei vertici dei principali organi del Partito, il vicepresidente della Repubblica Popolare Cinese Xi Jinping fu eletto segretario generale del nuovo Comitato centrale e divenne capo della Commissione militare centrale. Subito dopo la chiusura del congresso, il segretario inizi\u00f2 a delineare la nuova linea politica che avrebbe seguito il PCC durante la sua leadership, basata sulla valorizzazione dell'esercito e la storia del Paese nonch\u00e9 alla realizzazione del \"sogno cinese\", ovvero quello del \"grande ringiovanimento della nazione\" e dell'affermazione della Cina come superpotenza mondiale.\nNel 2013, Xi fu eletto Presidente della Repubblica dal Congresso nazionale e inizi\u00f2 cos\u00ec a consolidare il proprio potere. Il PCC accentu\u00f2 i propri ideali nazionalisti, intensific\u00f2 la campagna contro la corruzione e i nemici del partito ma si apr\u00ec maggiormente al mercato: il Comitato centrale permise infatti a Xi Jinping di varare una serie di riforme economiche importanti che, nel contesto del socialismo con caratteristiche cinesi, enfatizzarono il ruolo del settore privato dell'economia per la realizzazione del sogno cinese.\nUna delle prime questioni affrontate dalla nuova leadership del Partito \u00e8 stato il processo di Bo Xilai, membro di spicco del PCC e presidente della sezione di Chongqing. Condannato all'ergastolo, fu accusato di corruzione e abuso di potere per aver protetto la moglie accusata dell'omicidio di un importante uomo d'affari britannico, dopo che Wang Lijun, capo della polizia di Chongqing, si era rifugiato nel consolato americano e aveva raccontato del coinvolgimento della moglie di Bo nell'omicidio. Si sospett\u00f2 che Bo fosse stato vittima di una lotta di potere all'interno del Partito, dovuto alla sua forte influenza e dal consenso popolare a Chongqing a seguito delle sue politiche contro la corruzione che lo resero un rivale per la carriera di Xi Jinping, ma le sfere pi\u00f9 alte del potere avevano gi\u00e0 iniziato a criticare l'operato di Bo Xilai nella gestione del \"caso Wang Lijun\". Il 15 marzo 2012, Bo fu quindi sollevato dal suo incarico di capo del Partito a Chongqing e sospeso dal Comitato centrale e dal suo ufficio politico nell'aprile successivo. Con il proseguirsi delle indagini, fu espulso definitivamente dal PCC il 28 settembre successivo. Il 26 settembre 2013, Bo Xilai fu ufficialmente condannato all'ergastolo.\nSocialismo con caratteristiche cinesi per una nuova era.\nTra il 18 e il 24 ottobre 2017, si tenne a Pechino il XIX Congresso nazionale del Partito Comunista Cinese e in tale occasione Xi Jinping deline\u00f2 ci\u00f2 che sarebbero state le basi del suo \"Socialismo con caratteristiche cinesi per una nuova era\". La nuova linea politica arricchisce e continua l'applicazione del marxismo e delle ideologie ufficiali del PCC al contesto cinese, aprendo sempre di pi\u00f9 la Cina al mondo al mercato ma allo stesso tempo valorizzando le proprie tradizioni, mantenendo il sistema socialista e aumentando il controllo sul settore privato.Xi Jinping fiss\u00f2 inoltre i due \"obiettivi centenari\": la conclusione dell'edificazione di una societ\u00e0 moderatamente prospera entro il centenario del PCC nel 2021, e la trasformazione della Cina in un moderno stato socialista, democratico, prospero, avanzato e armonioso entro il centenario dalla nascita della Repubblica Popolare Cinese. Per raggiungere tali obiettivi, Xi propose il rafforzamento della leadership del Partito tramite un maggior controllo sull'Esercito Popolare di Liberazione e l'eliminazione degli ufficiali corrotti. Grande enfasi, inoltre, fu data al progetto di connessione infrastrutturale e commerciale della \"Nuova via della seta\".\nGrazie ai risultati positivi ottenuti durante il primo mandato e alla crescente influenza politica, Xi Jinping riusc\u00ec non soltanto a essere rieletto alla segreteria del Partito ma anche a far includere il proprio pensiero tra le ideologie ufficiali del PCC, divenendo cos\u00ec uno dei leader pi\u00f9 potenti e influenti dopo Mao Zedong e Deng Xiaoping.\nStruttura.\nLe competenze, la composizione e la durata in carica di ciascun organo sono definiti dalla Costituzione del Partito Comunista Cinese. Il funzionamento del Partito \u00e8 regolato dal principio leninista del centralismo democratico, e le elezioni dei principali organi avvengono con il voto segreto.\nCongresso nazionale.\nIl Congresso nazionale del Partito Comunista Cinese \u00e8 il pi\u00f9 importante organo del PCC e viene organizzato ogni cinque anni nella Grande Sala del Popolo di Pechino. Tra i compiti principali vi sono la revisione della Costituzione del Partito, l'elezione del Comitato centrale e della Commissione centrale per l'ispezione disciplinare, la discussione e la presa di decisioni riguardanti le pi\u00f9 importanti problematiche interne del PCC. Dal 1921, il Congresso nazionale si \u00e8 riunito per 19 volte, con l'ultimo tenutosi nel 2017.\nComitato centrale.\nQuando il Congresso nazionale non \u00e8 in sessione, il Comitato centrale (CC) rappresenta l'organo pi\u00f9 potente ed \u00e8 incaricato di applicare le risoluzioni congressuali, di dirigere il lavoro del PCC e di rappresentarlo nelle relazioni internazionali.\nAll'interno del CC sono presenti ulteriori organi che vengono eletti nelle sessioni plenarie, tra i quali:\nOrganizzazioni locali e a livello primario.\nIl Partito possiede delle proprie sezioni in ogni suddivisione amministrativa della Cina: ciascuna di esse \u00e8 organizzata internamente come al livello nazionale e rispetta una gerarchia stabilita dalla Costituzione del PCC.\nEsistono delle organizzazioni di Partito anche all'interno di ogni azienda, comitato di villaggio, organo di governo, scuola, istituti di ricerca, organizzazioni sociali, compagnie dell'esercito e in ogni altra organizzazione dove sono presenti dei lavoratori. Ogni organizzazione a livello primario deve possedere almeno tre iscritti al PCC e possedere un proprio comitato. Le funzioni principali riguardano il contatto diretto tra il Partito e i lavoratori, la propaganda ideologica, il reclutamento di nuovi iscritti e la garanzia dell'applicazione delle direttive centrali.\nCommissioni per l'ispezione disciplinare.\nIl Partito Comunista Cinese \u00e8 dotato a ogni livello di Commissioni per l'ispezione disciplinare che fungono da garanti della Costituzione del PCC. Hanno il compito di supervisionare il lavoro delle organizzazioni e degli iscritti del Partito, accogliere denunce ed esaminare casi di presunte violazioni e imporre sanzioni disciplinari.\nOrganizzazioni giovanili.\nLa Lega della Giovent\u00f9 Comunista Cinese \u00e8 il principale ramo giovanile del Partito e le relazioni con esso sono stabilite dallo Statuto del PCC. Viene definita come \"una scuola per un grande numero di giovani dove si apprende, tramite la pratica, riguardo al socialismo con caratteristiche cinesi e al comunismo\". L'organizzazione interna rispecchia quella del Partito e presenta quindi organi come il Comitato centrale e il Congresso nazionale. Fa parte della Federazione mondiale della giovent\u00f9 democratica ed \u00e8 aperta ai ragazzi di et\u00e0 compresa tra i 14 e i 25 anni che desiderano intraprendere una futura carriera all'interno del Partito.\nL'organizzazione dei Giovani pionieri della Cina \u00e8 subordinata alla Lega della Giovent\u00f9 Comunista e prevede la partecipazione di bambini tra i 7 e i 14 anni.\nEntrambe le organizzazioni sono state fondate sui modelli sovietici del Komsomol e dell'Organizzazione dei pionieri di tutta l'Unione.\nDirigenti del partito.\nPresidenti del Comitato centrale.\nLa carica di Presidente \u00e8 stata abolita nel 1982 e i poteri riservati al presidente sono passati al segretario generale.\nIdeologia.\nNel corso della sua esistenza, il Partito ha spesso corretto il suo indirizzo politico e la sua struttura organizzativa per adattarsi ai mutamenti della societ\u00e0 cinese. Tuttavia, il Partito non ha mai formalmente abbandonato l'ideologia del marxismo-leninismo, ma tale ideologia \u00e8 stata \"adattata\" alle condizioni politiche, economiche, sociali e storiche del paese, divenendo di fatto qualcosa di molto diverso da quel che si potrebbe considerare un'ideologia marxista ortodossa.\nLa Costituzione del PCC definisce nel \"Programma generale\" le ideologie ufficiali che guidano l'azione politica del Partito e che sono state introdotte nel corso dei Congressi nazionali.\nAttivit\u00e0.\nDal 1949 il PCC \u00e8 \"de facto\" l'unico soggetto dotato di potere politico e l'unico partito al governo. Sebbene infatti la Repubblica Popolare Cinese sia formalmente una repubblica \u2013 e sebbene esistano altri otto partiti autorizzati dalla legge \u2013 al 2015 il PCC occupa 2.157 seggi su 2.987 del Congresso nazionale del popolo, l'assemblea legislativa della Repubblica Popolare Cinese. Il Consiglio di Stato (l'organo che esercita il potere esecutivo) \u00e8 composto interamente da membri di alto livello nella gerarchia del PCC. Lo stesso si pu\u00f2 dire per tutte le cariche chiave in ambito politico, come il presidente della Repubblica o il Primo ministro.\nControlla diversi enti e organi, come ad esempio l'\"All-China Federation of Trade Unions\", federazione che raggruppa le organizzazioni sindacali dello Stato. L'apparato del partito politico a qualsiasi livello amministrativo controlla le organizzazioni sindacali al medesimo livello e i sindacati sono di fatto organi di governo. I funzionari sindacali, pur non essendo tecnicamente dipendenti pubblici, sono trattati come dipendenti statali, soggetti alle stesse regole amministrative e tabelle salariali, e con le loro retribuzioni e gli stipendi pagati dalla tesoreria dello Stato.\nControversie.\nIl PCC \u00e8 stato criticato da giornali, governi, politici ed associazioni no profit per il trattamento e la detenzione di massa degli uiguri (condannata anche dal Parlamento Europeo) nello Xinjiang (vedi genocidio culturale degli uiguri e campi di rieducazione dello Xinjiang) e per la persecuzione del Falun Gong, con anche accuse di violazione dei diritti umani.\nFra le molte altre controversie a carico del PCC quella su Liu Xiaobo, vincitore del premio Nobel per la Pace nel 2010: appena saputo del premio, le autorit\u00e0 cinesi hanno posto agli arresti domiciliari la moglie di Liu, allo scopo di non permetterle contatti con i giornalisti stranieri."}
{"id": "66130", "revid": "6790", "url": "https://it.wikipedia.org/wiki?curid=66130", "title": "Amiga FileSystems", "text": ""}
{"id": "66134", "revid": "697352", "url": "https://it.wikipedia.org/wiki?curid=66134", "title": "Tuba", "text": ""}
{"id": "66135", "revid": "124484087", "url": "https://it.wikipedia.org/wiki?curid=66135", "title": "Movimenti ereticali medievali", "text": "I movimenti ereticali sono movimenti religiosi ritenuti eterodossi rispetto alla teologia della Chiesa cattolica nel corso della propria storia. Questi gruppi di fedeli nacquero a volte, con l'intento di un risveglio spirituale ma maggiormente criticavano argomenti teologici quali la SS. Trinit\u00e0, la natura di Cristo ed altri dogmi propri della Chiesa Cattolica. Tali movimenti furono accusati di eresia e a volte diedero vita a feroci fatti di sangue (vedi i Catari).\nBogomili.\nI Bogomili erano i seguaci di un movimento religioso riformatore, sorto nei Balcani - segnatamente in Bulgaria e Macedonia - nel X secolo, si espanse poi anche in Serbia e Bosnia. Il Bogomilismo rappresent\u00f2 uno sviluppo del dualismo orientale (che riteneva che la realt\u00e0 fosse retta da due principi bene e male), sembra, in effetti, che al suo sorgere non siano stati estranei i trasferimenti di popolazioni dall'Asia minore ai Balcani disposti dagli Imperatori bizantini, che possono avere portato alla diffusioni di idee manichee.\nLa dottrina del Bogomilismo, che tradizionalmente viene attribuita al prete Bogomil (in lingua slava significa: amato da Dio), assegnava il ruolo di figlio primogenito di Dio a Satanael, creatura ribelle colpevole di aver plasmato il mondo materiale (opposto all'universo spirituale originario) e gli esseri umani, destinati a essere schiavi del male fino alla venuta di un secondo figlio di Dio, il Cristo, disceso dal cielo in sembianze umane per liberare il principio spirituale insito negli uomini e sconfiggere il male, chiamato da allora semplicemente Satana, senza il nome divino 'El'.\nI Bogomili praticavano un ascetismo severo, rifiutando le immagini sacre, i sacramenti, l'Antico Testamento ad eccezione dei Salmi e dei Profeti, ogni culto esteriore e ogni forma di struttura ecclesiastica.\nNel 1118 l'imperatore bizantino Alessio Comneno fece giustiziare, per eresia, l'allora capo della setta, la quale sopravvisse tuttavia in Bosnia fino alla conquista islamica del XV secolo, ispirando anche i movimenti degli Albigesi e dei Catari.\nPrimi movimenti eretici nell'Europa occidentale.\nIn Europa occidentale le eresie, pressoch\u00e9 scomparse dalla morte di Ludovico I il Pio e la fine dell'impero carolingio, si ripresentarono nei primi decenni dell'XI secolo: erano individualistiche e episodiche, dovute a circostanze particolari e che il pi\u00f9 delle volte si estinguevano con la morte o l'abiura dei loro capi.\nDerivavano spesso da letture originali della Bibbia: cos\u00ec a Monforte Gerardo aveva creato un circolo di stampo razionalistico caratterizzato da concezioni ascetiche e dalla negazione dell'esistenza di Ges\u00f9 Cristo come persona fisica e reale; a Orl\u00e9ans un piccolo circolo di canonici, guidato dal confessore della regina Costanza, moglie di Roberto il Pio, si ritenevano direttamente ispirati dallo Spirito Santo negando l'incarnazione, la resurrezione e considerando superflui tutti i sacramenti e i testi biblici; ad Arras Gundolfo aveva posto in essere una comunit\u00e0 cristiana animata dai precetti evangelici e degli apostoli e riteneva superflui i sacramenti; in Aquitania Ademaro enfatizzava la vita apostolica impegnandosi in un'ascesi estrema caratterizzata dal rifiuto del matrimonio e della carne che riteneva superflui la religione, il battesimo e l'uso della croce.\nTutti i movimenti citati venivano bollati come manichei o donatisti dai teologi del tempo, incapaci di confrontarsi con essi.\nIn realt\u00e0 le loro radici affioravano non nelle eresie antiche ma nella storia sociale e religiosa del loro tempo ed erano il chiaro monito di una societ\u00e0 che non tollerava pi\u00f9 la corruzione e la simonia del clero.\nCatari o Albigesi.\nI Catari praticano un rigido ascetismo e aderiscono alla dottrina dualistica, ereditata dal Manicheismo, credono, quindi, nel conflitto fra il mondo spirituale, creato da Dio, e quello materiale, opera di Satana. Per i catari radicali, il mondo era opera di satana, che aveva imprigionato nei corpi le anime degli angeli caduti. La lotta tra bene e male coinvolgeva tutti e la sola via di salvezza era liberarsi dalla materia attraverso opera di purificazione e i casi estremi, l'autodistruzione. I pi\u00f9 perfetti erano quanti, lasciatisi morire di fame, segnavano la vittoria estrema dello spirito sul corpo.\nIl catarismo non si proietta su ideali pauperistici-evangelici, ma su presupposti dottrinali; \u00e8 proprio questo l'aspetto che lo diversifica dagli altri movimenti eretici. Proprio nelle regioni pi\u00f9 evolute nel tempo esso ebbe uno sviluppo eccezionale. Infatti l'eresia apparve nell'Italia settentrionale nel XII secolo con le comunit\u00e0 di Desenzano, Mantova e Concorezzo, ma si diffuse particolarmente in Francia meridionale (Provenza), dove gli aderenti al movimento sono chiamati \"Albigesi\" dalla citt\u00e0 francese di Albi.\nQuando venne individuata, l'eresia catara si era gi\u00e0 diffusa in tutti gli strati sociali e si era organizzata gerarchicamente.\nAlla fine del XIV secolo i Catari erano quasi scomparsi, in seguito alla sanguinosa crociata contro gli albigesi, all'azione di Francescani e Domenicani e a quella dell'Inquisizione. Inoltre venne decretata la pena capitale sia dal papa che dall'imperatore.\nDella letteratura catara restano il rituale latino e provenzale ed il \"Libro dei due Principi\".\nLa crociata contro gli Albigesi fu indotta da Papa Innocenzo III tra il 1208 e il 1209: in questo modo la corona francese si assicur\u00f2 il controllo su tutta la Francia.\nValdesi.\nI Valdesi ebbero origine nel Medioevo come seguaci del predicatore Pietro Valdo (ma secondo studi pi\u00f9 recenti il nome del fondatore del Valdismo sarebbe Valdesio) di Lione.\nValdo era un ricco mercante che diede i suoi beni ai poveri e si mise a predicare il Vangelo. Valdo, che era benestante ma non particolarmente colto (conosceva rudimenti di lingua latina e si fece tradurre i sacri testi in lingua volgare per comprenderne ogni parola), decise di abbandonare le proprie ricchezze e di seguire una scuola di teologia.\nIl suo credo, in parte mutato dopo la sua morte dai vari rami valdesi che si vennero a formare, prevedeva l'assunzione della povert\u00e0 evangelica come modello di vita, per seguire le orme di Cristo. Questo mito dell'elezione evangelica era piuttosto radicato in coloro che si facevano predicatori della fede, ritenendosi i discendenti degli apostoli.\nAl movimento religioso non erano escluse le donne, le quali talvolta predicavano, suscitando scalpore tra i membri della curia romana.\nSi dedicarono alla predicazione della Parola di Dio criticando i costumi del clero, il che cost\u00f2 l'interdizione dal vescovo di Lione e la comparsa al Sinodo di Verona del 1184 in cui vennero scomunicati; continua clandestinamente la loro opera, costituendo una gerarchia parallela. Tra il 1205 e il 1207 Valdo mor\u00ec senza essere riuscito a ricomporre lo scisma interno al suo movimento e la frattura con Roma: da allora molti gruppi iniziarono ad allontanarsi dall'ortodossia cattolica, rifiutando le gerarchie ecclesiastiche giudicate peccatrici e malvagie, e reinterpretando i sacramenti con modi pi\u00f9 vicini ai catari.\nNel XVI secolo aderirono alla Riforma protestante, organizzando la chiesa e le dottrine secondo un modello calvinista.\nDolciniani.\nErano i seguaci di un movimento spirituale alla fine del XIII secolo ad opera di fra' Dolcino Tornelli, che rifiutava il principio gerarchico su cui si reggeva la chiesa (Vescovi\u00a0\u2013 Papa) e proclamava la comunanza di tutte le cose (comprese le donne).\nViolenta fu la polemica contro la Chiesa che inizi\u00f2 una persecuzione contro Dolcino e i suoi, sfociata addirittura nella crociata del 1306; dopo un lungo assedio in Valsesia, Dolcino fu, in seguito ad una lunga tortura, arso vivo a Vercelli mentre altri capi del movimento furono bruciati vivi a Biella."}
{"id": "66136", "revid": "2455", "url": "https://it.wikipedia.org/wiki?curid=66136", "title": "Anglicani", "text": ""}
{"id": "66137", "revid": "39224", "url": "https://it.wikipedia.org/wiki?curid=66137", "title": "Ortodossi", "text": ""}
{"id": "66147", "revid": "1226", "url": "https://it.wikipedia.org/wiki?curid=66147", "title": "Plug-and-play", "text": ""}
{"id": "66149", "revid": "1543377", "url": "https://it.wikipedia.org/wiki?curid=66149", "title": "Magistrato monetario", "text": "I magistrati monetari erano i responsabili, nei riguardi dello stato, della regolarit\u00e0 nella emissione delle monete, di cui dovevano controllare il peso e la lega.\nSu molte monete greche e romane \u00e8 presente la legenda del nome, oppure simboli o lettere che identificano in qualche modo il responsabile dell'emissione.\nIl magistrato in questo modo certificava all'autorit\u00e0 di avere emesso la moneta secondo le istruzioni ricevute.\nMagistrati monetari in Grecia.\nL'esistenza dei magistrati monetari nell'antica Grecia \u00e8 documentata in primo luogo dalle loro firme, in realt\u00e0 per lo pi\u00f9 sigle, sulle monete.\nOltre ai nomi o altri segni posti sulle monete, esistono rare documentazioni.\nUna di queste \u00e8 l'accordo stipulato alla fine del V secolo tra le libere citt\u00e0 di Focea e Mitilene.\nNell'accordo si definiscono le modalit\u00e0 di emissione, il valore, il peso e la lega. Sono determinate anche le sanzioni per i magistrati che alterassero le leghe nelle monete da loro prodotte.\n\u00c8 ovvio che ogni citt\u00e0 fissasse secondo i propri usi ed i propri costumi le norme che regolavano l'emissione delle monete e di conseguenza i responsabili delle emissioni venissero scelti con criteri diversi. Dall'analisi dei nomi che appaiono su alcune monete gli studiosi hanno identificato due sistemi nella scelta del magistrato responsabile. Nel primo venivano incaricati i pi\u00f9 alti magistrati dello Stato, sia militari, che civili o sacerdotali; questi esercitavano la coniazione con personale scelto direttamente da loro e di loro fiducia. Nell'altro l'incarico veniva affidato a funzionari appositamente nominati, agli inizi della loro carriera amministrativa e per una durata limitata. Questo metodo era quello normalmente in uso nelle polis mentre il primo metodo era quello usato prevalentemente nell'Asia ellenistica.\nLe monetazioni con i nomi dei magistrati monetari scritti per esteso cominciano nel IV secolo a.C.\nLe pi\u00f9 importanti sono quelle di Atene, con le didracme \"di nuovo stile\", quelle di Apollonia e Dirrachium, due citt\u00e0 sulla costa illirica, le monete di diverse alleanze politico-militare e quelle ellenistiche di Macedonia, Siria ed Egitto.\nMagistrati monetari a Roma.\nI \"Tresviri Monetales\" erano dei magistrati con compiti esecutivi che erano preposti al controllo dell'emissioni monetarie. La carica di magistrato monetale era una delle cariche del \"vigintivirato\". Si trattava di incarichi di minore responsabilit\u00e0 che permettevano di accedere ai successivi gradi del \"cursus honorum\". Si accedeva verso i 25 anni. La durata della carica \u00e8 incerta.\nI \"tresviri\" (o \"triumviri\") \"monetales\" erano quindi i tre giovani magistrati incaricati di controllare e far funzionare la zecca. Il termine veniva dalla sede del loro ufficio che era sul Campidoglio, nei pressi del tempio di Giunone Moneta. Il tempio sorgeva sul luogo da cui era partito l'allarme per l'assalto notturno dei Galli, allarme che aveva permesso di salvare la citt\u00e0. In memoria di questo episodio era stato elevato un tempio a Giunone detta \"Moneta\", cio\u00e8 \"colei che avverte\" (da \"monere\").\nLa denominazione ufficiale era IIIviri monetales aere argento auro flando feriundo (III VIR AAAFF), cio\u00e8 triumviri monetari per fondere (\"flando\") e battere (\"feriundo\") bronzo (\"aere\"), argento ed oro (\"auro\"). Su un denario serrato di Manio Aquilio, senatore nel 74 a.C., (Aquilia 2) troviamo al dritto l'iscrizione \"III VIR\"; la stessa scritta la troviamo sul retro di diversi bronzi di Augusto.\nI compiti erano molteplici: erano responsabili della fusione dei lingotti d'oro, della lega, del peso e dell'incisione delle monete battute, nonch\u00e9 dei conti della zecca.\nLa responsabilit\u00e0 era certamente grande, ma non richiedeva decisioni complesse ed era quindi adatta a dei giovani agli inizi della loro carriera politica. Per documentare le loro responsabilit\u00e0 le monete emesse venivano firmate.\nAccanto alla monetazione regolare, si avevano a volte emissioni particolari che potevano sia essere emesse sotto la responsabilit\u00e0 dei triumviri, sia da altri magistrati: esistono monete emesse da consoli, pretori, questori o dagli edili. Le emissioni straordinarie erano in qualche modo identificate, ad esempio con la sigla SC (\"Senatus Consultum\")."}
{"id": "66151", "revid": "46291", "url": "https://it.wikipedia.org/wiki?curid=66151", "title": "Tillandsia", "text": "Tillandsia \u00e8 un genere di piante appartenente alla famiglia delle Bromeliaceae, originarie del Centro America.\nDescrizione.\nSenza radici sotterranee, assorbono il loro nutrimento dall'umidit\u00e0 dell'aria. \nVivono generalmente sulle cime degli alberi o sulle rocce, nelle zone dove sono pi\u00f9 diffuse \u00e8 comune trovarle anche su pali e fili elettrici oltre che sulle antenne televisive. L'umidit\u00e0 dell'aria \u00e8 catturata tramite apposite strutture poste sull'epidermide chiamate tricomi che sono aperti quando la pianta \u00e8 secca e si richiudono sopra una certa soglia di umidit\u00e0 per impedirne l'evaporazione: l'aspetto vellutato di queste piante \u00e8 dovuto proprio ad essi.\nTassonomia.\nIl genere comprende circa 700 specie.\n\u00c8 suddiviso nei seguenti 6 sottogeneri:\nUsi.\nAssieme all'umidit\u00e0, le Tillandsie catturano anche il pulviscolo atmosferico che contiene agenti inquinanti. In ragione di questa propriet\u00e0, sono stati eseguiti studi volti ad esplorare l'utilizzo di queste piante come biorivelatori di inquinanti atmosferici, in particolare per rivelare gli IPA (idrocarburi policiclici aromatici), sostanze provenienti dalla incompleta combustione della benzina e del gasolio sospettate di causare il cancro.\nLa pianta \u00e8 stata testata per sei mesi sulla trafficatissima circonvallazione di Firenze, per iniziativa del botanico Luigi Brighigna dell'Ateneo fiorentino, che ha poi portato le piantine \"inquinate\" al dipartimento di chimica 'Ciamician' di Bologna, attrezzato per studiarle. Secondo i risultati del test, resi noti dall'Universit\u00e0 di Bologna, la Tillandsia pu\u00f2 essere usata per monitorare l'inquinamento, ma anche, in dosi massicce, per assorbire le polveri cariche di idrocarburi policiclici aromatici, ovvero i benzopireni accusati di essere cancerogeni, provenienti dall'incompleta combustione della benzina e del gasolio. La mancanza di radici ha permesso, inoltre, di analizzare le sostanze depositate escludendo le interferenze con il terreno. La Tillandsia non solo cattura gli inquinanti, ma \u00e8 in grado di assorbirli ed eliminarli, metabolizzandoli. Costa poco e sono gi\u00e0 state ipotizzate le applicazioni: una piccola parete pu\u00f2 essere usata per disinquinare un appartamento, ma non si esclude in futuro l'ipotesi di interi pannelli pieni di piante da collocare sulle autostrade e sulle vie cittadine di grande traffico."}
{"id": "66153", "revid": "3115", "url": "https://it.wikipedia.org/wiki?curid=66153", "title": "Controversia sul nome GNU/Linux", "text": "La controversia sul nome GNU/Linux, in ambito informatico, indica il dibattito sull'utilizzo dell'espressione \"GNU/Linux\" per etichettare un sistema operativo basato su GNU (il sistema operativo unix-like ideato da Richard Stallman nel 1984) e altres\u00ec utilizzante Linux (il kernel per sistemi operativi unix-like ideato da Linus Torvalds nel 1991).\nIl dibattito ha origine dopo la nascita del sistema operativo GNU, con la sua rapida diffusione grazie all'adozione del kernel Linux. Nello specifico, il movimento open source ha sempre storicamente preferito chiamare l'intero sistema operativo semplicemente \"Linux\" o comunque dando poca importanza a dibattiti sul nome, mentre il movimento del software libero lo ha sempre dichiarato inappropriato se per riferirsi all'intero sistema, preferendo appunto GNU/Linux.\nStoria.\nQuando Richard Stallman decise di iniziare a scrivere GNU, l'intento era di portare il concetto di libert\u00e0 di parola nell'ambito del software. Il progetto GNU e la stessa Free Software Foundation nacquero di conseguenza per favorire l'adozione e lo sviluppo di software libero e patrocinarne la libert\u00e0 degli utenti.\nAll'epoca, uno dei tasselli mancanti a GNU per essere completo, era un kernel. Il progetto GNU aveva previsto di iniziare a svilupparne uno, un microkernel, ma il progetto si rivel\u00f2 molto complesso da realizzare e solo qualche decina d'anni pi\u00f9 tardi lo si vide utilizzabile (vedesi GNU Hurd e Debian GNU/Hurd).\nParallelamente agli albori del kernel del progetto GNU, nel 1991 veniva pubblicata la prima versione funzionante del kernel monolitico ideato da Linus Torvalds il quale scelse di coprire Linux sotto la licenza libera GNU General Public License v2. Fu cos\u00ec che fu possibile includere Linux nel sistema operativo GNU, rendendolo finalmente un sistema operativo completo.\nNel 1992 la distribuzione Yggdrasil adott\u00f2 il nome \"Linux/GNU/X\", mentre si inizi\u00f2 ad adottare il termine \"GNU/Linux\" principalmente dopo il 1994 con la nascita di Debian GNU/Linux che ader\u00ec alle richieste della Free Software Foundation, dato che quest'ultima collabor\u00f2 allo sviluppo di Debian.\nNel maggio del 1996, Stallman pubblic\u00f2 Emacs 19.31, indicando come sistema operativo i seguenti sinonimi: \"Lignux\", \"Linux\", \"Linux-based GNU system\" (sistema GNU basato su Linux) e \"GNU/Linux system\". In seguito, Stallman us\u00f2 esclusivamente \"GNU/Linux\". Fu nello stesso anno che Torvalds dichiar\u00f2 di non avere nulla in contrario a sentire \"Linux\" \"soltanto\" per riferirsi al suo kernel, e non aveva nulla in contrario affinch\u00e9 si usasse \"GNU/Linux\" \u00abo altri modi\u00bb per chiamare l'intero sistema operativo (evitando termini poco professionali come \"Lignux\"), ma aggiunse che per quanto lo riguardava avrebbe continuato a chiamare \"Linux\" l'intero sistema.\nAi giorni nostri ci si riferisce all'intero sistema operativo arbitrariamente fra \"Linux\" o \"GNU/Linux\", sebbene la prima forma sia molto pi\u00f9 diffusa, soprattutto gergalmente.\nArgomenti a favore di \"GNU/Linux\".\nLa Free Software Foundation ritiene che il termine \"Linux\" sia inappropriato per parlare di un sistema operativo, per diversi motivi. Per una questione di credito, il solo \"Linux\" non aiuterebbe gli utenti ad entrare in contatto con la filosofia originaria con cui \u00e8 stato creato il sistema operativo GNU, ovvero alla filosofia del software libero. Non \u00e8 raro che vi siano \u00abutenti GNU che non hanno mai sentito parlare di GNU\u00bb pur utilizzandolo.\nIn aggiunta dire \u00absistema Linux\u00bb sarebbe semanticamente scorretto dato che Linux \u00e8 un kernel per sistemi operativi unix-like e non \u00e8 un sistema operativo unix-like. Questa confusione \u00e8 maggiore nel caso delle cosiddette varianti GNU, ovvero sistemi operativi basati sul sistema operativo GNU ma nei quali non \u00e8 presente il kernel Linux, per esempio: Debian GNU/kFreeBSD, GNU/OpenBSD, GNU/Hurd e NexentaOS.\nAltro argomento a favore di \"GNU/Linux\" \u00e8 che il kernel di Torvalds \u00e8 solo una piccola parte di un sistema operativo completo. Tuttavia, lo stesso Linus Torvalds ha sempre preferito chiamare soltanto \"Linux\" l'intero sistema operativo.\nLa normale definizione di \"sistema operativo\" include sia il kernel \u2014 lo specifico sottosistema che si interfaccia direttamente con l'hardware \u2014 che il software d'interfacciamento con l'utente e con le applicazioni software che controllano il computer. Inoltre, sia il nome \"GNU\" che il nome \"Linux\" sono intenzionalmente legati al nome \"Unix\", nel quale \u00e8 stato sempre incluso concettualmente nella libreria del C, e i vari strumenti di utilit\u00e0 e lo stesso kernel.\nParticolare importanza in un sistema di tipo Unix riveste la libreria C. Per i sistemi GNU/Linux tale libreria \u00e8 glibc, la libreria C GNU, alternativamente chiamata libc6. Analizzando le dipendenze di tale libreria in una qualsiasi distribuzione di GNU/Linux si scopre che da essa dipendono quasi tutti i pacchetti del sistema operativo, le applicazioni e gli strumenti di sistema. Di norma i programmi su GNU/Linux vengono compilati e linkati ad una specifica versione di glibc. Questo include quindi glibc nei requisiti per la compatibilit\u00e0 binaria tra le diverse distribuzioni GNU/Linux mentre la versione del kernel piuttosto raramente \u00e8 coinvolta in tali requisiti.\nInfine \u00e8 principalmente attraverso la libreria glibc che i sistemi GNU/Linux possono rispondere alle specifiche POSIX.\nVa rilevato che i componenti di un tipico sistema GNU/Linux possono essere assemblati ad altri per costituire sistemi differenti. Esistono sistemi che adottano GNU ma non il kernel Linux, come il gi\u00e0 citato Debian GNU/kfreebsd. Esistono anche sistemi che adottano il kernel Linux, ma non contengono i componenti GNU. Mentre per\u00f2 un sistema GNU/kfreebsd \u00e8 sostanzialmente compatibile con un sistema GNU/Linux (tanto che, l'utente e il programmatore, possono anche ignorare le differenze trovandosi a lavorare con gli stessi programmi, le stesse librerie, e gli stessi strumenti di sviluppo) un sistema basato su Linux ma non su GNU \u00e8, in genere, molto differente da una tipica distribuzione GNU/Linux \u2013 e spesso con essa incompatibile. Android, il sistema operativo sviluppato da Google \u00e8 l'esempio pi\u00f9 chiaro di un sistema basato su Linux che ha differenze molto marcate rispetto a GNU/Linux.\nNel 1991 le note di distribuzione di Linux, nelle versioni da 0.01 a 0.11 (che venne distribuito sotto licenza GPL solo dalla versione 0.12 in poi), Torvalds scrisse:\nL'uso della parola \"Linux\" si riferisce al kernel, il sistema operativo, e le intere distribuzioni, creando spesso confusione sulla distinzione fra le tre componenti. Molti dei pacchetti GNU importanti sono tipicamente inclusi come parte delle distribuzioni GNU/Linux. I canali informativi, spesso, fanno delle affermazioni erronee, dichiarando, ad esempio, che l'intero sistema operativo Linux (piuttosto che il semplice kernel) fu scritto da Torvalds nel 1991; che Torvalds dirige lo sviluppo di altre componenti, come interfacce grafiche o strumenti GNU; oppure che le nuove versioni del kernel portano a dei miglioramenti visibili immediatamente all'utente, similmente a quanto accade con nuove versioni di sistemi operativi proprietari come Microsoft Windows, in cui oltre al kernel, spesso cambiano tante altre cose di contorno.\nA causa di questa confusione, accuse legali e campagne condotte da PR dirette apparentemente verso il kernel, come quelle lanciate da SCO Group o da Alexis de Tocqueville Institution (AdTI), sono state male interpretate da molti commentatori, i quali assumevano che l'intero sistema operativo fosse stato preso di mira. Queste organizzazioni sono state anche accusate di aver deliberatamente coltivato questa confusione:\nUtilizzare il solo termine Linux per identificare l'intero sistema operativo (quando lo stesso termine \u00e8 usato anche per identificare una parte di esso) causa delle confusioni, e obbliga i sostenitori del nome Linux (usato per identificare tutto il sistema operativo) a chiamare \"kernel Linux\" \u2013 quella parte che ha in realt\u00e0 il nome Linux \u2013 e non \"kernel del sistema Linux\" come sarebbe pi\u00f9 logico.\nArgomenti a favore di \"Linux\".\n\"Linux\" \u00e8 da tantissimo tempo un nome molto diffuso, e oramai gran parte delle persone usano questo termine per riferirsi all'intero sistema operativo; riferimenti a controversie sulla denominazione appaiono con scarsa frequenza sui principali canali informativi. Il termine \"Linux\" assume una maggiore importanza storica, in quanto rappresenta il nome che Torvalds us\u00f2 per il sistema combinato sin dal 1991, mentre Stallman inizi\u00f2 a chiedere agli utenti di chiamare il sistema \"GNU/Linux\" verso la met\u00e0 degli anni novanta, quando il termine \"Linux\" era gi\u00e0 divenuto popolare. \"Linux\" \u00e8 pi\u00f9 breve e facile da pronunciare di \"GNU/Linux\".\nEric S. Raymond ha scritto (in relazione a \"Linux\" nel Jargon File):\nAlcuni hanno l'impressione che l'insistenza di Stallman sull'uso del nome combinato sia un tentativo di prendersi gran parte dei meriti del Linux, sull'onda del suo successo. Un editoriale nel \"Linux Journal\" (#30, ottobre 1996) speculava:\nLo stesso articolo cita Linus Torvalds che disse:\nCon simili argomentazioni, il dibattito sul nome del sistema operativo viene talvolta caratterizzato come una banale distrazione; ad esempio, John C. Dvorak (\"PC Magazine\", 5 marzo 2002) scrisse:\nMolti utenti e venditori, che preferiscono il nome \"Linux\", puntano all'inclusione di strumenti esterni al kernel non-GNU, come l'Apache HTTP Server, il sistema X Window o il K Desktop Environment nei sistemi operativi per l'utente finale, basati sul kernel Linux. Nessuno pu\u00f2 avere una precisa conoscenza delle centinaia di sviluppatori e progetti che hanno contribuito alla realizzazione di una completa distribuzione \u2014 GNU \u00e8 solo uno di questi, sebbene uno di grande importanza. Linux, quindi, pu\u00f2 essere considerato come una conveniente sineddoche per una completa distribuzione del sistema operativo.\nLa Free Software Foundation \u00e8 consapevole dei limiti nel discorso della denominazione in base ai meriti dei contributi, ma giunge a delle differenti conclusioni:\nNell'uso corrente, il nome \"Linux\" di per s\u00e9 \u00e8 spesso usato come esempio standard del concetto di software o altri contenuti che possono essere liberamente modificati e ridistribuiti, anche se tali usi, generalmente, non menzionano specificamente GNU o \"software libero\".\nCasi in cui \"GNU/Linux\" non \u00e8 applicabile.\nIn alcune circostanze, il kernel Linux \u00e8 usato con pochi o nessun componente di GNU (\"ad es.\" Android o un'applicazione che viene eseguita direttamente su un kernel minimale, oppure con uClibc e BusyBox in luogo degli strumenti GNU). Tipicamente, questi sono dei piccoli sistemi dedicati, come dei prodotti firewall o altre applicazioni. Chiunque, inclusa la FSF, \u00e8 d'accordo nel non considerare appropriato l'uso del nome \"GNU/Linux\" in tali circostanze. Quasi tutti i sistemi desktop e server basati su Linux usano componenti GNU, specialmente glibc, la libreria C di GNU.\nCasi in cui \"Linux\" non \u00e8 applicabile.\nIn alcune circostanze il nome Linux non \u00e8 un pacchetto del sistema operativo e quindi non pu\u00f2 essere utilizzato come termine per identificarlo. Esistono infatti casi di distribuzioni e sistemi operativi che nell'uso comune differiscono da un tipico sistema Linux o GNU/Linux sostanzialmente solo per l'utilizzo di un kernel diverso. Ad esempio: Debian GNU/kFreeBSD, GNU/OpenBSD, GNU/Hurd e NexentaOS.\nIn tali sistemi operativi l'utente potrebbe benissimo non accorgersi della diversit\u00e0 di tale sistema da uno con kernel Linux, infatti tutti i programmi utente sono identici e funzionano in pratica allo stesso modo.\nVi sono inoltre diversi sistemi di tipo Unix come FreeBSD, OpenBSD, Solaris che sono sostanzialmente differenti da un sistema GNU/Linux pur appartenendo alla medesima famiglia dei sistemi Unix-like. In questi sistemi non solo il kernel, ma anche le utility e le librerie fondamentali sono proprie e non mutuate da un sistema GNU.\nCome le distribuzioni definiscono se stesse.\nOgni distribuzione basata sul kernel Linux e su software GNU identifica il proprio prodotto in modo diverso tenendo conto di aspetti commerciali, storici e ideologici. La maggior parte tra le pi\u00f9 diffuse distribuzioni utilizza il nome Linux per identificare il proprio sistema operativo, oppure lo definisce \"basato su Linux\", con lievi differenze. Allo stesso modo, a parte i progetti direttamente collegati con GNU e con la Free Software Foundation, i principali sviluppatori di software open source e libero, utilizzano il nome Linux per definire genericamente il kernel, il sistema operativo, la piattaforma o le distribuzioni che adottano il kernel Linux.\nLe prime dieci distribuzioni che utilizzano il kernel Linux secondo la classifica stilata dal sito DistroWatch definiscono s\u00e9 stesse in questo modo:\nAltre distribuzioni tra le pi\u00f9 note utilizzano il generico nome Linux per identificare il proprio sistema:\nNei testi di informatica.\nAlcuni libri di informatica utilizzano il nome Linux per indicare il sistema nel suo complesso, mentre altri hanno adottato invece il nome GNU/Linux, come proposto da Richard Stallman.\nEsempi di testi che utilizzano il nome \"Linux\":\nEsempi di testi che utilizzano il nome \"GNU/Linux\":"}
{"id": "66155", "revid": "1381093", "url": "https://it.wikipedia.org/wiki?curid=66155", "title": "Maserati Squadra Corse", "text": "La Maserati Squadra Corse \u00e8 una squadra motoristica italiana, sezione della casa automobilistica Maserati. Si \u00e8 impegnata in ogni settore delle competizioni: la storia della Maserati \u00e8 caratterizzata proprio dalla sorprendente versatilit\u00e0 dell'impegno sportivo, sin dalla nascita come Garage-Officina Alfieri Maserati.\nStoria.\nLa prima vittoria ufficiale nei \"Grand Prix\" risale al Gran Premio di Tripoli 1927 con Ernesto Maserati, mentre nel settore Sport spiccano i successi nella Targa Florio e nelle 1000 km di Buenos Aires e del N\u00fcrburgring. Nella storia del Tridente (simbolo della casa) riveste un ruolo particolare il duplice trionfo di Wilbur Shaw con la 8CTF, ribattezzata \"Boyle Special\", nella 500 Miglia di Indianapolis del 1939 e 1940.\nIl ritiro ufficiale dalle competizioni arriva nel 1957, anche se per alcuni anni i piloti continuano ad utilizzare le vetture col Tridente o i motori Maserati. L'ultima vittoria in assoluto arriva nel 1967 al Gran Premio del Sudafrica, vinto da Pedro Rodr\u00edguez su Cooper a motore Maserati.\nNegli ultimi anni, dopo l'acquisto da parte di Ferrari, la Maserati ha cominciato il suo riavvicinamento alle competizioni con il campionato monomarca \"Trofeo Pirelli Vodafone\" e proponendo ai clienti piloti la versione Light per le gare Granturismo. Dopo l'esordio nelle ultime gare dell'anno 2004, dal 2005 partecipa alle competizioni del FIA GT con la MC12, avendo conquistato subito i titoli mondiali per l'anno 2005, 2006, 2007, 2008 e 2009. Ha partecipato anche all'ALMS nel 2006 ottenendo 7 podi ma non vincendo mai.\nFormula 1.\nLa Maserati ha partecipato con una propria scuderia al Campionato mondiale di Formula 1 dalla prima edizione del 1950 a quella del 1960, vincendo 9 Gran Premi e due titoli mondiali piloti con Juan Manuel Fangio nel 1954 (Fangio corse per\u00f2 la maggior parte delle gare con la Mercedes) e 1957."}
{"id": "66156", "revid": "1840984", "url": "https://it.wikipedia.org/wiki?curid=66156", "title": "Onofre Marim\u00f3n", "text": "Statistiche carriera Formula 1.\nMarim\u00f3n ha corso, tra il 1951 ed il 1954, 11 gran premi. I ritiri sono stati 8 (equivalenti al 72,7 % delle gare disputate). I piazzamenti in zona punti sono stati 2 (18,2 %), entrambi sul terzo gradino del podio. Marim\u00f3n ha inoltre marcato un giro veloce in gara, in occasione del Gran Premio di Gran Bretagna del 1954: per un caso pi\u00f9 unico che raro, dovuto anche ai sistemi di rilevamento cronometrici del tempo, in quell'occasione il tempo di Marim\u00f3n risult\u00f2 identico a quello di altri sei piloti.\nIl regolamento del tempo prevedeva l'assegnazione di 1 punto per il giro veloce e perci\u00f2 ognuno dei sette ottenne 0,14 punti. Marim\u00f3n ha quindi totalizzato 8,14 punti (0,74 punti/gara), percorrendo 417 giri sui 700 teorici (59,6 %); la posizione media in qualifica \u00e8 la settima (migliore qualifica: 4\u00ba in due occasioni), mentre in gara, nelle 3 occasioni in cui si \u00e8 classificato, la posizione media \u00e8 stata la quinta. Nel gi\u00e0 citato gran premio di Gran Bretagna del 1954, le Maserati, per un disguido organizzativo, non riescono ad arrivare in tempo per le prove ufficiali; partono cos\u00ec dal fondo della griglia e Marim\u00f3n, che terminer\u00e0 incredibilmente questa gara in terza posizione, riesce a superare nel primo giro ben ventidue monoposto stabilendo un primato tuttora imbattuto.\nMarim\u00f3n figura due volte nella graduatoria mondiale: nel 1953, 11\u00ba con 4 punti, e nel 1954, 12\u00ba con 4,14 punti. \u00c8 stato sepolto nel cimitero di Cosqu\u00edn, a C\u00f3rdoba (Argentina)."}
{"id": "66158", "revid": "1718925", "url": "https://it.wikipedia.org/wiki?curid=66158", "title": "Battaglie romane", "text": "Quella che segue \u00e8 la lista delle battaglie romane, in ordine cronologico.\nLa lista \u00e8 in continua evoluzione e potr\u00e0 subire nel corso del tempo costanti aggiornamenti: in essa, infatti, sono citate soprattutto le battaglie pi\u00f9 importanti e famose.\nPer consultare invece le guerre che i Romani combatterono dalla fondazione di Roma (753 a.C.) fino alla caduta dell'impero romano d'Occidente (476 d.C.) si veda invece la voce storia delle campagne dell'esercito romano.\nSi invitano i lettori a consultare anche la voce \"Fasti triumphales\" dove sono riportati i trionfi romani nelle guerre condotte dalla fondazione fino all'epoca augustea."}
{"id": "66159", "revid": "123970843", "url": "https://it.wikipedia.org/wiki?curid=66159", "title": "Vino passito", "text": "I vini passiti sono vini ottenuti da uve sottoposte a procedimenti di disidratazione, pi\u00f9 o meno avanzata, naturale (direttamente sulla pianta) o forzata (dopo la raccolta). Altra tecnica \u00e8 quella dei vini \"botrizzati\" o muffati. Sono ritenuti soprattutto vini da dessert, o anche \"da meditazione\".\nDescrizione.\nI passiti vengono a volte erroneamente catalogati tra i \"vini speciali\", ma da un punto di vista normativo sono considerati vini normali, in quanto dopo il processo di vinificazione e prima di essere immessi sul mercato non vengono sottoposti a ulteriori interventi tecnici o all'aggiunta di altri componenti.\nInfatti i vini passiti sono prodotti utilizzando le stesse tecniche di vinificazione impiegate per i vini normali, con la sola differenza che le uve, prima di essere vinificate, vengono sottoposte per un periodo di tempo pi\u00f9 o meno lungo ad \"appassimento\", cio\u00e8 a una riduzione o eliminazione dell'acqua (disidratazione) presente nell'acino.\nLo scopo di tale procedimento \u00e8 quello di sottoporre l'uva a \"sovramaturazione\" al fine di concentrare nella bacca numerosi composti, quali: zuccheri, acidi organici, sali minerali e profumi. I vini che si ottengono in seguito a questo processo sono detti \"passiti\" e sono solitamente caratterizzati da uno spiccato contenuto alcolico e da un residuo zuccherino pi\u00f9 o meno elevato.\nEsistono anche i passiti liquorosi ovvero vini ottenuti da uve appassite e addizionati da una componente alcolica. Nell'ambito delle denominazioni, il passito liquoroso italiano pi\u00f9 famoso \u00e8 senz'altro la versione liquorosa del Passito di Pantelleria DOC.\nDa notare che esiste una differenza (nell'ambito dei vini da sovramaturazione) tra \"vendemmia tardiva\" e \"passito\": in termini molto semplici, il primo \u00e8 un vino \"poco\" passito, il secondo \u00e8 il passito classico. Alcuni disciplinari (italiani ed esteri) prevedono la tipologia vendemmia tardiva, altri il passito. \nInoltre, nonostante quello che si ritiene comunemente (anche se erroneamente) i passiti non sono solo dolci o amabili: esistono anche i \"passiti secchi\". Due esempi italiani illustri: l'Amarone e lo Sfursat. Invece, \u00e8 vero che la maggior parte dei passiti siano dolci o amabili o abboccati.\nModalit\u00e0.\nL'appassimento pu\u00f2 essere effettuato in due maniere:\nLa prima tecnica lascia appassire gli acini d'uva direttamente sulla pianta, mediante:\nLa seconda tecnica lascia appassire i grappoli o gli acini d'uva, dopo essere stati vendemmiati:\nDopo l'appassimento le uve vengono pressate e vinificate (utilizzando di solito il metodo di vinificazione in bianco) ed il periodo di affinamento pu\u00f2 durare anche alcuni anni.\nUn ulteriore sistema per ottenere i vini passiti \u00e8 quello della \"estrazione a freddo\", consistente nel lasciare le uve appena raccolte ad alcuni gradi sotto lo zero per una notte e pressarle immediatamente dopo; poich\u00e9 a temperature appena al di sotto dello zero congelano solo gli acini meno maturi (che contengono pi\u00f9 acqua), il mosto che si ottiene sar\u00e0 ricavato solo da quelli pi\u00f9 maturi, quindi pi\u00f9 ricchi di zucchero.\nSe i vini passiti vengono addizionati con alcol o mosto fermentato danno luogo ai \"vini passiti liquorosi\" (riconoscibili anche per l'apposita etichetta che si trova sul collo della bottiglia).\nVariet\u00e0.\nLa produzione di vini dolci passiti \u00e8 molto diffusa in tutto il mondo, ottenuti da uve attaccate da \"muffa nobile\". I pi\u00f9 conosciuti sono:\nIn Italia.\nNello specifico in Italia:\nCollegamenti esterni.\nVini passiti e vini liquorosi Quattrocalici.it"}
{"id": "66162", "revid": "219110", "url": "https://it.wikipedia.org/wiki?curid=66162", "title": "Decimal", "text": "Decimal in informatica, \u00e8 un modo per rappresentare i numeri utilizzato da alcuni linguaggi di programmazione adatto per calcoli in ambito finanziario e contabile.\nCon la normale rappresentazione in virgola mobile, usata per esempio per il tipo \"double\" del linguaggio C non \u00e8 possibile rappresentare i numeri decimali in modo esatto: 0,1 verr\u00e0 in realt\u00e0 memorizzato come 0,10000000000000001. \nNell'ambito dei calcoli scientifici, questo non rappresenta un problema in quanto i valori sono comunque affetti da un errore gli algoritmi stessi forniscono risultati approssimati.\nNella matematica finanziaria invece piccole variazioni del genere, possono avere grosse ripercussioni. In generale il linguaggio principe per questo ambito \u00e8 il vecchio Cobol, che supporta i numeri di tipo Decimal in modo nativo.\nI numeri sono salvati in una codifica differente che anche se molto pi\u00f9 lenta per fare i calcoli, non presenta problemi di arrotondamento.\nQuesta rappresentazione \u00e8 disponibile anche in Rexx e dalla versione 2.4 in Python."}
{"id": "66164", "revid": "1627355", "url": "https://it.wikipedia.org/wiki?curid=66164", "title": "Jean Baptiste Joseph Fourier", "text": "Biografia.\nLa sua istruzione si comp\u00ec dapprima dai Benedettini, poi in una scuola militare. Partecip\u00f2 alla Rivoluzione francese, rischiando di essere ghigliottinato durante il Terrore, ma fu salvato dalla caduta di Robespierre. Entr\u00f2 quindi nella \u00c9cole Normale Sup\u00e9rieure, dove ebbe come professori, tra gli altri, Joseph-Louis Lagrange e Pierre-Simon Laplace. Succedette anche a quest'ultimo nel ruolo di professore alla \u00c9cole Polytechnique nel 1797.\nFourier partecip\u00f2 alla campagna d'Egitto di Napoleone nel 1798 e ricopr\u00ec un importante ruolo di diplomatico in quel paese. Al suo ritorno in Francia, nel 1801, fu nominato da Napoleone prefetto dell'Is\u00e8re. Fu quindi l\u00ec, nella citt\u00e0 di Grenoble, che condusse i suoi esperimenti sulla propagazione del calore che gli consentirono di modellizzare l'evoluzione della temperatura per mezzo di serie trigonometriche. Questi lavori furono pubblicati nel 1822 in \"Th\u00e9orie analitique de la chaleur\" (\"Teoria analitica del calore\"), ma furono molto contestati, specialmente da Laplace e Lagrange. Numerosi aspetti del cosiddetto \"problema di Fourier\" sulla propagazione del calore furono chiariti solo nel XX secolo. Nel 1817 entr\u00f2 a far parte dell'Accademia delle Scienze. A Grenoble incontr\u00f2 il giovane Jean-Fran\u00e7ois Champollion.\nContributi.\nTra i suoi maggiori contributi figurano: la teorizzazione della serie di Fourier e la conseguente trasformata di Fourier in matematica, la formulazione dalla legge costitutiva lineare per la conduzione termica e la legge di Fourier in termodinamica.\nRiconoscimenti.\nA lui \u00e8 stato intitolato l'omonimo cratere sulla Luna. Il suo \u00e8 uno dei 72 nomi di cittadini francesi riportati sulla Torre Eiffel."}
{"id": "66166", "revid": "599013", "url": "https://it.wikipedia.org/wiki?curid=66166", "title": "PDP-1", "text": "Il PDP-1 (Programmed Data Processor-1) fu il primo computer della serie PDP di Digital Equipment ed entr\u00f2 in commercio nel 1960.\nViene ricordato come il primo computer su cui sia girato un videogioco, Spacewar! di Steve Russell.\nDescrizione.\nIl PDP-1 utilizzava 18 bit per descrivere una parola e la sua memoria principale poteva contenere 4096 parole come standard (equivalente a 9.216 byte di otto bit, anche se il sistema effettivamente utilizzava byte di sei bit, tre per ogni parola), espandibile a 65536 parole. Il tempo di ciclo della memoria a nuclei magnetici era di 5 microsecondi corrispondendo ad una velocit\u00e0 di circa 200KHz, di conseguenza la maggior parte delle istruzioni aritmetiche impiegava 10 microsecondi (100.000 operazioni al secondo) poich\u00e9 usavano due cicli di memoria. Il PDP-1 aveva la potenza di calcolo grosso modo equivalente a un organizzatore da tasca (pocket organizer) del 1996 e un po' meno memoria.\nIl PDP-1 utilizzava 2.700 transistor e 3.000 diodi.\nStoria.\nIl design del PDP-1 era basato sul computer pionieristico TX-0, progettato e realizzato al MIT Lincoln Laboratory.\nBenjamin Gurley era l'ingegnere responsabile del progetto.\nI primi prototipi risalgono al dicembre 1959. Nel novembre del 1960 venne consegnato il primo PDP-1 a \"Bolt, Beranek and Newman\" (BBN Technologies), azienda di consulenza statunitense, ed \u00e8 stato accettato formalmente il successivo aprile. Nel 1961, DEC ha donato il prototipo del PDP-1 al MIT, dove \u00e8 stato collocato nella sala accanto al suo antenato, il computer TX-0.\nCollegamenti esterni.\nHistory Computer PDP-1"}
{"id": "66169", "revid": "838137", "url": "https://it.wikipedia.org/wiki?curid=66169", "title": "36 a.C.", "text": ""}
{"id": "66171", "revid": "767487", "url": "https://it.wikipedia.org/wiki?curid=66171", "title": "Anni 330 a.C.", "text": ""}
{"id": "66172", "revid": "26630", "url": "https://it.wikipedia.org/wiki?curid=66172", "title": "Steve Russell", "text": "Entr\u00f2 di diritto nella storia dei videogiochi per essere stato, presso il MIT, tra il 1960 e il 1962, l'inventore di Spacewar!, primo vero videogioco in \nmultiplayer. Bisogna altres\u00ec ricordare che fu preceduto da Tennis for Two del fisico Willy Higinbotham, che per\u00f2 nasceva nel 1958 pi\u00f9 come applicazione didattica che ludica."}
{"id": "66179", "revid": "124511678", "url": "https://it.wikipedia.org/wiki?curid=66179", "title": "Cryptogamae", "text": "Le Crittogame (dal greco \u03ba\u03c1\u03c5\u03c0\u03c4\u03cc\u03c2, nascosta e \u03b3\u03b1\u03bc\u03ad\u03c9 riproduzione), nella classificazione di Linneo (Systema Naturae, 1735), costituivano la classe delle piante prive di organi riproduttori visibili. Questa classe si contrapponeva alle Fanerogame che hanno appunto organi riproduttori visibili. Le crittogame comprendevano le felci, i muschi, i licheni, le epatiche, gli sfagni. \nAttualmente, il termine indica le piante prive di fiori ma non costituisce pi\u00f9 una classe in quanto parafiletico o polifiletico. La moderna sistematica ha introdotto al posto di tale classe numerose divisioni tassonomiche.\nIn origine, come crittogame erano classificati anche i funghi, che ora costituiscono un regno autonomo."}
{"id": "66181", "revid": "2014155", "url": "https://it.wikipedia.org/wiki?curid=66181", "title": "Zoe Porfirogenita", "text": "Figlia del basileus Costantino VIII, fu basilissa dei Romei (Imperatrice d'Oriente) dal 15 novembre 1028 fino alla morte e, tra il 19 aprile e l'11 giugno 1042, lo fu a pieno titolo.\nFu una delle quattro donne che regnarono su Bisanzio, unitamente a sua sorella Teodora, Irene ed Eudocia.\nBiografia.\nInfanzia: 978 \u2013 1028.\nZoe fu una delle poche imperatrici bizantine a ricevere l'epiteto di Porphyrogenita, cio\u00e8 \"nata dalla porpora\" (vale a dire, nata per essere un'imperatrice regnante). Era la seconda figlia di Costantino VIII e Elena, figlia di Alipio. Il padre era diventato co-imperatore nel 962 e unico imperatore nel 1025, dopo la morte del fratello, Basilio II Bulgaroctono, che non aveva eredi.\nZoe nacque nel 978, visse con le sorelle sempre a Palazzo finch\u00e9 fu promessa dallo zio Basilio II in sposa ad Ottone III. Nel gennaio del 1002 part\u00ec da Costantinopoli facendo rotta per Bari dove sarebbe divenuta Imperatrice del Sacro Romano Impero, riunificando dopo secoli le due parti dell'Impero; al suo arrivo per\u00f2 seppe che Ottone era morto a Civita Castellana di febbre malarica e fu costretta a far ritorno a Costantinopoli, dove visse altri vent'anni chiusa nel Palazzo imperiale.\nIl regno di suo padre Costantino VIII dur\u00f2 meno di tre anni, dal 15 dicembre 1025 al 15 novembre 1028.\nNel 1028, prevedendo la sua prossima morte, Costantino VIII, privo di eredi maschi, per continuare la dinastia decise di far sposare Zoe con il personaggio pi\u00f9 importante della citt\u00e0, l'eparca di Costantinopoli Romano Argiro (gi\u00e0 sposato, ma costretto a divorziare).\nZoe sal\u00ec al trono il 15 novembre del 1028 come imperatrice, al fianco di Romano III, anche se la vera erede rimaneva sempre e solo lei.\nImperatrice co-regnante con Romano III Argiro (1028-1034), con Michele IV (1034\u20131041) e col nipote Michele V (1041-1042).\nSin dall'inizio non ebbe per\u00f2 buoni rapporti con Romano III: egli voleva un erede, ma la sovrana aveva compiuto cinquant'anni, cos\u00ec Romano inizi\u00f2 ad evitarla e non le permise pi\u00f9 di toccare il tesoro reale; questo contribu\u00ec a provocare il risentimento di Zoe che, con l'aiuto dell'eunuco Giovanni l'Orfanotrofo, avvelen\u00f2 Romano III, ma questi non mor\u00ec, quindi Zoe lo fece assassinare dal suo amante Michele, il fratello giovane ed affascinante di Giovanni di cui Zoe si era invaghita. Romano fu ucciso l'11 aprile del 1034 mentre faceva un bagno nelle piscine del Gran Palazzo. La stessa notte dell'assassinio Zoe spos\u00f2 Michele, divenuto cos\u00ec Michele IV. Michele fu un buon imperatore con l'aiuto del fratello eunuco, mentre la porfirogenita era sempre pi\u00f9 isolata, ormai rinchiusa nel gineceo del Palazzo e sorvegliata a vista, per il timore che potesse nuovamente tramare contro il sovrano. Michele IV per\u00f2 era affetto da epilessia e l'eunuco Giovanni temeva che la sua famiglia perdesse il trono, cos\u00ec fece in modo che Zoe, su richiesta dell'amato Michele IV, adottasse suo nipote, anch'egli di nome Michele (il futuro Michele V), detto il Calafato.\nMichele V Calafato per\u00f2, nonostante Zoe gli avesse fatto ottenere la Porpora alla morte di Michele IV il dicembre 1041, dopo un paio di mesi allontan\u00f2 dal Gran Palazzo sia Zoe che lo zio eunuco, affermando che stavano tramando contro la sua vita. Zoe fu cos\u00ec inviata in un monastero nell'isola di Prinkipo, nel mar di Marmara (Pasqua 1042), ma riusc\u00ec a tornare sul trono il giorno dopo, a seguito di una sommossa popolare, provocata dalla notizia del suo allontanamento dalla corte imperiale (19 aprile 1042). Il popolo l'aveva sempre amata, ultima discendente di una casata, quella Macedone, che aveva fatto grandi cose per l'Impero. Michele V, spodestato, venne dapprima accecato e poi ucciso.\nGoverno con la sorella Teodora e il matrimonio con Costantino IX.\nZoe subito dopo aver assunto il potere, cerc\u00f2 di costringere la sorella Teodora a tornare al suo monastero. Tuttavia il Senato di Costantinopoli e il popolo chiesero che le due sorelle regnassero congiuntamente. Come primo atto, Teodora fu chiamata a fare quello che la sorella non avrebbe mai osato ordinare: risolvere la questione con Michele V. Zoe, debole e facilmente manipolabile, voleva perdonare il nipote Michele per aver tentato di usurparle il trono, ma Teodora era decisa e irremovibile. Inizialmente fu fatto arrestare e poi Teodora ordin\u00f2 che venisse accecato e che trascorresse il resto della sua vita come un monaco. Eliminato Michele V, Teodora si rifiut\u00f2 di lasciare Santa Sofia finch\u00e9 non avesse ricevuto il consenso da Zoe; in poco meno di 24 ore Teodora fu incoronata basilissa dei romei (\"imperatrice dei romani\").\nTeodora divenne cos\u00ec imperatrice co-regnante e il suo trono fu collocato a ridosso di Zoe in tutte le occasioni pubbliche; lei fu la vera forza trainante dietro la gestione congiunta. Zoe govern\u00f2 quindi brevemente con la sorella Teodora, nonostante il profondo odio reciproco. Le due basilisse promulgarono insieme leggi contro la compravendita di cariche, apportarono migliorie all'amministrazione civile e militare e insediarono alcuni uomini di valore in posti importanti; durante il loro regno venne istituito un tribunale con il compito di indagare sugli abusi del loro predecessore (interrogato il gran domestico Costantino, furono rinvenute 3500 libbre sottratte al tesoro imperiale). Secondo Michele Psello il regno congiunto \u00e8 stato un fallimento completo, mentre per lo storico Giovanni Scylitzes il governo delle due imperatrici fu molto coscienzioso nella rettifica degli abusi rispetto a tutti i sovrani precedenti. \nBench\u00e9 Teodora e Zoe apparissero insieme in occasione delle riunioni del Senato, o quando davano udienze pubbliche al popolo, fu subito chiaro che il loro regno congiunto era tenuto unito da uno sforzo considerevole di entrambe. Zoe era gelosa di Teodora e non aveva alcun desiderio di amministrare l'impero, preferiva dedicarsi ai suoi numerosi passatempi, ma non avrebbe permesso a Teodora, che invece aspirava al trono, di regnare da sola. La corte cominci\u00f2 presto a dividersi in fazioni in appoggio a l'una o all'altra monarca. Dopo due mesi di crescente tensione, vista l'incompatibilit\u00e0 di carattere delle due Porfirogenite sulla gestione del potere, si decise per un terzo matrimonio di Zoe.\nZoe, dato che era di fatto la vera ereditiera, decise di cercare un nuovo marito, il suo terzo; l'ultimo fu permesso secondo le norme della Chiesa ortodossa solamente per impedire a Teodora la possibilit\u00e0 di aumentare la sua gi\u00e0 grande influenza, grazie alle sue ben evidenti doti di governo.\nInizialmente Zoe consider\u00f2 Costantino Dalasseno, che era stato ancora a suo tempo la prima scelta di suo padre. Tuttavia questi mostr\u00f2 disprezzo per l'imperatrice, che quindi lo escluse. La sua opzione successiva fu sposare Costantino Atroklines, un funzionario del tribunale, con il quale si diceva che avesse avuto una relazione durante il regno con Romano III. Egli per\u00f2 mor\u00ec pochi giorni prima del matrimonio, in circostanze misteriose, forse avvelenato dalla stessa imperatrice.\nZoe poi si ricord\u00f2 del bel Costantino Monomachos, un altro ex amante, ormai sessantenne. I due si sposarono l'11 giugno 1042, senza la partecipazione del Patriarca Alessio I, che si rifiut\u00f2 di officiare un terzo matrimonio (per entrambi i coniugi). \nIl giorno dopo Costantino fu ufficialmente proclamato imperatore insieme alla moglie Zoe e sua sorella Teodora. Il matrimonio era solo una questione politica e Zoe sopport\u00f2 il fatto che le varie amanti del marito Costantino (tra le quali la favorita, una certa Skleraina) partecipassero con loro a feste e banchetti.\nAgli occhi del popolo invece, il trattamento preferenziale di Costantino IX per la sua amante Skleraina era uno scandalo; inoltre il popolo era fortemente affezionato alle due imperatrici. In breve cominci\u00f2 a diffondersi la voce che Skleraina stava progettando di uccidere Zoe e Teodora, per diventare basilissa al loro posto. Ci\u00f2 port\u00f2 ad una sollevazione popolare da parte dei cittadini di Costantinopoli nel 1044, che arriv\u00f2 pericolosamente vicino al linciaggio dell'imperatore Costantino, che stava partecipando ad una processione religiosa per le vie di Costantinopoli. Il popolo voleva infatti che Costantino IX lasciasse nuovamente il trono in mano alle sole imperatrici.\nLa folla si plac\u00f2 solo per la comparsa da un balcone del Gran Palazzo di Zoe e Teodora, che rassicurarono il popolo di non essere in pericolo di assassinio.\nZoe mor\u00ec nel 1050 e fu tumulata nel monastero della Theotokos Peripletos, presso la Chiesa dei Santi Apostoli di Costantinopoli.\nIl marito Costantino IX continu\u00f2 a governare l'impero insieme a Teodora; quando nel 1055 anche il vecchio imperatore mor\u00ec, Teodora divenne l'unica sovrana di Bisanzio e pot\u00e9 cos\u00ec regnare fino alla sua morte, che concluse la Dinastia dei Macedoni.\nVita privata di Zoe.\nZoe aveva cinquant'anni quando si spos\u00f2, ma nonostante la sua et\u00e0, arriv\u00f2 a maritarsi ben altre due volte. Ironia della sorte, il pi\u00f9 capace dei suoi mariti era quello che meno si apprestava ad essere imperatore, ovvero Michele IV.\nSi dice che fosse straordinariamente bella e, Michele Psello nella sua \"Chronographia\" (\"\u03a7\u03c1\u03bf\u03bd\u03bf\u03b3\u03c1\u03b1\u03c6\u03af\u03b1\") racconta che \"ogni parte di lei era solida e in buone condizioni.\" Zoe era consapevole del suo fascino e cerc\u00f2 di preservarlo dalla vecchiaia il pi\u00f9 a lungo possibile con tecniche innovative e inusuali. Con la tipica ingegnosit\u00e0 della corte bizantina, l'imperatrice aveva trasformato molte stanze del suo palazzo in laboratori per la preparazione di unguenti segreti e, grazie a questi, fu in grado di mantenere il suo viso senza nemmeno una ruga fin oltre i sessant'anni."}
{"id": "66182", "revid": "2014155", "url": "https://it.wikipedia.org/wiki?curid=66182", "title": "Leone VI il Saggio", "text": "Biografia.\nLeone VI era figlio di Basilio I il Macedone (867-886), anche se diversi storici ipotizzano che in effetti fosse progenie del predecessore, Michele III, ed era anche ci\u00f2 che si diceva a Costantinopoli in quei tempi, tra la gente. Questa tesi \u00e8 stata formulata in quanto sua madre Eudocia era un'amante di Michele III, che, per introdurla a corte senza causare scandali, l'aveva data in sposa al fido Basilio. Nell'882, quando Leone VI aveva sedici anni, fu obbligato dal padre a sposare Teofano, una ragazza sgraziata ed estremamente religiosa, scelta con un concorso di bellezza tra dodici giovani dalle varie province imperiali. Leone, che non l'amava, non voleva rinunciare alla sua amante Zoe Zautsina; Basilio I, come conseguenza delle proteste di Teofano, and\u00f2 su tutte le furie e per punizione frust\u00f2 Leone, bandendo Zoe da Costantinopoli ed imponendole un marito. Dopo essere stato fustigato, Leone fu imprigionato per tre mesi, e Teofano volle a tutti i costi condividere la stessa pena del marito, insieme a Eudocia, la figlia appena nata.\nL'ascesa al trono.\nDopo la morte del padre nell'886, avvenuta durante una battuta di caccia, Leone VI gli succedette al trono ricevendo in eredit\u00e0 quello che era l'Impero Romano d'Oriente pi\u00f9 esteso sin dai tempi di Giustiniano I. Tra i suoi primi atti, fece deporre il Patriarca Fozio I di Costantinopoli (come gi\u00e0 aveva fatto il padre Basilio) per sostituirlo con suo fratello, Stefano, atto che fu duramente criticato da Papa Stefano V, che scomunic\u00f2 l'omonimo neo-patriarca, anche se poco dopo dovette accettarlo e ritirare la scomunica. Durante il suo regno, l'impero bizantino perse per\u00f2 i territori della Sicilia e di Reggio Calabria ad opera dei musulmani, e i Balcani a causa della guerra con Simeone Khan dei Bulgari, nell'894, quando questi invasero il territorio bizantino sconfiggendo l'esercito imperiale.Nel 907 Costantinopoli venne posta sotto assedio e l'Impero dovette pagare un tributo annuo allo scopo di riscattare i numerosi prigionieri di guerra e ristabilire la pace. Nel 902 cadono le citt\u00e0 sulla costa orientale della Siria. Con la caduta di Taormina, ultima roccaforte, la Sicilia \u00e8 completamente in mano islamica.\nSul fronte orientale, i musulmani conquistano l'Armenia grazie al supporto logistico della flotta araba, mai intervenuta prima.\nNel 904, Leone di Tripoli, un disertore di origine greca, assedia per tre giorni Tessalonica per poi conquistarla.\nI quattro matrimoni.\nLeone aveva problemi familiari; la moglie Teofano impostagli dal padre Basilio, non aveva mai esercitato ascendente su di lui divenendo bigotta, quasi ridicola. Mor\u00ec poco dopo essersi tonsurata ed essere entrata in convento il 10 settembre 897.\nLeone fu cos\u00ec libero di far tornare a Costantinopoli la sua vecchia amante Zoe Zautsina. Nell'898 Zoe e Leone si sposarono, lei rimase incinta mettendo poi al mondo una femmina. L'anno dopo Zoe mor\u00ec per malattia, lasciando cos\u00ec Leone senza eredi diretti al trono.\nDeciso ad avere un erede, Leone spos\u00f2 una certa Eudocia Baian\u00e8, terzo matrimonio che all'epoca era vietato poich\u00e9 considerato fornicazione, peccato per il quale era prevista la sospensione dai sacramenti per un periodo di tempo.\nFinalmente nel giorno di Pasqua del 901, nacque un erede maschio ma Eudocia mor\u00ec di parto; il bambino le sopravvisse solo pochi giorni.\nLeone cap\u00ec che sarebbe stato molto difficile ottenere la dispensa per il quarto matrimonio, ma era determinato a garantirsi un successore diretto, ben sapendo che una successione controversa avrebbe scatenato il caos nell'impero, in un periodo delicato per via delle ripetute aggressioni arabe.\nNel 901 mor\u00ec il patriarca Cauleras e al suo posto Leone riusc\u00ec a far nominare un suo uomo di fiducia, Nicola il Mistico, il cui epiteto \"mistico\" derivava non dalla sua indole ascetica ma dal suo passato come \"Misticos\" (segretario privato) di Leone VI. Scelse come amante la figlia dell'ammiraglio Ermerio, Zoe Carbonopsina (dagli occhi neri come il carbone). Non nascose il fatto e la chiesa, seppur non approvando, preferiva questa soluzione ad un quarto matrimonio.\nNel 905 nacque un maschio e Leone, ritornando sui suoi passi, decise di sposare Zoe, rendendo cos\u00ec legittimo il figlio. Il Patriarca Nicola non poteva per\u00f2 sposarli, ma nemmeno poteva lasciare che il bambino vivesse in quel modo; si giunse cos\u00ec ad un compromesso, secondo il quale Zoe avrebbe dovuto lasciare il palazzo imperiale e successivamente sarebbe stata ufficializzata la nascita del bambino a Hagia Sophia (Santa Sofia).\nIl 6 gennaio del 906 il bambino venne battezzato con il nome di Costantino; questo evento fu seguito dal ritorno di Zoe a palazzo, poich\u00e9 Leone voleva ufficializzare la loro unione, facendosi sposare in segreto da un prete, per poi annunciarlo al popolo.\nIl Patriarca non poteva accettare questa unione, poich\u00e9, come era scritto nella legge canonica, il quarto matrimonio non era ammesso ed era considerato poligamia; in caso di quarto matrimonio, le due parti erano obbligate a separarsi, con una scomunica dai sacramenti che durava molti anni. Nicola sarebbe anche stato disposto a trovare un ulteriore compromesso, ma questo suscit\u00f2 l'opposizione di Areta di Cesarea (discepolo di Fozio).\nAreta vedendosi ignorato, decise di schierarsi con gli \"ignaziani\" (discepoli di Ignazio) per contrastare le decisioni del Patriarca.\nPer risolvere la situazione, che rischiava di degenerare, Leone richiam\u00f2 Eutimio il Sincello, Abate prima di Areta, che era il rappresentante pi\u00f9 influente degli ignaziani, severo e moralista, proponendogli di nominarlo patriarca se, una volta eletto, avesse reso valida la sua unione con Zoe. Eutimio, dopo un iniziale rifiuto per salvare le apparenze, accett\u00f2 l'incarico, ma Nicola si rifiut\u00f2 di abdicare, vanificando cos\u00ec i piani di Leone. L'Imperatore non si dette per vinto; non protest\u00f2 quando il 25 dicembre e il 7 gennaio del 907 Nicola gli neg\u00f2 l'ingresso a Santa Sofia, ma reag\u00ec il mese successivo accusando Nicola di essere in combutta con il ribelle Andronico Ducas, costringendolo cos\u00ec ad abdicare. Finalmente vi fu la legittimazione anche di Costantino, che da quel momento viene accostato con l'epiteto Porfirogenito (nato nella porpora).\nNell'autunno del 911 Leone invi\u00f2 l'ammiraglio Imerio a conquistare Creta, in mano agli arabi. L'assedio dur\u00f2 sei mesi concludendosi con un nulla di fatto.\nNel 912, Imerio fu raggiunto da un messaggio che attestava il peggioramento della salute di Leone. Avviandosi verso Costantinopoli, fu accerchiato dalla Flotta di Leone di Tripoli; lo stesso Imerio si salv\u00f2 per miracolo tornando poi nella Capitale.\nLa morte.\n\u00c8 l'11 maggio del 912 quando Leone VI muore. A succedergli \u00e8 suo fratello Alessandro, come reggente di Costantino, figlio dell'imperatore defunto.\nLeone fu un imperatore di prim'ordine. Aveva diviso la chiesa ma questo gli aveva permesso di continuare la dinastia per altri 150 anni. Govern\u00f2 saggiamente, lasciando l'impero in buone condizioni.\nIl ritratto musivo in Santa Sofia risale a molti anni dopo la sua morte.\nImportanti le sue opere di codificazione delle leggi, ristrutturazione delle forze armate e amministrazione del potere periferico.\nVenne amato dal popolo che ebbe buoni motivi per glorificarlo.\nOpere.\nA Leone furono attribuiti vari scritti: poemi oracolari, brevi testi divinatori e il \"Tattica\", un testo di arti militari.\nDiscendenza.\nDalla sua prima moglie Teofano, Leone ebbe una figlia:\nAnche dalla seconda moglie Zoe Zaoutsina Leone ebbe una figlia:\nDalla terza moglie, Eudokia Ba\u00efana, Leone ebbe un figlio:\nDalla quarta moglie, Zoe Carbonopsina, Leone ebbe due figli:"}
{"id": "66183", "revid": "1714743", "url": "https://it.wikipedia.org/wiki?curid=66183", "title": "Pipino il Breve", "text": "Venne incoronato re dei Franchi dal papa che, minacciato dall'avanzata dei Longobardi, ne aveva ottenuto la protezione e ricambi\u00f2 l'aiuto ricevuto da Pipino il Breve con un'incoronazione formalmente illegittima.\nOrigine.\nEra il figlio secondogenito del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Carlo Martello (che era figlio di Pipino di Herstal o Pipino II, maggiordomo di palazzo di tutti i regni dei Franchi e di Alpa\u00efde di Bruy\u00e8res, (ca. 650-\u2020 717), di cui non si conoscono gli ascendenti, ma l\"'Ex Chronico Sigeberti monachi\" ci informa che era sorella di un certo Dodone, domestico di Pipino II, che martirizz\u00f2 il vescovo di Liegi, Lamberto) e della sua prima moglie, Rotrude di Treviri (695-724) che per molto tempo \u00e8 stata ritenuta figlia di Willigarda di Baviera e di San Li\u00e9vin, Liutwin o Leudin (?-\u2020713), arcivescovo di Treviri; ma studi pi\u00f9 recenti hanno stabilito che fu la figlia del conte Lamberto II di Hesbaye (?-\u2020741), antenato dei Robertingi (poi Capetingi); da cui discese anche Ermengarda (778-818), moglie di Ludovico il Pio.\nBiografia.\nPipino il Breve nel 736, assieme al padre Carlo Martello e al fratello maggiore Carlomanno, attravers\u00f2 la Loira e, combattendo il duca d'Aquitania Hunaldo, giunse alla Garonna, conquist\u00f2 la citt\u00e0 di Bordeaux e il castello di Blavia e riusc\u00ec ad assoggettare tutta la regione e a impossessarsene. Concesse per\u00f2 a Hunaldo di governare il ducato in seguito al giuramento di fedelt\u00e0 fatto a Carlo e ai suoi figli, Carlomanno e Pipino III.\nNel 741, il padre Carlo divise il regno in due parti: a Carlomanno, il primogenito, consegn\u00f2 l'Austrasia, la Svevia - oggi denominata Alemannia - e la Turingia; al secondogenito, Pipino consegn\u00f2 la Neustria, la Burgundia e la Provenza. In quello stesso anno, Carlo, assalito dalla febbre, mor\u00ec.Secondo gli \"Annales Mettenses\" il padre, Carlo, avrebbe voluto dividere il regno in tre parti, come richiesto dalla seconda moglie Swanachilde, ma - seguendo il parere dei Franchi, che consideravano il figlio di secondo letto, Grifone, illegittimo - Carlomanno e Pipino rifiutarono.\nGrifone si ribell\u00f2 ai fratellastri, per poter avere una parte o addirittura tutto il dominio paterno. Allora Carlomanno e Pipino radunarono l'esercito per catturare Grifone che, avuta la notizia, fugg\u00ec con la madre e si chiuse in Laudunum (l'attuale Laon), dove i fratellastri posero l'assedio. Vedendo che non poteva evadere dall'assedio, Grifone si consegn\u00f2 ai fratellastri. Venne imprigionato da Carlomanno in un castello (Nova Castella) nelle Ardenne, vicino a Liegi, dove rimase sino al 747, l'anno in cui il fratellastro Carlomanno si rec\u00f2 a Roma.\nMaggiordomo di palazzo.\nCarlomanno e Pipino, dopo che il trono del regno dei Franchi era stato vacante per alcuni anni, decisero, alla fine del 741 o nel 742, di riconoscere come re il merovingio Childerico III, che secondo gli \"Annales Francorum Ludovici Dufour\" era parente del predecessore, Teodorico IV (forse fratello o figlio).\nNel 742, Carlomanno e Pipino andarono in Aquitania a combattere Hunaldo, che dopo la morte di Carlo Martello non aveva mantenuto l'impegno di fedelt\u00e0 ai suoi figli. Radunato l'esercito e passata la Loira ad Aurelianis, l'attuale Orl\u00e9ans, giunsero a Beturigas, l'attuale Bourges, che diedero alle fiamme. Proseguendo, sconfissero Hunaldo e lo costrinsero a darsi alla fuga; durante l'inseguimento, conquistarono il castello e la citt\u00e0 di Lucas, l'attuale Loches, risparmiando gli abitanti. Poi a Vetus-Pictavis (Vieux-Poitiers) i due fratelli si divisero le prede e gli ostaggi.Nell'autunno di quell'anno, passato il Reno, Carlomanno e Pipino devastarono l'Alemannia, arrivando sino al Danubio dove gli Alemanni, guidati da Teobaldo, figlio del duca Gotfrido, vedendosi battuti si arresero e, consegnando ostaggi e offrendo doni, chiesero la pace.\nNel 743 il duca di Baviera Odilone, che l'anno prima aveva costretto la sorella di Carlomanno e Pipino, Iltrude, a sposarlo contro la volont\u00e0 dei fratelli (secondo l\"'Ex Chronico Sigeberti monachi\" l'aveva rapita), si ribell\u00f2 all'autorit\u00e0 dei Franchi, costringendo cos\u00ec Carlomanno e Pipino a radunare l'esercito per attaccare la Baviera. Si accamparono sulle rive del fiume Lech, mentre sulla sponda opposta si erano radunati non solo Bavari ma anche Sassoni, Svevi e Alemanni. Non potendo attraversare il fiume in quel punto, dopo alcuni giorni Carlomanno, dopo aver diviso in due gruppi l'esercito, attravers\u00f2 il Lech di notte, in zone paludose e disabitate. Piombando inaspettatamente sugli avversari, i Franchi li sconfissero, mentre Odilone e Teodorico, duca dei Sassoni, fuggirono oltre il fiume Inn. I Franchi fecero molti prigionieri tra cui il messo del papa, Sergio, che li convinse a ritornare in patria.\nIn quello stesso anno Carlomanno conquist\u00f2 il castello di Hoohseoburg (l'attuale Seeburg, vicino a Eisleben), sconfisse i Sassoni guidati dal duca Teodorico e li costrinse alla pace.\nSempre nel 743, Hunaldo, il duca di Aquitania, attravers\u00f2 la Loira e conquist\u00f2 e bruci\u00f2 Carnotis, l'attuale Chartres. Nel 744Carlomanno e Pipino, memori dell'ingiuria di Hunaldo, reagirono, passarono la Loira e posero il campo in Aquitania.Hunaldo, vedendo che non poteva resistere ai suoi avversari, decise di abdicare.\nPoi, sempre nel 744, Carlomanno e Pipino intervennero con l'esercito a domare la ribellione in Sassonia e, dopo aver catturato il duca Teodorico un'altra volta, secondo l'anonimo continuatore del cronista Fredegario, avendo fatto un gran numero di prigionieri e constatato che erano di stirpe simile agli abitanti del suo regno, Carlomanno li acquis\u00ec come sudditi e molti di essi si convertirono alla fede cristiana e chiesero di essere battezzati.Sempre in quell'anno Carlomanno e Pipino intervennero in Baviera e dopo averlo sconfitto Carlomanno fece la pace con Odilone.\nNel 745 si ribellarono ancora una volta i Vasconi, per cui l'esercito dei Franchi fu radunato sulle sponde della Loira. Spaventati di ci\u00f2 i Vasconi chiesero la pace.Nel 745 Teobaldo, figlio di Gotfrido, duca degli Alemanni, si ribell\u00f2, ma fu sconfitto da suo fratello, Pipino. \nNel 746, riprese la ribellione degli Alemanni; Carlomanno e Pipino li combatterono. Carlomanno si scagli\u00f2 contro di loro facendone strage, soprattutto a Candistat (oggi Cannstatt, quartiere di Stoccarda).\nDopo tante battaglie, Carlomanno confess\u00f2 a Pipino che voleva lasciare la vita secolare e, nel 747, non mossero l'esercito, ma si prepararono per facilitare la via scelta da Carlomanno; rinunci\u00f2 al potere, che consegn\u00f2 nelle mani del fratello Pipino, lasciandogli anche la tutela di suo figlio Drogone, si rec\u00f2 a Roma con diversi suoi ministri e con molti doni, dove s'incontr\u00f2 con Papa Zaccaria, si fece tonsurare e divenne monaco, ricevendo l'abito monacale dallo stesso papa.Secondo alcuni storici, suffragati dall\"'Annalium Petavianorum continuatio\", Carlomanno si ritir\u00f2 in convento per espiare le colpe dei massacri compiuti nelle varie battaglie combattute, specialmente contro gli Alemanni(vedi strage di Canstatt del 746). Altri sostengono che Pipino il Breve, con la complicit\u00e0 del papa, abbia agevolato questa decisione del fratello Carlomanno.\nIn quello stesso anno Pipino liber\u00f2 il fratellastro Grifone dalla prigione in cui l'aveva rinchiuso Carlomanno e lo accolse nel suo palazzo dandogli una contea e diverse rendite. Ma, nel 748, mentre Pipino era a Duria (l'attuale D\u00fcren), Grifone, lasciata la casa di Pipino, con molti giovani nobili si rec\u00f2 in Sassonia.Pipino allora lo insegu\u00ec e, attraversata la Turingia, arriv\u00f2 in Sassonia e occup\u00f2 la citt\u00e0 di confine di Skahningi (l'attuale Sch\u00f6ningen), dove in aiuto di Pipino erano arrivati gli Svevi e dove molti Sassoni furono catturati e molti di loro furono convertiti nella fede cristiana. Inoltre a Hocsemburgh (l'attuale S\u00fcpplingenburg) il perfido duca Teodorico fu catturato da Pipino per la terza volta. Continuando ad avanzare, Pipino arriv\u00f2 sulla riva del fiume Obacra (l'attuale Oker), mentre Grifone coi Sassoni erano attestati sulla sponda opposta del fiume Obacra, vicino alla citt\u00e0 di Orhaim (l'attuale Ohrum). Durante la notte, pensando di essere pi\u00f9 deboli, i Sassoni abbandonarono le posizioni e cos\u00ec Pipino facilmente distrusse le loro fortificazioni. Sempre in quell'anno, Grifone pensando che i Sassoni fossero troppo deboli per poterlo difendere e non fidandosi del fratellastro, si rifugi\u00f2 in Bavaria, dove suo zio, il fratello di sua madre, il duca di Baviera, Odilone I era morto.Grifone in Baviera fu ben accolto dalla sorellastra, Iltrude, la vedova di Odilone, reggente per conto del figlioletto, il nuovo duca Tassilone III. Grifone, avanzando delle pretese dinastiche (in quanto figlio di una principessa di Baviera, Swanachilde), usurp\u00f2 il trono a Tassilone III, bambino di 7 anni, e con l'aiuto di Lanfredo soggiog\u00f2 i Bavari. Saputo ci\u00f2, Pipino si rec\u00f2 in Baviera e, catturati Grifone e Lanfredo, li port\u00f2 con s\u00e9 dopo aver riconfermato sul trono ducale il nipote Tassilone. Pipino perdon\u00f2 tutti i giovani che avevano seguito Grifone, che, nel 750, ricevette dodici contee in Neustria, tra cui Le Mans.\nNel 748, i Sassoni, come era loro costume, non avevano mantenuto fede ai giuramenti fatti, per cui Pipino fu obbligato a intervenire, con l'aiuto dei Frisoni. Dopo che molti di essi erano gi\u00e0 stati trucidati o presi prigionieri e le loro terre bruciate, i Sassoni, colti da timore, chiesero la pace, promettendo di essere tributari. Vedendo, inoltre, che non potevano contrastare i Franchi, destituiti i propri comandanti, si convertirono alla fede Cristiana. Poi per\u00f2 per effetto della pressione dei Bavari, abiurarono la loro fede e non mantennero la parola data, per cui, nel 749, Pipino rientr\u00f2 con l'esercito in Sassonia e i Sassoni si ritirano con mogli e figli oltre il fiume Inn. Pipino allora si accamp\u00f2 sulle sponde del fiume per preparasi ad attraversarlo con delle imbarcazioni. I Bavari, valutando di non poter intervenire in aiuto ai Sassoni, inviarono doni e accettarono di essere sudditi di Pipino, che accett\u00f2 e fece ritorno in patria e per due anni regn\u00f2 la pace.\nVerso il 750, Pipino, su richiesta del fratello monaco Carlomanno e della Santa Sede, incaric\u00f2 il fratellastro, Remigio, di recarsi a Saint-Beno\u00eet-sur-Loire, nei pressi di Orl\u00e9ans, per richiedere all'abate dell'Abbazia di Fleury la restituzione delle ossa di san Benedetto all'Abbazia di Montecassino.\nIn questo contesto di pace, Pipino, nel 751, invi\u00f2 a Papa Zaccaria delle lettere e, all'insaputa del suo re, ma con il beneplacito di tutti i Franchi, invi\u00f2 una delegazione a Roma, guidata da san Burcardo, vescovo di W\u00fcrzburg e di Fulrado, abate di Saint-Denis, chiedendogli se il titolo di re appartenesse a chi esercitava il potere o a chi era di sangue reale. Il papa rispose che doveva essere re colui che veramente esercitava il potere.Childerico III allora fu deposto e, per ordine del successore di Zaccaria, Stefano II, fu rasato e, nel 752, fu condotto in monastero e tonsurato, mentre Pipino il Breve, con la regina Berta, fu unto e incoronato, a Soissons, re dei Franchi, da Bonifacio, vescovo di Magonza.Pipino divent\u00f2 cos\u00ec il primo re dei Franchi carolingi, per prima cosa secondo le tradizioni del suo popolo e in seguito per la Chiesa di Roma.\nRe di tutti i Franchi.\nFu cruciale per la storia europea l'atto, giuridicamente illegittimo, dell'incoronazione regale con legittimazione papale (fino ad allora i re erano stati solo benedetti dal papa, mentre lo \"status\" giuridico a regnare doveva provenire dall'unico erede dell'Impero romano, il sovrano bizantino). Pipino stava usurpando un titolo di sovrano \"sacrale\" verso i Germani mentre il papa si stava arrogando un potere di legittimazione che non aveva fondamento giuridico definito. In pratica, per\u00f2, la sacralit\u00e0 del papa compens\u00f2 la fine della sacralit\u00e0 della dinastia merovingia, inoltre la presenza di un imperatore \"eretico\" (iconoclasta) come Leone III sul trono di Bisanzio causava un vuoto di potere che il papa aveva gi\u00e0 manifestato di volersi arrogare (nacque proprio in quegli anni il documento apocrifo della Donazione di Costantino)..\nNel 752, la popolazione Gota della Settimania si ribell\u00f2 ai Saraceni, che da diversi anni avevano occupato la regione, e chiam\u00f2 in aiuto Pipino, che alla fine della campagna aveva ricevuto dai Goti le citt\u00e0 di Nemauso (l'attuale N\u00eemes), Magdalona (l'attuale Maguelonne), Agate (l'attuale Agde) e Beterris (l'attuale B\u00e9ziers).\nQuando Pipino, nel novembre del 751, era stato eletto re dei Franchi, il suo fratellastro Grifone si ribell\u00f2 ancora e, per riprendere la lotta, decise di recarsi in Vasconia presso il duca di Aquitania, Waifer.Allora Pipino mand\u00f2 i suoi legati a Waifer affinch\u00e9 gli fosse restituito il fratello.Grifone, considerando che il fratellastro avrebbe potuto condizionare Waifer, pens\u00f2 di raggiungere l'Italia per rifugiarsi dal re dei Longobardi, Astolfo. Arrivato, nel 753, nella zona di Maurienne, fu intercettato da diversi Franchi, fedeli a Pipino, e in combattimento trov\u00f2 la morte sulle sponde del fiume Arbore (l'attuale Arvan ).In quel periodo, Pipino aveva sconfitto i Sassoni e, mentre rientrava e si trovava a Bonna (l'attuale Bonn), venne raggiunto da messaggeri dalla Burgundia che gli dissero che il suo fratellastro Grifone era stato ucciso presso Maurienne.Pipino riusc\u00ec da allora a regnare in pace.\nNel 754, Pipino, che risiedeva in riva alla Mosella, fu informato che il papa Stefano II era partito da Roma con un grande seguito e molti doni e che aveva gi\u00e0 attraversato il Gran san Bernardo, un'azione del tutto inedita per i vescovi di Roma. Pipino, col figlio Carlo, gli si fece incontro sino al ponte, \"Pons Sancti Hugonis\", sul fiume Is\u00e8re, vicino a La Chapelle-du-Bard.Il papa, giunto alla presenza del re, richiese il suo aiuto contro i Longobardi e il loro re Astolfo per liberare i Romani dai soprusi che stavano subendo. Poi Pipino condusse il papa e la sua delegazione a Parigi, dove venne alloggiato a san Dionigi. Quindi invi\u00f2 degli ambasciatori al re Astolfo per fargli cessasse le angherie contro il papa.Il 28 giugno papa Stefano II unse Pipino confermandolo re dei Franchi e unse anche i suoi figli, Carlo e Carlomanno, nominandoli \"patrizi romani\" (cio\u00e8 difensori militari dei territori appartenenti alla Chiesa di Roma).In quello stesso periodo, si era recato in Francia anche suo fratello, Carlomanno, per ordine del suo abate; fu inviato in Francia, in concomitanza al viaggio in Francia di papa Stefano II, per una missione di pace, consistente nel convincere il fratello Pipino a non invadere l'Italia (secondo gli \"Annales Mettenses\" su richiesta del re Astolfo).Ma, a conclusione della infruttuosa missione, si ammal\u00f2 e rimase nella citt\u00e0 di Vienne, assistito dalla regina Bertrada, per molti giorni e mor\u00ec in pace nel 754.\nDato che Pipino non riusciva a ottenere ci\u00f2 che aveva chiesto ai Longobardi e Astolfo continuava ad agire come prima, nel 755 fu presa la decisione di fare la guerra ai Longobardi al fianco di papa Stefano II, per cui venne radunato un nutrito esercito. Re Astolfo, venuto a conoscenza di ci\u00f2, si port\u00f2 con l'esercito alle chiuse di Susa. Allora Pipino fece passare una parte dell'esercito attraverso i monti. Giunto a Susa, Astolfo lo attacc\u00f2. Durante la battaglia Astolfo fu ferito; abbandon\u00f2 i suoi e fugg\u00ec a Pavia con pochi seguaci. Pipino allora mise a ferro e fuoco tutta la regione e lo insegu\u00ec fino a Pavia, dove pose il campo e si prepar\u00f2 all'assedio. Astolfo, ritenendo di non poter sfuggire all'assedio, chiese la pace, promettendo di rispettare le richieste del papa. Pipino, clemente, accett\u00f2 le offerte lasciando in vita Astolfo. Poi, avendo ricevuto un invito dal papa, che nel frattempo era rientrato presso la Santa Sede, si rec\u00f2 a Roma, portando con s\u00e9 innumerevoli doni. Infine, ricevuti quaranta ostaggi da Astolfo, rientr\u00f2 nel suo regno.\nMa Astolfo non tenne fede alle promesse e, in quello stesso anno, si diresse verso Roma, devastando e bruciando le terre del Patrimonio di San Pietro. Pipino, nel 756, attravers\u00f2 nuovamente le Alpi al valico del Moncenisio (seconda spedizione di Pipino contro Astolfo). I Longobardi, lasciata Roma, si erano portati alle chiuse dei valichi alpini, dove furono sconfitti dai Franchi (aprile 756). Poi, col nipote Tassilone III di Baviera, Pipino devastando la regione li insegu\u00ec sino a Pavia, che fu messa sotto assedio. Astolfo allora chiese di nuovo la pace promettendo, oltre a un tributo annuo al re dei Franchi, di non attaccare pi\u00f9 la sede apostolica e di restituire i territori contesi al papato: le terre bizantine dell'Esarcato di Ravenna e della Pentapoli (si tratta della vasta area che va dal fiume Panaro fino ad Ancona). I territori, che erano finiti sotto il potere dei re Longobardi, a partire da Liutprando, furono consegnati all'inviato di Pipino, l'abate Fulrado. In base agli accordi presi nel 754 con papa Stefano II (\"Promissio Carisiaca\"), Pipino don\u00f2 le terre conquistate alla Sede Apostolica.\nSempre nel 756, Astolfo, durante una partita di caccia, colpito da un ramo di un albero, fu sbalzato da cavallo e mor\u00ec. Fu eletto re dei Longobardi Desiderio, col consenso di Pipino.\nNel 757 Pipino, in segno di amicizia, scambi\u00f2, tramite ambasciatori, doni con l'imperatore bizantino, Costantino V.In quello stesso anno, Tassilone III, duca di Baviera, con un seguito di notabili che controfirmarono, giur\u00f2 fedelt\u00e0 a Pipino e ai suoi due figli, Carlo e Carlomanno\nNel 758, Pipino si rec\u00f2 in Sassonia e, a Sitnia (l'odierna Sythen), fece strage di Sassoni, domando la loro volont\u00e0 di resistenza per parecchi anni.\nNel 759, dopo che Pipino l'aveva messa sotto assedio, la citt\u00e0 di Narbona, che molti anni prima era dai Goti caduta in mano ai Saraceni, fu da questi consegnata ai Franchi.\nTra il 759 e il 760, Pipino, dato che Waifer dava rifugio ai Franchi che si erano ribellati e non trattava con correttezza alcune questioni ecclesiastiche di competenza della chiesa francese, rivolse le sue attenzioni all'Aquitania. Passata la Loira nelle vicinanze di Autisioderum (l'attuale Auxerre), bruciando e devastando, arriv\u00f2 nell'Arvernico (l'attuale Alvernia). Allora Waifer, invi\u00f2 due ambasciatori, consegn\u00f2 due ostaggi e, accettando le condizioni poste da Pipino, ottenne la pace.\nNel 761, Waifer, per vendicarsi, entr\u00f2 in Burgundia con le sue truppe e portando devastazione arriv\u00f2 sino a Cavalonum (l'attuale Chalon-sur-Sa\u00f4ne), per poi ritirarsi. Pipino reag\u00ec immediatamente e, devastando l'Aquitania, arriv\u00f2 a Claremonte (l'attuale Clermont-Ferrand), dove uomini ,donne e bambini perirono nell'incendio della citt\u00e0. Dopo continu\u00f2 e, assieme al figlio Carlo, occup\u00f2 molti altri castelli in Alvernia.Pipino ritorn\u00f2 l'anno seguente e pose l'assedio a Bituricam (l'attuale Bourges) e la conquist\u00f2, permettendo a tutti i difensori inviati da Waifer che erano stati catturati di tornare alle proprie terre, mentre Bitorica ricostruita venne occupata dai franchi.\nNegli anni 763 e 764, la guerra contro l'Aquitania continu\u00f2, anche se con minore intensit\u00e0, in quanto Pipino temeva il tradimento del nipote, duca dei Bavari, Tassilone III, per cui non mosse il suo esercito.\nNegli anni 765 e 766, Pipino invase l'Aquitania e si impadron\u00ec di parecchie citt\u00e0, Pectavis (l'attuale Poitiers), Lemodicas (l'attuale Limoges), Santonis (l'attuale Saintes), Equolisma (l'attuale Angoul\u00eame), di cui distrusse le mura. Devast\u00f2 tutta la zona coltivata a vite e, passata la Garonna, affrontato da Waifer con un grande esercito di Vasconi, lo sconfisse e molti Vasconi furono uccisi. Waifer, con pochi altri, riusc\u00ec a fuggire e invi\u00f2 dei legati a Pipino che promisero sottomissione, ma questa volta le sue offerte non furono prese in considerazione. Nel 766, dopo che Pipino aveva posto una guarnigione franca a Bitorica, l'Aquitania, bench\u00e9 devastata, poteva considerarsi una provincia del regno dei Franchi.\nNel 767, Pipino si rec\u00f2 in Aquitania con la regina Bertrada con l'intenzione di catturare Waifer, che nel frattempo si era riappropriato di una parte del suo ducato.Pipino continu\u00f2 nella conquista del ducato e tra le altre citt\u00e0 e castelli, conquist\u00f2 Tolosa.\nNel 768, Waifer, con pochi seguaci, cerc\u00f2 di insidiare ancora Pipino, che era in Aquitania con la regina e i due figli, Carlo e Carlomanno, con s\u00e9. Waifer venne sconfitto e messo in fuga. Pipino divise l'esercito in 4 gruppi e lo fece inseguire, finch\u00e9 fu catturato e ucciso.Finalmente, padrone di tutta l'Aquitania, Pipino fece rientro a Saintes, dove lo attendeva la regina, Bertrada.\nLa morte e la successione.\nPoco tempo dopo, Pipino fu colto da febbre e si ammal\u00f2. Allora si rec\u00f2 a Toronis (l'attuale Tours), presso il monastero di San Martino confessore, dove elarg\u00ec elemosine e preg\u00f2 per la sua salute. Da qui poi, con moglie e figli, si trasfer\u00ec a Parigi a Saint-Denis, dove, constatato che la sua vita era giunta al termine, con il consenso dei notabili e dei vescovi dei Franchi, divise il regno tra i figli: a Carlo, il maggiore, andarono l'Austrasia e a Carlomanno La Burgundia, la Provenza, la Gotia, l'Alsazia e L'Alemannia, mentre l'Aquitania appena conquistata la divise tra i due (Carlo ebbe l'Austrasia, gran parte della Neustria e la met\u00e0 nord-occidentale dell'Aquitania (ossia il nord e l'Occidente della Francia pi\u00f9 la bassa valle del Reno); Carlomanno ebbe la Borgogna, la Provenza, la Gotia, l'Alsazia, l'Alamagna, e la parte sud-orientale dell'Aquitania (cio\u00e8 il sud e l'Oriente della Francia pi\u00f9 l'alta valle del Reno).Dopo pochi giorni, colpito da forti dolori, mor\u00ec dopo 25 anni di regno, il 24 settembre.I figli lo seppellirono a Saint-Denis, come lo stesso Pipino aveva voluto. La sua tomba venne profanata pi\u00f9 di un millennio dopo con la profanazione delle tombe della basilica di Saint-Denis durante la rivoluzione francese.\nI figli Carlo e Carlomanno furono unti e incoronati re nello stesso giorno di ottobre, rispettivamente a Noviomem (l'attuale Soissons) e a Saxonis (l'attuale Samoussy).\nLa benevolenza del papato e l'energia dei nuovi sovrani cancellarono presto dalla memoria collettiva qualsiasi ricordo di usurpazione. Da allora, l'esistenza, nel centro dell'Italia, di un solido e ben difeso territorio della Chiesa (il Patrimonio di San Pietro) rese impossibile ogni successivo progetto di unificazione della penisola.\nRiforma monetaria.\nCon Pipino il Breve fu avviata la cosiddetta \"riforma monetaria carolingia\", che riguard\u00f2 anche il sistema delle zecche. La monetazione carolingia fiss\u00f2 i seguenti valori: 1 libbra = 20 soldi = 240 denari.\nDiscendenza.\nPipino spos\u00f2 nel 744 Bertrada di Laon, da cui ebbe:"}
{"id": "66186", "revid": "125365894", "url": "https://it.wikipedia.org/wiki?curid=66186", "title": "Teodora Porfirogenita", "text": "Figlia del basileus Costantino VIII, fu basilissa dei Romei (imperatrice d'Oriente), a pieno titolo, dall'11 gennaio 1055 fino alla sua morte.\nFu una delle quattro donne imperatrici regnanti di Bisanzio (con Irene, la sorella Zoe ed Eudocia) e fu l'ultima sovrana della dinastia Macedone, che aveva governato l'impero bizantino per 189 anni, considerati gli anni d'oro.\nBiografia.\nGiovent\u00f9.\nTeodora era la pi\u00f9 giovane figlia dell'imperatore bizantino Costantino VIII e di sua moglie Elena, figlia di Alipio. Come principessa imperiale, nel 996 fu considerata possibile sposa per Ottone III, imperatore del Sacro Romano Impero; in ogni caso, fu trascurata in favore di sua sorella Zoe (scelta anche per la sua straordinaria bellezza) e le nozze non si verificarono poich\u00e9 Ottone III mor\u00ec poco prima.\nDa questo momento, Teodora trascorse una vita di oscurit\u00e0 nel gineceo imperiale; le sue sorti cambiarono quando, alla morte dello zio, Basilio II, e poi del padre, Costantino VIII, entrambi senza figli maschi, fu proiettata al centro della politica imperiale.\nIn punto di morte Costantino VIII dispose che Teodora, intelligente, in possesso di un forte e austero carattere e di discrete capacit\u00e0 amministrative, contraesse matrimonio con l'erede designato Romano III Argiro. La principessa, tuttavia, rifiut\u00f2, obiettando che Romano era gi\u00e0 sposato (la moglie di questi fu costretta a divenire suora per consentire a Romano di sposarsi con una figlia della famiglia imperiale) e che vi fossero impedimenti insormontabili alle nozze a causa della consanguineit\u00e0 (in effetti, Teodora era terza cugina di Romano).\nIn conseguenza al rifiuto di Teodora, Costantino VIII scelse, quale erede, Zoe, che spos\u00f2 Romano il giorno seguente.\nEsilio in convento.\nDopo il matrimonio e l'incoronazione di Zoe, Teodora prudentemente si ritir\u00f2 di nuovo nel gineceo, dedicandosi alle sue consuete abitudini religiose quotidiane. Zoe, tuttavia, non avendo mai perdonato Teodora per essere stata la prima scelta del padre e temendone il prestigio, convinse il marito a nominare uno dei suoi uomini come capo della servit\u00f9 della sorella, con l'ordine di spiarla.\nTeodora fu accusata di aver complottato per usurpare il trono con Presian di Bulgaria: Presian fu accecato ed esiliato in un monastero mentre Teodora fu sottoposta a sorveglianza ancor pi\u00f9 rigida. Nel 1031 Teodora fu accusata di aver appoggiato la congiura dell'arconte di Sirmio Costantino Diogene e fu confinata nel monastero di Petrion.\nNon contenta di ci\u00f2, Zoe, a seguito di una visita alla sorella al monastero, le impose di prendere gli ordini sacri: Teodora rimase reclusa a Petrion per i successivi tredici anni mentre Zoe continuava a regnare insieme ai suoi mariti, Romano III e, dopo la sua morte, Michele IV.\nIl governo congiunto con Zoe.\nAlla morte di Michele IV nel dicembre del 1041, Zoe adott\u00f2 il nipote del marito, Michele Calafato, quale suo successore. Il nuovo sovrano, bench\u00e9 avesse promesso di rispettare la co-reggenza con Zoe, ben presto decise di sbarazzarsi di lei facendola relegare in un monastero alle Isole dei Principi con la falsa accusa di tentato regicidio.\nIl trattamento riservato all'anziana imperatrice gener\u00f2 una rivolta tra la popolazione della Capitale che costrinse Michele V Calafato a richiamare nuovamente Zoe e a mostrarla alla folla insieme a lui davanti al popolo: il tentativo di placare la folla non ebbe successo ed il basileus fu costretto a barricarsi nel Gran Palazzo.\nUna fazione dei cortigiani allora decise che la soluzione pi\u00f9 opportuna sarebbe stata un governo congiunto di entrambe le Porfirogenite e pertanto il Patriarca di Costantinopoli, Costantino Cabasila, fu inviato, quale capo di una numerosa delegazione, al Monastero di Petrion allo scopo di persuadere Teodora ad accettare la co-reggenza con la sorella.\nTeodora, ormai abituata alla vita religiosa e non essendo affatto in buoni rapporti con Zoe, rifiut\u00f2 la proposta ma il patriarca e la folla che lo accompagnava non desistettero ed alla fine imposero ad una furiosa e recalcitrante Teodora di uscire dal luogo sacro: fu scortata alla Basilica di Santa Sofia ove fu incoronata dallo stesso patriarca; quanto a Michele V, ormai abbandonato da tutti, decise di abdicare in favore di Zoe e si rifugi\u00f2 in un monastero per aver salva la vita insieme al fratello, il megas domestikos Costantino.\nZoe, dopo aver assunto il potere, cerc\u00f2 di costringere la sorella a tornare al suo monastero ma Teodora rifiut\u00f2 di lasciare Santa Sofia finch\u00e9 non avesse ricevuto il consenso dalla sorella alla co-reggenza. Dopo alcune ore di aspre trattative, Zoe, consapevole del prestigio di Teodora presso la popolazione ed il Senato di Costantinopoli, riconobbe formalmente la co-reggenza.\nIn poco meno di ventiquattr'ore, Teodora fu incoronata basilissa dei romei (\"imperatrice dei romani\") e, quale primo atto, decise di disporre l'arresto del precedente imperatore, Michele V, e del di lui fratello Costantino. Nonostante la contrariet\u00e0 di Zoe, Teodora ordin\u00f2 che entrambi fossero accecati e relegati in un monastero per il resto dei loro giorni.\nSebbene ufficialmente Teodora fosse solo imperatrice co-regnante ed il suo trono fosse collocato discosto rispetto a quello di Zoe, in realt\u00e0, fu lei la vera forza trainante dietro la gestione congiunta: le due basilisse promulgarono leggi contro la compravendita di cariche, apportarono migliorie all'amministrazione civile e militare, insediarono uomini di valore nei pi\u00f9 importanti uffici pubblici ed infine istituirono un tribunale con il compito di indagare sugli abusi di Michele V, che riusc\u00ec a recuperare 3.500 libbre d'oro sottratte al tesoro imperiale per mano di Costantino, fratello dell'ex imperatore. \nI risultati del governo congiunto furono oggetto di discordia tra gli storici dell'epoca: infatti, secondo Michele Psello fu un fallimento completo, mentre per lo storico Giovanni Scylitzes il governo delle due imperatrici si dimostr\u00f2 molto coscienzioso, rettificando numerosi degli abusi dei sovrani precedenti.\nVita durante il regno di Costantino IX.\nSebbene Teodora e Zoe apparissero insieme in occasione delle riunioni del Senato, o quando davano udienze pubbliche al popolo, fu subito chiaro che il loro regno congiunto era tutt'altro che solido: Zoe, infatti, pur non avendo alcuna ambizione di governo e preferendo dedicarsi ai propri passatempi, non voleva affatto permettere che la sorella governasse l'impero da sola; Teodora, d'altro canto, non aveva dimenticato gli anni in cui fu sottoposta a sorveglianza.\nIl contrasto tra Zoe e Teodora crebbe e presto la corte si divise in due fazioni: dopo alcuni mesi di tensione, Zoe decise di sposarsi per la terza ed ultima volta (il quarto matrimonio era illecito secondo le norme della Chiesa ortodossa) solamente per impedire a Teodora la possibilit\u00e0 di aumentare la sua gi\u00e0 grande influenza, grazie alle sue ben evidenti doti di governo.\nLa prima scelta di Zoe cadde su Costantino Dalassenos, che era stato a suo tempo la prima scelta del padre, Costantino VIII, ma fu presto scartato in cagione del suo carattere orgoglioso e volitivo. La sua successiva opzione fu quella di sposare Costantino Atroklines, un funzionario del tribunale, con il quale si diceva che avesse avuto una relazione durante il regno con Romano III ma egli mor\u00ec pochi giorni prima del matrimonio in circostanze sospette; finalmente, Zoe si ricord\u00f2 di Costantino Monomachos, un altro ex-amante, ormai sessantenne. I due si sposarono l'11 giugno 1042, senza la partecipazione del Patriarca Alessio I di Costantinopoli, che si rifiut\u00f2 di officiare un terzo matrimonio (per entrambi i coniugi) ed il giorno dopo Costantino fu ufficialmente proclamato imperatore insieme alla moglie Zoe e sua sorella Teodora e presto, anche con l'appoggio della moglie, Zoe, assunse su di s\u00e9 l'amministrazione dello Stato.\nDurante il regno di Costantino, Teodora fu esclusa dal governo dell'Impero ma conserv\u00f2 comunque una notevole influenza a corte, come dimostra il suo ordine di arresto a carico di Giovanni l'Orfanotrofo, ministro durante il regno di Romano III, Michele IV (di cui era fratello) e Michele V e che all'epoca viveva in esilio.\nIn ogni caso, il matrimonio di Zoe con Costantino IX era solo una questione politica, tanto che l'imperatrice sopport\u00f2 il fatto che le varie amanti del marito Costantino, tra le quali la sua favorita era una certa Skleraina, presenziassero a feste e banchetti insieme a loro.[2]\nInvece, agli occhi del popolo, fortemente affezionato alle due imperatrici, il trattamento preferenziale di Costantino IX per la sua amante Skleraina era uno scandalo e ben presto cominci\u00f2 a diffondersi la voce che Skleraina stava progettando di uccidere sia Zoe che Teodora per diventare basilissa al loro posto. Nel 1044, lo scontento popolare esplose mentre l'imperatore era impegnato in una processione religiosa per le vie della Capitale: Costantino IX fu attaccato da una folla inferocita che intendeva linciarlo e, rifugiatosi a stento a palazzo, dovette chiedere alla moglie e a Teodora di rassicurare la folla del fatto di non essere in pericolo di assassinio. Solo allora, la folla si disperse pacificamente.\nRitorno al potere.\nZoe mor\u00ec nel 1050 e Costantino IX l'11 gennaio 1055. Mentre Costantino era sul letto di morte, fu convinto dai suoi consiglieri, soprattutto dal logotetes tou dromou (logoteta della flotta) Giovanni, di ignorare i diritti imperiali di Teodora e passare il trono al doux di Bulgaria, Niceforo Proteuon.\nTuttavia, i loro piani furono anticipati da Teodora che, nonostante i suoi 75 anni di et\u00e0, ribad\u00ec con forza i suoi diritti per governare l'impero: rientrata a Costantinopoli, convoc\u00f2 il Senato e fu proclamata nuovamente \"Imperatrice\" dalla guardia imperiale, poco prima della morte di Costantino.\nFece svolgere poi un'epurazione di funzionari di alto livello e dei generali delle grandi unit\u00e0 militari; Niceforo Bryennios, che gestiva il tagmata occidentale e coltivava ambizioni al trono, fu prosciolto dall'incarico, bandito da corte, e, per ordine dell'imperatrice, perse ogni propriet\u00e0 terriera, insieme a molti suoi presunti sostenitori.\nIl suo secondo regno cominci\u00f2 ove si era arrestato il primo: esercit\u00f2 un governo risoluto, sottopose la nobilt\u00e0 ad uno stretto controllo, pun\u00ec con estrema durezza ogni abuso nella amministrazione. Tuttavia, indebol\u00ec la sua reputazione per l'eccessiva severit\u00e0 verso i nemici privati e per un certo favoritismo riservato a cortigiani a lei fedeli, compreso il suo influente ministro Leo Paraspondylos: sostitu\u00ec diversi ufficiali e magistrati con eunuchi di corte e, temendone l'ascendente, prefer\u00ec rimpiazzare diversi comandanti militari, taluni anche abili, come Isacco Comneno, con funzionari di rango minore.\nDeterminata ad accentrare il pi\u00f9 possibile il potere nelle proprie mani, Teodora inizi\u00f2 a presiedere di persona le riunioni del Senato, intervenne spesso nei pi\u00f9 importanti dibattimenti giudiziari e, al fine di ridimensionare l'influenza del patriarca Cerulario, nomin\u00f2 di persona numerosi ecclesiastici; tale condotta cre\u00f2 forti contrasti con la chiesa e con lo stesso patriarca, il quale, riteneva che tali doveri non potessero spettare ad una donna ma l'imperatrice non tenne in alcun conto delle obiezioni di Cerulario.\nRicevette una missione dal papa Vittore II e intraprese trattative che non ebbero l'effetto sperato.\nInevitabilmente, la fazione di Leo Paraspondylos era interessata a mantenere il controllo del governo attraverso l'imperatrice, sempre pi\u00f9 anziana, mentre il patriarca Michele Cerulario consigliava a Teodora di trovare qualcuno capace affinch\u00e9 si associasse a lei, attraverso il matrimonio, in modo che le avrebbe garantito la successione. L'imperatrice, in ogni caso, rifiut\u00f2 caparbiamente di prendere marito.\nMorte e successione.\nTeodora si ammal\u00f2 gravemente con un disturbo intestinale verso la fine di agosto 1056.\nNon avendo n\u00e9 figli n\u00e9 parenti in vita, l'imperatrice, su consiglio del proprio ministro Paraspondilo, decise di adottare quale figlio e successore il ministro delle finanze militari (\"logothet\u0113s to\u016b strati\u014dtikou\" - \u03bb\u03bf\u03b3\u03bf\u03b8\u03ad\u03c4\u03b7\u03c2 \u03c4\u03bf\u1fe6 \u03c3\u03c4\u03c1\u03b1\u03c4\u03b9\u03c9\u03c4\u03b9\u03ba\u03bf\u1fe6) Michele Bringa: sperando ancora di recuperare la sua salute, Teodora fece giurare al suo successore prescelto, che avrebbe sempre obbedito ai suoi ordini, fintanto che lei era in vita.\nPoco dopo, il 31 agosto 1056, Teodora mor\u00ec all'et\u00e0 di 76 anni: con lei si spense la Dinastia macedone che aveva governato l'Impero Bizantino per 189 anni."}
{"id": "66187", "revid": "2014155", "url": "https://it.wikipedia.org/wiki?curid=66187", "title": "Costantino IX Monomaco", "text": "Biografia.\nOrigini.\nNato nel 1000 d.C., Costantino apparteneva alla nobilt\u00e0 di corte in quanto figlio di Teodosio Monomaco, importante funzionario sotto i regni di Basilio II e Costantino VIII, la cui carriera, tuttavia, era stata troncata dall'accusa di cospirazione contro la Dinastia Macedone.\nCon l'ascesa al trono di Romano III Argiro, la posizione del giovane Costantino miglior\u00f2 poich\u00e9 la sua seconda moglie, Elena Scleraina, era nipote del nuovo imperatore. All'ascesa di Michele IV, Costantino si schier\u00f2 con la fazione vicina alla Basilissa Zoe ma, dopo poco tempo, l'Imperatore, timoroso della vicinanza tra Zoe e Costantino, decise di esiliare quest'ultimo sull'isola di Lesbo.\nCon la deposizione di Michele V Calafato e l'ascesa al trono delle due Porfirogenite, Zoe e Teodora, Costantino fu richiamato dall'esilio e ricevette la nomina a giudice \"krites\" in una sconosciuta localit\u00e0 della Grecia. In ogni caso, non raggiunse mai il suo ruolo poich\u00e9, dopo appena due mesi di regno congiunto, i rapporti la tra Zoe e Teodora peggiorarono e la stessa Zoe decise di risposarsi nuovamente onde evitare che la sorella potesse aumentare la sua presa sugli affari pubblici.\nQuando Costantino Dalasseno rifiut\u00f2 il matrimonio e Costantino Atroclite mor\u00ec, Zoe si ricord\u00f2 del cortese, raffinato ed affascinante Costantino Monomaco e decise di proporsi a lui: la coppia si spos\u00f2 11 giugno del 1042 senza la partecipazione del patriarca Alessio I Studita (la legge canonica disapprovava il terzo matrimonio, specie se riguardava entrambi i coniugi) ed il giorno seguente Costantino fu incoronato Basileus avendo quali colleghi la moglie e la cognata Teodora.\nRegno.\nLa rivolta di Giorgio Maniace.\nColto, amante dei piaceri, generoso, ma anche dilapidatore e piuttosto sospettoso, Costantino fu influenzato pesantemente dalla amante, Maria Scleraina, nipote della sua seconda moglie, e dai famigliari di questa: continu\u00f2 le epurazioni disposte dalla moglie e dalla cognata, ma, su consiglio di Romano Sclero, fratello di Maria Scleraina, dispose il licenziamento del capace generale Giorgio Maniace.\nManiace, tuttavia, non depose il comando militare, anzi si proclam\u00f2 Basileus: dopo aver ottenuto l'appoggio di truppe variaghe e russe, sbarc\u00f2 a Durazzo nel febbraio 1043 e mosse alla volta della Macedonia, dopodich\u00e9 presso Ostrovo (Bulgaria), affront\u00f2 l'esercito bizantino fedele all'imperatore legittimo; Costantino, privo di soldati di leva e timoroso di reclutare mercenari che avrebbero potuto defezionare, invi\u00f2 solo un distaccamento inferiore a quella di Maniace. Agli inizi l'esercito di Maniace sembr\u00f2 sul punto di vincere, poi per\u00f2 le sorti volsero a favore delle truppe imperiali quando lo stesso Maniace fu ferito e mor\u00ec.\nSubito dopo la vittoria, Costantino dovette affrontare l'assedio disposto dei soldati della Rus' di Kiev, alleata di Maniace, che furono respinti solo grazie all'uso del fuoco greco; per garantirsi la pace, l'imperatore dovette garantire nuovamente i privilegi commerciali garantiti alla Rus' e dare in sposa la propria figlia, Anastasia, al principe Vsevolod di Kiev.\nAssai impopolare fu, inoltre, il trattamento privilegiato riservato a Maria Scleraina: la presenza a palazzo della donna, infatti, non solo fece storcere il naso a numerosi esponenti del clero ma irrit\u00f2 ed oltraggi\u00f2 la popolazione della Capitale, presso la quale era estremamente alto il carisma di Zoe e di Teodora.\nInfatti, nel 1044, non appena si diffusero voci secondo le quali l'amante si apprestava ad avvelenare le due imperatrici per prenderne il posto, scoppi\u00f2 una rivolta: l'imperatore, mentre era in processione per le vie della capitale fu assalito dalla popolazione che, inneggiando alle due anziane Porfirogenite, reclamava la condanna a morte dell'amante; fuggito a stento dalla folla, l'imperatore si rifugi\u00f2 a Palazzo che fu assediato dalla folla tumultuante che fu dispersa solo quando Zoe e Teodora, affacciandosi al balcone, affermarono di non essere affatto in pericolo di vita, riuscendo a calmare i dimostranti. La situazione si sarebbe, tuttavia, definitivamente calmata solo alla morte della stessa Scleraina, nel 1045.\nPolitica estera.\nIn politica estera, Costantino IX sostanzialmente adott\u00f2 una politica pacifista per quanto, proprio durante il suo regno, la pressione delle popolazioni turche ad est, normanne e peceneghe ad ovest inizi\u00f2 a rafforzarsi e a divenire una realt\u00e0 costante.\nNel 1045, in ossequio ai trattati stipulati da Basilio II, annesse il regno armeno di Ani: tuttavia, tale conquista, lungi dal rappresentare un proficuo ingrandimento dell'impero, serv\u00ec soltanto ad esporre ulteriormente le frontiere dell'Armenia alle migrazioni turche, specialmente perch\u00e9 non fu accompagnata dal rafforzamento delle guarnigioni mentre il tentativo di conversione forzata degli armeni alla religione ortodossa cre\u00f2 un forte dissenso locale.\nInfatti, gi\u00e0 nell'anno seguente l'esercito bizantino entr\u00f2 in contatto con i Turchi selgiuchidi nella battaglia di Kapetrou che si concluse con una vittoria bizantina ma pagata a caro prezzo di vite umane; l'anno seguente fu stipulata pertanto una tregua, la quale venne ripetutamente infranta non tanto dai turchi, quanto piuttosto dai loro alleati turcomanni; gli scontri sarebbero ripresi nel 1054 quando Toghrul Beg pose d'assedio la piazzaforte di Manzicerta, venendo respinto dall'esercito di rinforzo bizantino.\nQuanto ai possedimenti italiani, Costantino decise di affidarsi ad Argiro, figlio di Melo, il quale, dopo alcuni iniziali successi contro i normanni, anche grazie alla spregiudicata alleanza tra il medesimo Argiro, la nobilt\u00e0 longobarda ed il pontefice, non pot\u00e9 fare nulla per evitare che gli eserciti pontifici e longobardi fossero sconfitti nella battaglia di Civitate, a seguito della quale i normanni ottennero il controllo di larga parte del Mezzogiorno.\nAmministrazione e rivolte.\nLa politica interna di Costantino IX fu segnata dalla cesura con il sistema amministrativo e fiscale che aveva caratterizzato i Macedoni e che i loro stessi epigoni, da Romano III Argiro a Michele V avevano nella sostanza mantenuto: in primo luogo l'imperatore, anzich\u00e9 mantenere e proteggere la piccola propriet\u00e0 militare, decise di assicurarsi il favore della nobilt\u00e0 e dei grandi proprietari (\"dynatoi\") con la concessione dell\"'excusseia\", l'immunit\u00e0 dal pagamento di alcune imposte (specialmente di quella fondiaria) e con l'istituzione della \"pronoia\", la concessione usufruttuaria di fondi e terreni, con le propriet\u00e0 ed i contadini (\"paroikoi\") che li abitavano, in cambio del servizio di militare dell'usufruttuario e di un numero di soldati proporzionato all'estensione del fondo; tali espedienti, per\u00f2, segnarono l'inizio del processo di disgregazione della piccola propriet\u00e0 contadina e del sistema amministrativo-militare dei temi.\nOltre alla nobilt\u00e0, fu assai prodigo anche con il clero: infatti, nel 1045, eman\u00f2 un editto che, pur imponendo una tassa a carico dei monasteri, sanc\u00ec che i fondi da loro posseduti non potessero essere n\u00e9 comprati n\u00e9 venduti e li esent\u00f2 dal sostenere gli eserciti ospitati nelle loro terre; pertanto, a seguito di questo editto, le famiglie nobili o molto ricche preferirono costruirsi un monastero per garantirsi una base economica molto sicura.\nNonostante le concessioni alla nobilt\u00e0, il regno di Costantino IX dovette affrontare una pericolosa rivolta capeggiata da un nipote dell'imperatore stesso, Leone Tornicio. Costui infatti, rimosso dal comando militare a seguito dei sospetti di corte, nel 1047, si ribell\u00f2 ad Adrianopoli, ottenne il supporto dell'intera Tracia e di gran parte dei Balcani e tent\u00f2 perfino di assediare la capitale, venendo per\u00f2 respinto dalle fortificazioni e dal fuoco greco; la rivolta si concluse l'anno seguente ma solo perch\u00e9 il suo promotore mor\u00ec nel tentativo di assediare una piazzaforte in Tracia ancor fedele a Costantino.\nLa rivolta di Tornicio, sebbene rientrata, ebbe quale conseguenza ulteriore l'indebolimento del sistema difensivo del Danubio che cedette di fronte alle pressioni militari dei Peceneghi i quali per oltre cinque anni intrapresero continue e profonde spedizioni all'interno della Bulgaria bizantina; Costantino IX, incapace di mantenere la frontiera, escogit\u00f2 un rimedio ancor peggiore del male stesso poich\u00e9, con numerosi donativi, stipul\u00f2 una tregua per mano della quale autorizzava i coloni peceneghi a stanziarsi nei pressi del confine danubiano, rendendo ancor pi\u00f9 debole il controllo bizantino su quelle regioni.\nMecenatismo.\nCostantino IX fu un attivo e generoso mecenate delle arti e della letteratura: nel 1046, espanse l'Universit\u00e0 di Costantinopoli creando le facolt\u00e0 di legge e filosofia, si circond\u00f2 di uomini di cultura, tra i quali si annoverano Michele Psello, Giovanni Xifilino e Costantino Licude, ed intraprese una prolifica, sebbene dispendiosa, attivit\u00e0 edilizia.\nDella sua opera edilizia si ricorda la ricostruzione ed il restauro della Basilica del Santo Sepolcro a Gerusalemme, nonch\u00e9 di numerosi altri luoghi di culto in Siria e Palestina, opere conseguite in particolare grazie al trattato di pace e alle relazioni amichevoli tra l'imperatore ed i Fatimidi d'Egitto\nLo scisma e la morte.\nNel 1054, quando ormai le condizioni di salute dell'imperatore iniziavano a peggiorare, scoppi\u00f2 lo Scisma tra la chiesa greco-ortodossa e quella cattolica: in quell'anno, infatti, le dispute sulla giurisdizione del patriarcato di Costantinopoli e sul ruolo del Pontefice al vertice della chiesa, unito a questioni dogmatiche, crearono una forte polemica tra Papa Leone IX ed il Patriarca Michele Cerulario: il tentativo di Costantino IX di mediare fu sostanzialmente respinto e cos\u00ec i legato pontifici disposero una scomunica contro il patriarca, il quale replic\u00f2 allo stesso modo.\nStressato e colpito dalla gotta, l'imperatore mor\u00ec, dopo una breve malattia, l'11 gennaio del 1055: in punto di morte, persuaso da alcuni suoi cortigiani, cerc\u00f2 di perorare la successione del Duca di Bulgaria Niceforo Proteuon ma la cognata Teodora ormai ultima della Casata Macedone a seguito della morte di Zoe, avvenuta cinque anni prima, appena seppe le notizie, torn\u00f2 a corte, ed assunse direttamente il trono ed il governo.\nComplessivamente il regno di Costantino IX fu disastroso: i provvedimenti amministrativi e fiscali, indebolendo la piccola propriet\u00e0 terriera, provocarono non solo la riduzione del numero degli stratioti ma anche un forte rafforzamento del potere dei \"dynatoi\", inoltre, l'aumento delle spese di corte e di quelle edilizie, a scapito di quelle militari, contribu\u00ec non poco all'indebolimento dell'esercito bizantino ed alla perdita dell'Asia Minore ai Turchi dopo la Battaglia di Manzicerta.\nFamiglia.\nCostantino si spos\u00f2 tre volte:\nDopo la morte della sua seconda moglie, Costantino ebbe come amante la cugina della defunta moglie, Maria Scleraina. Costantino non ebbe figli n\u00e9 dalla prima moglie n\u00e9 dall'ultima (con questa a causa dell'et\u00e0 avanzata di entrambi i coniugi) mentre dalla seconda moglie (o dall'amante) ebbe una figlia, Anastasia Monomaco; Anastasia spos\u00f2 nel 1046 Vsevolod di Kiev, che assunse il cognome della famiglia di Costantino, \"Monomaco\" ('colui che combatte da solo'), da cui prese nome anche il nipote Vladimir II di Kiev."}
{"id": "66188", "revid": "2039709", "url": "https://it.wikipedia.org/wiki?curid=66188", "title": "Fondo Monetario Internazionale", "text": "Il Fondo Monetario Internazionale (in sigla FMI; in inglese \"International Monetary Fund\", \"IMF\") \u00e8 un'organizzazione internazionale pubblica a carattere universale composta dai governi nazionali di 190 Paesi e insieme al gruppo della Banca Mondiale fa parte delle organizzazioni internazionali dette di Bretton Woods, dal nome della localit\u00e0 in cui si tenne la famosa conferenza che ne sanc\u00ec la creazione; \u00e8 stato formalmente istituito il 27 dicembre 1945, quando i primi 44 stati firmarono l'accordo istitutivo e l'organizzazione nacque nel maggio del 1946 e attualmente gli Stati membri sono 190.\nStoria.\nIl Fondo Monetario Internazionale fu istituito come parte degli accordi di scambio fatti nel 1944 durante la conferenza di Bretton Woods. Durante la grande depressione molti paesi rapidamente innalzarono barriere verso il commercio di prodotti stranieri, nel tentativo di proteggere le proprie economie in difficolt\u00e0. Questo comport\u00f2 la svalutazione delle monete nazionali e un declino del commercio mondiale. Tale rottura della cooperazione monetaria internazionale fece sentire la necessit\u00e0 di una supervisione. Le rappresentanze dei 45 governi che si incontrarono nel Mount Washington Hotel nella zona di Bretton Woods, New Hampshire, negli Stati Uniti d'America, si accordarono per una cooperazione economica internazionale. I paesi partecipanti erano coinvolti nella ricostruzione dell'Europa e dell'economia mondiale dopo la seconda guerra mondiale.\nDurante la conferenza di Bretton Woods c'erano due visioni diverse sul ruolo che l'FMI doveva assumere come istituzione economica globale:\nLe differenze fra il progetto del Regno Unito esposto da John Maynard Keynes e quello statunitense rappresentato da Harry Dexter White riflettono una fondamentale divergenza di interessi. Il Regno Unito era preoccupato della forte disoccupazione presente negli anni venti e trenta e dal forte indebitamento dovuto a massicce importazioni dei paesi del blocco della sterlina durante la guerra, gli Stati Uniti d'America invece, potevano vantare grossi crediti e gran parte delle riserve auree.\nPaesi membri.\nI Paesi membri dell'ONU che non fanno parte del FMI sono Cuba (ex membro fondatore), Liechtenstein, Monaco e Corea del Nord.\nFinalit\u00e0.\nNell'articolo 1 dell'Accordo Istitutivo gli scopi dell'FMI sono cos\u00ec definiti:\nIn particolare l'FMI dovrebbe regolare la convivenza economica e favorire i paesi in via di sviluppo.\nConseguenze derivanti dalla violazione dello statuto del Fondo.\nIn caso di violazione dello statuto dell'FMI da parte di uno degli stati membri dell'organizzazione, si ha una limitazione di due tipologie di diritti:\nStruttura.\nLa struttura del Fondo \u00e8 tripartita, per cui gli organi principali sono:\nIl Consiglio dei governatori si riunisce di norma una volta l'anno ed \u00e8 rappresentato dai Ministri dell'Economia, i cui sostituti sono i rappresentanti delle Banche Centrali. Esercita tutti i poteri che gli sono conferiti dal Fondo, che possono essere delegati al Consiglio esecutivo, ad eccezione dei seguenti: ammissione dei nuovi membri, adozione degli emendamenti allo statuto dell'FMI, aumento delle quote e allocazione dei diritti speciali di prelievo (mezzo di pagamento emesso dall'FMI e distribuito agli stati membri, non sottoposto a politiche di condizionalit\u00e0 per cui non sono richieste ai membri misure da rispettare).\nIl Consiglio Esecutivo adotta la decisione di conferire assistenza ai membri e conduce la sua attivit\u00e0 su scala costante nel tempo. 5 direttori sono nominati dai 5 Stati che detengono la quota maggiore (Stati Uniti d'America, Giappone, Cina, Germania e Regno Unito) mentre gli altri sono eletti dal Consiglio dei governatori sulla base di un sistema di raggruppamenti di nazioni, le cosiddette \"constituencies\" (non necessariamente su base regionale), che in totale attualmente sono 19. Le \"constituencies\" sono create sulla base di criteri storici, economici e di prossimit\u00e0 geografica.\nIl Segretariato \u00e8 composto da funzionari che agiscono in nome dell'organizzazione, di conseguenza hanno l'obbligo di indipendenza rispetto agli stati. La presidenza del Segretariato \u00e8 affidata al direttore operativo, il \"Managing director\", il quale influisce in modo determinante nello stabilire l'ordine del giorno e viene eletto dall'Executive Board.\nL'FMI dispone di un capitale messo a disposizione dai suoi membri e il voto all'interno dei suoi organi \u00e8 ponderato (\"weighted vote system\") a seconda della quota detenuta. Questo fa s\u00ec che, considerato che per prendere le decisioni pi\u00f9 importanti sono necessarie maggioranze molto alte (i 2/3 o i 3/4 dei voti), gli Stati Uniti d'America e il gruppo dei principali Paesi dell'Unione europea si trovano di fatto ad avere un potere di veto, presi singolarmente (nel caso della maggioranza dei 3/4) o insieme (maggioranza dei 2/3).\nRisorse.\nIn base allo Statuto dell'FMI, sono quattro le fonti di finanziamento da cui origina il capitale a disposizione dell'organizzazione:\nDisciplina delle quote.\nIl versamento della quota da parte di ciascun membro dell'FMI \u00e8 previsto al momento dell'adesione. In particolare, l'ammontare \u00e8 previsto in base alla forza economica di uno stato (reddito nazionale, valore importazioni, valore del tasso di cambio e riserve di valuta estera). Per il 75% lo stato versa la quota in valuta nazionale, mentre per il restante 25% in valuta estera o diritti speciali di prelievo. Dal valore della quota dipendono vari elementi:\nLo statuto dell'FMI prevede la possibilit\u00e0 di aumentare il valore delle quote su richiesta dello stato interessato e nel quadro di aggiustamenti generali che si svolgono ogni cinque anni su decisione del Consiglio dei governatori, con una maggioranza richiesta dell'85% dei voti. Inoltre, per modificare il valore delle quote \u00e8 necessario il consenso dello stato.\nTale possibilit\u00e0 \u00e8 stata prevista per incrementare le risorse che il Fondo ha a disposizione nell'ambito dell'assistenza finanziaria e per rendere la distribuzione delle quote uno specchio realistico dei rapporti economici tra gli stati.\nDisciplina dei diritti speciali di prelievo.\nIl 1\u00b0 emendamento allo statuto dell'FMI degli anni '60 confer\u00ec al Fondo il potere di emettere ed allocare i diritti speciali di prelievo (\"Special drawing rights\" o SDR). Il Fondo istitu\u00ec tale meccanismo in conseguenza della grave crisi di deficit commerciale che colp\u00ec gli Stati Uniti alla fine del 1950. A questa situazione corrispose, d'altra parte, un avanzo commerciale di alcuni paesi europei e del Giappone. Le banche Centrali di questi paesi disponevano di ingenti quantit\u00e0 di dollari statunitensi che tuttavia non potevano convertire, data la limitatezza delle riserve in oro della Federal Reserve Bank. Data la possibilit\u00e0 per gli Stati Uniti d'America di richiedere assistenza, il Fondo introdusse il nuovo mezzo di pagamento sui mercati internazionali, cio\u00e8 i diritti speciali di prelievo. L'obiettivo di questo regime era quello di rendere i diritti speciali di prelievo la principale riserva di valuta nel sistema monetario internazionale; d'altra parte per\u00f2, il Fondo poteva allocare questo nuovo mezzo di pagamento, se necessario, per soddisfare il bisogno globale di lungo periodo, affiancandolo alle altre valute. La decisione sull'allocazione degli SDR viene adottata dal Consiglio Esecutivo su proposta del Segretariato con il consenso del Consiglio esecutivo, con una maggioranza dell'85% dei voti totali ogni 5 anni, se lo stato membro si dichiara favorevole. Una volta stabilito l'ammontare dei diritti speciali di prelievo, questi vengono distribuiti agli stati membri dell'organizzazione in misura proporzionale alle quote versate.\nEvoluzione e politica attuale.\nLe istituzioni di Bretton Woods erano state pensate per creare un sistema di coordinamento e controllo delle politiche economiche degli Stati a livello internazionale che evitasse il ripetersi di disastrose crisi economiche come quella del 1929. In particolare il Fondo monetario doveva occuparsi di economia monetaria, mentre la Banca Mondiale di ricostruzione e sviluppo, creata anch'essa al termine della Conferenza sopra menzionata, doveva assumere il ruolo di garante della solidit\u00e0 degli stati per facilitare gli investimenti esteri.\nNella pratica il sistema progettato a Bretton Woods, che si basava su rapporti di cambio fissi tra le valute, tutte agganciate al dollaro, il quale a sua volta era agganciato all'oro, croll\u00f2 con la sospensione del \"gold exchange standard\" (vale a dire la convertibilit\u00e0 del dollaro in oro) da parte di Richard Nixon nel 1971.\nQuesto ha portato a un ripensamento del ruolo dell'FMI, che oggi si occupa per lo pi\u00f9 di concedere prestiti agli Stati membri in caso di squilibrio della bilancia dei pagamenti. L'FMI si occupa anche della ristrutturazione del debito estero dei paesi del cosiddetto Terzo mondo. L'FMI impone di solito a questi paesi dei \"piani di aggiustamento strutturale\" come condizioni per ottenere prestiti o condizioni pi\u00f9 favorevoli per il rimborso del debito che costituiscono l'aspetto pi\u00f9 controverso della sua attivit\u00e0. Questi piani sono infatti modellati su una visione neoliberista dell'economia e sulla convinzione che il libero mercato sia la soluzione migliore per lo sviluppo economico di questi paesi. \nForme di assistenza finanziaria.\nVi sono due modalit\u00e0 attraverso cui l'FMI pu\u00f2 trasferire risorse, la procedura dell\"outright purchase\", non utilizzata nella prassi, che prevede l'acquisto da parte dello stato membro della valuta estera che gli \u00e8 stata conferita dal Fondo in un'unica soluzione. L'altra procedura si basa sull'approvazione di un accordo, lo \"stand-by arrangement\", con il quale il Fondo decide l'ammontare del prestito e il periodo in cui lo stato che richiede il prestito pu\u00f2 prelevare le risorse, da 18 mesi a 3 anni. Successivamente furono approvati gli \"extended arrangements\", che estendevano il periodo di prelievo a 4 anni. L'approvazione di un accordo di questo tipo segue questa procedura:\nLa lettera d'intenti indica le strategie e gli obiettivi da attuare per correggere lo squilibrio della bilancia dei pagamenti, tenendo conto delle circostanze specifiche di ciascuno stato. Lo stato ha responsabilit\u00e0 primaria nella decisione delle misure che intende adottare, tuttavia \u00e8 da considerare che il Segretariato invia la missione verso lo stato avendo gi\u00e0 una bozza di lettera d'intenti. Il documento viene presentato al \"Managing director\" e distribuito ai direttori esecutivi. In seguito, il Segretariato elabora la sua proposta di decisione, approvata poi dal Consiglio Esecutivo dell'FMI. Alcune strategie indicate nella lettera d'intenti vengono riportate come misure cui \u00e8 subordinata la condizionalit\u00e0.\nLo strumento della condizionalit\u00e0.\nLa politica di condizionalit\u00e0 \u00e8 richiesta dal Fondo affinch\u00e9 uno stato membro riorienti le proprie politiche economiche alla stabilit\u00e0. Sono due le tipologie di condizionalit\u00e0:\nCritiche.\nIl Fondo Monetario Internazionale \u00e8 fortemente criticato dal movimento no-global e da alcuni illustri intellettuali quali il premio Nobel Joseph Stiglitz, il premio Nobel Amartya Sen, Noam Chomsky e Jean-Paul Fitoussi. I critici accusano il Fondo Monetario di essere un'istituzione manovrata dai poteri economici e politici del cosiddetto Nord del mondo e di peggiorare le condizioni dei paesi poveri anzich\u00e9 adoperarsi per l'interesse generale.\nInoltre il sistema di voto (che chiaramente privilegia i Paesi \"occidentali\") \u00e8 considerato da molti iniquo e non democratico. L'FMI \u00e8 accusato di prendere le sue decisioni in maniera poco trasparente e d'imporle ai governi democraticamente eletti che si trovano cos\u00ec a perdere la sovranit\u00e0 sulle loro politiche economiche.\nL'opinione di Joseph Stiglitz.\nNel suo libro \"La globalizzazione e i suoi oppositori\" (\"Globalization and Its Discontents\"), uscito nel 2002, e in una serie di interviste e articoli, Joseph Stiglitz, dimessosi da poco dalla vicepresidenza della Banca Mondiale, rileva il fatto che pur essendo un ente pubblico non ha una gestione democratica n\u00e9 trasparente, inoltre accusa il Fondo monetario di aver imposto a tutti i Paesi una \"ricetta\" standardizzata, basata su una teoria economica semplicistica, che ha aggravato le difficolt\u00e0 economiche anzich\u00e9 alleviarle.\nStiglitz fornisce una serie dettagliata di esempi, come la crisi finanziaria asiatica e la transizione dall'economia pianificata al capitalismo in Russia e nei paesi ex-comunisti dell'Europa orientale: i prestiti dell'FMI in questi paesi, secondo Stiglitz, sono serviti a rimborsare i creditori occidentali, anzich\u00e9 aiutare le economie dei paesi assistiti. Inoltre nei Paesi ex-comunisti l'FMI ha appoggiato coloro che si pronunciavano per una privatizzazione rapida, che in assenza delle istituzioni necessarie ha danneggiato i cittadini e rimpinguato le tasche di politici corrotti e uomini d'affari disonesti. Stiglitz osserva che i risultati migliori in materia di transizione sono stati conseguiti proprio da quei paesi, come la Polonia e la Cina, che non hanno seguito le indicazioni dell'FMI, mentre in Asia il modello economico che ha permesso una massiccia crescita dell'economia di molti paesi si basa su un forte intervento statale, anzich\u00e9 sulle privatizzazioni.\nStiglitz sottolinea inoltre i legami di molti dirigenti dell'FMI con i grandi gruppi finanziari americani e il loro atteggiamento arrogante nei confronti degli uomini politici e delle \"\u00e9lite\" del Terzo Mondo, paragonandoli ai colonialisti di fine Ottocento, convinti che la loro dominazione fosse l'unica opportunit\u00e0 di progresso per i popoli \"selvaggi\".\nNegli anni ottanta il Fondo Monetario Internazionale (assieme alla Banca Mondiale) ha cercato di promuovere l'industrializzazione nell'Africa sub-sahariana, talvolta ottenendo buoni risultati ma spesso fallendo. Infatti in Senegal le politiche neoliberiste di eliminazione dei protezionismi doganali hanno contribuito alla scomparsa di interi settori industriali.\nLe critiche nei confronti dell'FMI hanno trovato un ulteriore argomento quando nel 2001 l'Argentina (Paese che i tecnici dell'FMI consideravano \"l'allievo modello\") \u00e8 andata incontro ad una terribile crisi economica. L'FMI \u00e8 stato accusato di avervi contribuito con le sue indicazioni o quantomeno di non aver fatto nulla per impedirla.\nNel suo saggio \"Freefall\" del 2010, lo studioso \u00e8 infine arrivato a riassumere le sue teorie riguardo all'FMI formulando l'icastica equazione \"FMI = multinazionali\".\nL'opinione di Amartya Sen.\nCritiche all'FMI sono mosse anche dal premio Nobel per l'economia Amartya Sen che, in un'intervista rilasciata a Massimiliano Melilli dell'Unit\u00e0, dice in proposito:\nL'opinione di Noam Chomsky.\nNel suo libro \"Anno 501 la conquista continua\" Noam Chomsky critica aspramente l'FMI con argomenti simili a quelli di Stiglitz, riportiamo qui a titolo di esempio un passo del libro: \u00abSecondo questo schema, la costruzione di un nuovo sistema mondiale \u00e8 coordinata dal gruppo dei 7 [paesi pi\u00f9 industrializzati, N.d.C.], dal Fondo Monetario Internazionale, dalla Banca Mondiale e dal \"Gatt\" (\"General Agreement on Tariffs and Trade\"), da ricordare anche la valutazione della Banca Mondiale, secondo la quale il 31% delle esportazioni manifatturiere del Sud sono soggette a barriere non tariffarie contro il 18% di quelle del Nord, o la relazione del 1992 dello \"Human Development Program\" dell'ONU, che riesamina il divario crescente tra ricchi e poveri (attualmente, l'83% della ricchezza mondiale \u00e8 nelle mani del miliardo di uomini pi\u00f9 benestante, mentre il miliardo dei pi\u00f9 indigenti, alla base della scala, ne possiede solamente l'1,4%); il raddoppio di tale divario dal 1960 \u00e8 attribuito alle direttive del Fondo Monetario Internazionale e della Banca Mondiale, e al fatto che ben 20 su 24 paesi industrializzati sono pi\u00f9 protezionisti oggi di quanto lo fossero un decennio fa, compresi gli Usa che celebrarono la rivoluzione reaganiana raddoppiando in proporzione il numero dei prodotti importati sottoposti a misure restrittive.\u00bb\nSempre nello stesso libro Chomsky riporta la seguente osservazione fatta dall'Economist: \u00abIl risultato finale di decenni di prestiti per lo sviluppo \u00e8 che i paesi poveri hanno recentemente trasferito pi\u00f9 di 21 miliardi di dollari all'anno nei forzieri dei ricchi - osserva l\"Economist\" riassumendo questo triste scenario.\u00bb\nOpinioni di altri intellettuali.\nCritiche al Fondo Monetario Internazionale sono mosse anche dall'economista Francese Jean-Paul Fitoussi.\nLe difese dell'FMI.\nIl fondo monetario pi\u00f9 volte si \u00e8 difeso da queste accuse, per esempio \u00e8 possibile trovare qualche dettaglio nella puntata della trasmissione televisiva di Rai 3, \"Report\": \"Un debito senza fondo\", andata in onda l'8 dicembre 1999 della quale segue uno stralcio:"}
{"id": "66190", "revid": "2166030", "url": "https://it.wikipedia.org/wiki?curid=66190", "title": "Romano I Lecapeno", "text": "Biografia.\nOrigini familiari.\nNato nella cittadina di Lacape, sita tra Melitene e Samosata intorno all'870, Romano era figlio di un contadino di origine armena, di nome Teofilatto, il quale, dopo aver prestato servizio nell'esercito bizantino, si era fatto notare salvando la vita del Basileus Basilio I e da questi era stato premiato con una posizione nella Guardia Imperiale. \nNon avendo ricevuto istruzione formale (fatto che a suo tempo Costantino VII Porfirogenito avrebbe frequentemente rimarcato), Romano segu\u00ec le orme patere ottenendo continue promozioni durante il regno di Leone VI: a trent'anni era strategos del Tema di Samo e, nel 912, Drungarios (comandante supremo della marina bizantina).\nCarriera militare durante la reggenza.\nIn quegli anni l'impero, governato dall'imperatrice Zoe Karvounopsina, quarta moglie di Leone VI, in qualit\u00e0 di reggente in nome e per conto del figlio minorenne Costantino, era impegnato in una lunga serie di guerre contro i Bulgari. \nIn seguito a un'ennesima incursione bulgara in Tracia, l'imperatrice decise di attaccare il regno bulgaro su due fronti: incaric\u00f2 il generale Giovanni Bogas di reclutare i Peceneghi affinch\u00e9 invadessero la Bulgaria da nord mentre il grosso dell'esercito bizantino, capeggiato dal Domestikos Leone Foca, avrebbe attaccato il regno bulgaro da sud. \nRomano aveva il compito di traghettare con la sua flotta i Peceneghi dall'altra parte del Danubio ma, dopo un violento litigio con Bogas, non pot\u00e9 o si rifiut\u00f2 di eseguire l'ordine. I Peceneghi tornarono indietro e l'esercito bizantino fu distrutto in un'imboscata: Romano sfugg\u00ec all'accecamento ordinato dall'imperatrice solo grazie alle sue amicizie, e riusc\u00ec a mantenere il comando della flotta. \nNel frattempo, la situazione dell'imperatrice Zoe a corte era diventata piuttosto difficile, dopo le recenti sconfitte militari; il suo regime era criticato ormai da pi\u00f9 parti, e a Zoe non rimase che cercarsi un protettore. Scelse Leone Foca, che apparteneva alla famiglia Foca, una delle pi\u00f9 importanti dell'aristocrazia bizantina. La scelta, tuttavia, fu osteggiata da una buona buona parte dei cortigiani, i quali, temendo che Leone Foca avrebbe potuto assassinare il legittimo sovrano Costantino, decisero di chiedere appoggio proprio a Romano Lecapeno.\nAll'inizio del 919, Zoe fu deposta dai suoi stessi ministri e chiusa in un convento: il 25 marzo dello stesso anno, l'ammiraglio entr\u00f2 nella capitale con la flotta, diede in sposa a Costantino sua figlia Elena, assunse il titolo di Basileopator ed infine proclam\u00f2 di avere assunto il governo dell'impero in nome e per conto del giovane genero. L'ascesa di Romano, in ogni caso, non si ferm\u00f2: il 24 settembre 920 Costantino VII nomin\u00f2 il suocero come Kaisar ed il 17 dicembre gli confer\u00ec la co-reggenza, di fatto associandolo ufficialmente al trono.\nRegno.\nIl problema bulgaro.\nUna volta ottenuto il potere, Romano dovette affrontare il problema dei Bulgari e di Simeone, il quale, avendo perduto ogni speranza di potersi associare al potere imperiale, aveva nuovamente ripreso le incursioni in Tracia ed aveva nuovamente conquistato Adrianopoli. Impossibilitato, tuttavia, ad attaccare Costantinopoli per mare, Simeone aveva cercato di negoziare un'alleanza formale con i Fatimidi d'Egitto, in vista di un'aggressione comune alla capitale bizantina, ma questo tentativo fu rapidamente frustrato dall'abile diplomazia bizantina che non ebbe problemi a superare le promesse fornite dal re bulgaro. \nNon avendo ottenuto alcun concreto aiuto da parte dei Fatimidi, Simeone, nel 924, si present\u00f2 davanti alle porte di Costantinopoli ma, privo di macchine ossidionali, non pot\u00e9 far altro se non accettare un colloquio con Romano e di intavolare trattative con l'Impero Bizantino. L'anno seguente, infatti, i Bizantini accettarono le pretese imperiali di Simeone a condizione che fossero limitate ai territori attualmente in suo possesso, dietro la promessa di futuri legami matrimoniali tra la Bulgaria e Bisanzio stessa. \nStipulata la tregua, Simeone ritorn\u00f2 nei suoi territori ed intraprese numerose spedizioni per assoggettare la Serbia, continuamente frustrato in ogni suo tentativo da ripetuti interventi bizantini in favore della fazione pi\u00f9 ostile ai bulgari; dopo due anni di campagna Simeone, a prezzo di notevoli perdite, fu in grado di assoggettare a s\u00e9 il territorio serbo ed invase il Regno di Croazia; qui, per\u00f2, sub\u00ec una durissima sconfitta e fu costretto a rinunziare ad ogni ulteriore tentativo di espansione. \nAlla morte di Simeone, nel maggio del 927, sul trono bulgaro saliva il di lui figlio Pietro I il quale, non avendo alcuna velleit\u00e0 espansionistica, stipul\u00f2 un trattato di pace con Romano I ottenendo il riconoscimento al titolo di Zar dei Bulgari e al Patriarcato Bulgaro e la mano della principessa Maria Lecapena. \nNegli anni seguenti, la Bulgaria smise di essere un problema: dissanguata dalle numerose guerre di Simeone, la Bulgaria dovette riconoscere nuovamente l'indipendenza dei serbi mentre internamente divenne preda di fortissime lotte intestine dovute alla diffusione del latifondo nobiliare ed ecclesiastico nonch\u00e9 di eresie religiose, come quella dei \nBogomili. \nPolitica interna.\nDopo essersi assicurato la pace nei Balcani, Romano I, nel 921, consolid\u00f2 il proprio potere assumendo il ruolo di imperatore titolare e promuovendo il proprio figlio, Cristoforo, al rango di co-imperatore, dopo aver relegato il legittimo imperatore Costantino VII Porfirogenito al rango di co-imperatore e con funzioni puramente cerimoniali; tre anni dopo garant\u00ec il titolo di co-imperatore anche ai figli minori Stefano e Costantino, di fatto fondando una dinastia autonoma, dotata di precedenza rispetto alla dinastia legittima dei Macedoni. \nIn tale opera Romano fu estremamente attento ad assicurarsi l'appoggio incondizionato della Chiesa. In particolare, nel luglio 920, promosse un Concilio il quale, in presenza di alcuni legati pontifici, proib\u00ec ufficialmente il quarto matrimonio e sanc\u00ec la legittimit\u00e0 del terzo solo a specifiche condizioni, sancendo in tal modo la vittoria definitiva del Patriarca Nicola il Mistico e riducendo notevolmente il prestigio dinastico dello stesso Costantino VII. IL rapporto tra potere imperiale e chiesa divenne ancora pi\u00f9 forte dopo la morte dell'energico patriarca, in quanto l'imperatore, dopo un interregno, garant\u00ec la carica al proprio figlio quartogenito, Teofilatto, null'altro se non esecutore delle volont\u00e0 paterne. \nNegli anni seguenti Romano si preoccup\u00f2 in particolare di proteggere i piccoli proprietari agricoli i quali apportavano grandi benefici all'Impero con il pagamento dei tributi statali e con la prestazione del servizio militare. Infatti, il Basileus eman\u00f2 una copiosa legislazione in materia allo scopo di evitare che i grandi proprietari (c.d. oi dynatoi) potessero acquistare o prendere in affitto i poderi dei piccoli proprietari, relegando costoro a dipendenti o coloni (i c.d. paroikoi) e determinando in tal modo una perdita di reclute ed entrate per lo stato. \nIn primo luogo, nell'aprile del 922, ristabl\u00ec il diritto di vendita gi\u00e0 riconosciuto da Leone VI regolamentandolo, per\u00f2, secondo un preciso ordine di precedenza: 1) parenti co-proprietari; 2) altri co-proprietari; 3) proprietari di appezzamenti compresi nel terreno da alienare; 4) proprietari di terreni confinanti, che pagano le tasse in comune; 5) altri proprietari di terreni confinanti. In tal modo i potenti non avrebbero potuto acquisire o prendere in affitto il terreno a meno di non rientrare in una delle categorie indicate; chiunque violasse la norma, salvo il caso di usucapione decennale, avrebbe dovuto restituire il terreno acquistato, senza indennizzo, e versare una multa a favore dell'erario. \nPoich\u00e9, tuttavia, la norma non fu in grado di arginare gli effetti negativi seguiti alla carestia del 927 e 928, il Basileus, scagliandosi contro l'egoismo dei potenti che si erano mostrati \"pi\u00f9 spietati della fame e dell'epidemia\" fu costretto ad emanare una seconda novella mediante la quale dichiarava invalide tutte le eredit\u00e0 ed i contratti ed imponeva al compratore di restituire il podere, senza indennizzo, nel caso in cui il prezzo di vendita fosse inferiore alla met\u00e0 del valore effettivo ovvero di restituirlo, in caso di acquisto regolare, dietro restituzione del prezzo di vendita in tre rate annuali. \nNonostante il tono aspro dell'imperatore ed il rinnovo, per il futuro, delle disposizioni emanate nel 922, la seconda novella dimostra che l'imperatore non poteva applicare le proprie norme con la rigidit\u00e0 prevista e questo non solo per il ruolo di potere acquisito dalla nobilt\u00e0 ma anche, talora, poich\u00e9 gli stessi piccoli proprietari tendevano a preferire il ruolo subordinato di dipendenti (che comunque assicurava un modesto salario) piuttosto che il peso dei gravami fiscali e di servizio imposti dallo stesso governo imperiale. \nLotta contro gli Arabi.\nGi\u00e0 alto ufficiale della marina, Romano ebbe cura di rafforzare la potenza militare di questa in funzione anti-saracena, ottenendo un notevole successo quando, nel 924, la flotta imperiale annient\u00f2 presso l'isola di Lemno la squadra del pirata Leone di Tripoli, che aveva conquistato e saccheggiato Tessalonica durante il regno di Leone VI. \nNon temendo preoccupazioni dal lato balcanico, Romano affid\u00f2 le operazioni contro gli arabi agli abili generali Giovanni Curcuas e Barda Foca. Curcuas, nel 931, riconquist\u00f2 per la prima volta Mitilene, poi definitivamente acquisita nel 934. \nGli anni seguenti furono segnati da continue campagne, dall'esito incerto che videro affrontarsi da un lato Curcuas, dall'altro l'emiro di Mosul Saif-Ad Dawla: nel 938 Ad-Dawla ottenne una vittoria sull'Eufrate contro le truppe bizantine, irruppe in Armenia e saccheggi\u00f2 Colonea per poi ritirarsi a seguito dello scoppio di lotte interne al Califfato Abbaside di Baghdad. Dopo una breve tregua Curcuas, nel 943, prese l'iniziativa conquistando Martiropoli, Amida, Dara e Nisbi per poi espugnare Edessa, che era musulmana addirittura dal 641, recuperando reliquie preziose come il Mandylion, la tela su cui era rimasta impressa l'immagine del volto di Ges\u00f9.\nNel 941, Costantinopoli fu attaccata da una flotta del principato russo di Kiev; i Russi furono duramente sconfitti, ma attaccarono di nuovo tre anni dopo e questa volta Romano prefer\u00ec ricorrere alla diplomazia, stringendo con il principe Igor di Kiev un trattato di pace che dur\u00f2 oltre 25 anni.\nDeposizione ed esilio.\nUltimo trionfo dell'ormai vecchio imperatore fu la processione del 15 agosto 944 in cui il Mandylion fu portato in trionfo tra le vie della capitale. A fine dell'anno i contrasti tra l'imperatore ed i suoi figli peggiorarono notevolmente: nel 931, infatti, alla morte del primogenito Cristoforo, Romano, riconoscendo le scarse capacit\u00e0 degli altri figli, Stefano e Costantino, ritenne opportuno restituire il titolo di secondo imperatore al genero Costantino VII Porfirogenito. \nPer questo motivo Stefano e Costantino, nel timore che alla morte del padre il trono passasse al Porfirogenito, decisero di orchestrare un colpo di stato: il 16 dicembre 944 Romano Lecapeno fu deposto dal trono dai figli e deportato in un monastero dell'isola di Prote ove fu costretto a farsi monaco: Stefano e Costantino assunsero il trono ma, privi di capacit\u00e0 e di carisma, non avevano trovato nessuno che li appoggiasse ed il 27 gennaio 945 furono arrestati ed esiliati per ordine di Costantino VII, che in tal modo assumeva definitivamente il trono. \nRomano I mor\u00ec in esilio il 15 giugno 948 e fu seppellito insieme ai propri familiari nella chiesa di Myrelaion che aveva commissionato nel 922 appositamente a questo scopo. \nDiscendenza.\nDal suo matrimonio con Teodora (\u2020922) nacquero:\nRomano ebbe anche un figlio illegittimo:"}
{"id": "66192", "revid": "869733", "url": "https://it.wikipedia.org/wiki?curid=66192", "title": "Harold e Maude", "text": "Harold e Maude (\"Harold and Maude\") \u00e8 un film del 1971 diretto da Hal Ashby.\nNel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nHarold \u00e8 un agiato diciottenne, stanco della vita, che passa le sue giornate a recarsi a funerali di persone che non conosce e ad inscenare finti suicidi per terrorizzare (con scarso successo) la madre. Ad un funerale conosce Maude, un'anziana donna prossima al compimento dell'ottantesimo compleanno. Maude, che ha alle spalle un avventuroso passato in Europa, vive nell'amore incondizionato del \"grande ciclo della vita\", tutto il contrario di Harold, costretto dalla figura pressante della madre ad una vita da incompreso. Insieme vivono piccole avventure, che suscitano in Harold un nuovo entusiasmo e lo arricchiscono interiormente. Nasce tra i due un tenero e intenso rapporto d'amicizia, che presto si tramuta in amore, quando i due passano una notte insieme.\nProfondamente innamorato, Harold \u00e8 deciso a convolare a nozze con l'anziana donna, e il giorno del suo ottantesimo compleanno, le organizza una festa a sorpresa. Maude, per\u00f2, ha preso dei barbiturici per porre fine alla sua vita poich\u00e9, come gi\u00e0 aveva velatamente dichiarato a Harold, le sembra un'et\u00e0 appropriata per morire. La corsa in ospedale \u00e8 vana. Harold rimane cos\u00ec solo e finge il suo ultimo suicidio, scagliando la propria automobile da un'alta scogliera. Egli ha ormai fatto sua la lezione di vita di Maude, e si allontana dal precipizio ballando e suonando il banjo regalatogli dall'amata.\nColonna sonora.\nLa colonna sonora \u00e8 composta da canzoni gi\u00e0 edite nei primi tre album di Cat Stevens e da due brani inediti che per molti anni non saranno pubblicati su disco: \"Don't Be Shy\", canzone che apre il film, e \"If You Want To Sing Out, Sing Out\", cantata anche da Maude durante il film.\nI brani appariranno per la prima volta nel disco \"\" del 1984 e in tutte le successive raccolte dedicate all'artista."}
{"id": "66196", "revid": "1318658", "url": "https://it.wikipedia.org/wiki?curid=66196", "title": "Vanwall", "text": "La Vanwall fu una scuderia automobilistica britannica degli anni cinquanta del XX secolo, attiva nella Formula 1.\nIl nome Vanwall \u00e8 un lucchetto tra il cognome del proprietario della scuderia, Tony Vandervell, e quello del suo marchio di bronzine Thinwall Bearing, prodotte nello stabilimento Vanderwell Acton a Londra.\nLa storia.\nGrande appassionato di corse automobilistiche, Tony Vandervell fu uno dei primi sostenitori della British Racing Motors, meglio conosciuta come BRM.\nNel 1951 acquist\u00f2 una Ferrari 375 F1, resa inutilizzabile nel Campionato di F1 dal nuovo regolamento, modificandola e per impiegarla in gare di Formula Libera sotto il nome \"Thinwall Special\".\nLa leggenda vuole che la Vanwall nacque in seguito a un contrasto tra Enzo Ferrari e Tony Vandervell.\nL'azienda di Vandervell era tra i fornitori tecnici della Scuderia Ferrari, particolarmente per la sua produzione di bronzine indiumizzate a guscio sottile. Il \"Drake\" non grad\u00ec l'impiego sportivo delle sue macchine sotto altro nome e, ancora meno, la partecipazione diretta di Vandervell alla neonata BRM. Per sottolineare il suo disappunto, durante una visita di Vandervell a Modena, lo lasci\u00f2 per ore in sala d'attesa, dedicandosi invece alla caccia. Pare sia questo il motivo che spinse Vandervell a fondare la Vanwall, nell'intento di costruire automobili da competizione e gareggiare con le Ferrari.\nLe prime Vanwall effettive, conosciute come \"Vanwall Specials\", furono costruite per i nuovi regolamenti della Formula 1 entrati in vigore nel 1955.\nIl telaio fu progettato da Owen Maddock e costruito dalla Cooper Car Company.\nIl motore 2 litri fu progettato dall'ingegnere Leo Kuzmicki, ed era essenzialmente costituito da 4 motori Norton monocilindrici da 500\u00a0cm\u00b3 fusi in una unit\u00e0 singola.\nQuesta vettura corse con Peter Collins nel 1954 nei Gran Premi di Gran Bretagna e d'Italia ottenendo come miglior risultato un 7\u00ba posto sulla pista di Monza.\nNel 1955 corse buona parte della stagione di Formula 1 ottenendo come miglior risultato il 9\u00ba posto nel Gran Premio di casa con Ken Wharton.\nAlla fine della stagione 1955 fu chiaro che, mentre il motore era tutto sommato buono, era necessario il miglioramento del telaio.\nFu quindi suggerito a Vandervell di assumere Colin Chapman, un giovane emergente tra i designer del tempo, allo scopo di migliorare la propria auto.\nChapman sarebbe poi entrato nella storia dell'automobilismo con la fondazione della Lotus, scuderia che vinse 7 titoli mondiali.\nLa nuova auto progettata da Chapman (insieme con l'aerodinamico Frank Costin) debutt\u00f2 nel 1956 vincendo a Silverstone una gara non valida per il campionato di Formula 1.\nStirling Moss port\u00f2 l'auto alla vittoria in quello che era il suo unico gettone per correre con la Vanwall, in quanto sotto contratto con la Maserati.\nPiloti di talento come Harry Schell e Maurice Trintignant corsero invece a tempo pieno per tutta la stagione. Tuttavia, nessuno di loro ebbe molto successo, anche se la macchina mostr\u00f2 evidenti potenzialit\u00e0.\nCon la macchina in pieno sviluppo e via via pi\u00f9 competitiva, Moss decise infine di guidare per il team nel 1957. Fu raggiunto da due inglesi, Tony Brooks e Stuart Lewis-Evans. Nella stagione 1957 la Vanwall divenne pi\u00f9 veloce e pi\u00f9 affidabile. Moss e Brooks condivisero la prima vittoria della Vanwall nel Gran Premio di Gran Bretagna a Aintree, e inoltre Moss vinse i due Gran Premi in Italia sulle piste di Pescara e Monza.\nAlla fine del 1957, i combustibili a base di alcol furono vietati e sostituiti con benzina di tipo commerciale. Ci\u00f2 caus\u00f2 problemi per Vanwall e BRM che richiedevano per i loro grandi motori metanolo per motivi di raffreddamento. Di conseguenza la potenza scese da 290 HP a 7.500 giri/min a 278 HP in prove al banco. Inoltre per le gare si adottarono regimi lievemente inferiori (7.200 - 7.400 giri/min) e la potenza si riduceva a 255-262 HP. Tale situazione metteva la Vanwall in difficolt\u00e0 nei confronti del motore delle Ferrari Dino V6 che potevano contare su potenze di 286 HP a 8.300 giri/min. Tuttavia la migliore tenuta di strada, il cambio a 5 marce e i freni a disco aiutarono la scuderia inglese a mantenere la sua superiorit\u00e0 per tutta la stagione.\nNella stagione 1958 la squadra piloti rimase immutata con Moss che vinse in Olanda, Portogallo e Marocco mentre Brooks si impose in Belgio, Germania e Italia.\nCos\u00ec la Vanwall divenne la prima squadra a vincere il campionato costruttori denominato allora \"Coppa FIA Costruttori\" in quella che era la prima edizione. \nInvece nel campionato piloti Stirling Moss fu battuto per un solo punto da Mike Hawthorn. Purtroppo il trionfo della scuderia fu rovinato nell'ultima gara in Marocco dal tragico incidente in cui perse la vita Lewis-Evans.\nIl 1958 fu l'ultimo anno in cui la Vanwall corse tutta la stagione: problemi di salute costrinsero Vandervell ad abbandonare l'attivit\u00e0. Le ultime apparizioni si avranno con Tony Brooks nei Gran Premi di Gran Bretagna 1959 e Francia 1960 con entrambe le gare che termineranno con un ritiro.\nL'ultima Vanwall realizzata per le corse fu una macchina a motore posteriore da 3 litri per la Formula Intercontinental 1961. Pur mostrando buone premesse, lo sviluppo fu fermato subito, quando fu chiaro che la formula non avrebbe trovato successo in Europa."}
{"id": "66199", "revid": "991694", "url": "https://it.wikipedia.org/wiki?curid=66199", "title": "Edidue", "text": ""}
{"id": "66200", "revid": "1543377", "url": "https://it.wikipedia.org/wiki?curid=66200", "title": "Auto Technisches Spezialzubeh\u00f6r", "text": "La Auto Technisches Spezialzubeh\u00f6r (ATS) \u00e8 stata una squadra tedesca di Formula 1 presente nel Campionato Mondiale dal 1978 al 1984. A volte chiamata l\"ATS tedesca\" per distinguerla dall'italiana A-T-S degli anni sessanta.\nEssa prendeva il nome dal marchio di ruote in lega (\"Auto Technisches Spezialzubeh\u00f6r\"), di propriet\u00e0 dell'imprenditore tedesco G\u00fcnther Schmidt.\nLa compagnia aveva sede a Bad D\u00fcrkheim vicino all'Hockenheimring, ed aveva creato alcune tipologie rivoluzionare di ruota leggera per Porsche e Volkswagen. Inoltre costruiva speciali ruote in alluminio per AMG, il preparatore di vetture speciali Mercedes-Benz, negli anni settanta e ottanta. Inoltre ATS aveva sponsorizzato molti eventi sportivi per promuovere il suo marchio. Fu naturale dunque la creazione di un proprio team, anche se il difficile carattere del titolare rese travagliata la vita del team con continui cambiamenti nell'organigramma.\nAnni 70.\nAlla fine del 1976, ATS acquist\u00f2 le vetture PC4 dalla Penske. Jean-Pierre Jarier fu ingaggiato come pilota e conquist\u00f2 subito il 6\u00ba posto all'esordio nel Gran Premio degli Stati Uniti-Ovest 1977.\nUna seconda vettura venne schierata nel Gran Premio di Germania per il pilota tedesco Hans Heyer. Heyer fall\u00ec la qualificazione, ma rimase famoso per essere partito comunque. Gli organizzatori se ne \"accorsero\" solo quando si ritir\u00f2 per un guasto. Fu poi l'austriaco Hans Binder a guidare la vettura per il resto della stagione, anche se il team non si present\u00f2 al via nelle ultime tre gare extra-europee.\nL'anno successivo, fu Robin Herd della March ad essere incaricato di progettare la prima vera ATS, la HS1 che fu guidata da Jarier e Jochen Mass. Jarier arriv\u00f2 8\u00b0 nel Gran premio del Sud Africa, ma venne licenziato dopo un litigio con Schmidt, sostituito da Alberto Colombo nel Gran premio del Belgio. Dopo due qualificazioni fallite, Colomb\u00f2 lasci\u00f2 il posto a Keke Rosberg fino al ritorno di Jarier solo per una gara in Germania. Successivamente si alternarono al volante di nuovo Binder e Michael Bleekemolen.\nAnche Mass lasci\u00f2, dopo un incidente che gli procur\u00f2 una gamba fratturata durante un test. Dopo un tentativo di qualifica con Harald Ertl, sulla vettura di Mass torn\u00f2 Rosberg. Malgrado l'arrivo della nuova vettura, la D1, mancarono completamente i risultati.\nIl 1979 vide l'arrivo di Hans-Joachim Stuck per guidare una vettura progettata da Giacomo Caliri, ma l'unico piazzamento a punti, un 5\u00ba posto, arriv\u00f2 solo nel Gran Premio degli USA-Est e con la nuova vettura, la D3, progettata da Nigel Stroud.\nAnni 80.\nNel 1980 il team torn\u00f2 a schierare due vetture con Marc Surer e Jan Lammers come piloti. Surer giunse 7\u00b0 nel GP del Brasile, mentre Lammers ottenne il 4\u00ba tempo in prova prima di ritirarsi in gara nel GP di Long Beach. Fu un fuoco di paglia e il team fin\u00ec presto in posizioni arretrate malgrado l'arrivo della nuova vettura, la D4, progettata da Gustav Brunner. Dopo un infortunio a Surer, che riport\u00f2 la frattura di entrambe le caviglie, il team rimase in corsa con una sola vettura. Surer torn\u00f2 al GP di Francia, quando Lammers pass\u00f2 alla Ensign. Il team non conquist\u00f2 punti. Intanto si fece complicata anche la situazione finanziaria della squadra e la sua partecipazione all'edizione successiva del campionato di Formula 1 veniva messa in dubbio.\nNonostante queste incertezze, la scuderia si iscrisse regolarmente e assunse il progettista della Ligier Herv\u00e9 Guilpin. Nel 1981, Lammers e Surer si scambiarono il sedile e Lammers torn\u00f2 per guidare l'unica vettura (ancora la D4). Al GP di San Marino venne schierata una seconda vettura per il pilota svedese Slim Borgudd. Questi, rimasto unico pilota della scuderia, conquist\u00f2 un rocambolesco sesto posto al Gran premio di Gran Bretagna con la nuova vettura, la HGS1. Seguirono pochi risultati e molte non qualificazioni. La vettura era sponsorizzata dal gruppo musicale ABBA di cui Slim Borgudd era stato batterista.\nNel 1982 si torn\u00f2 alle due vetture in pista. La nuova vettura, la D5, era una evoluzione della HGS1 (Guilpin era passato all'Osella) e fu affidata a Manfred Winkelhock e Eliseo Salazar. I migliori risultati furono due quinti posti, uno per ciascuno dei piloti (oltre ad un sesto posto per Winkelhock revocato perch\u00e9 la vettura venne trovata sottopeso).\n1983-84 Motori BMW.\nNel 1983 Schmidt sfrutt\u00f2 le sue conoscenze nell'industria automobilistica per ottenere dalla BMW i potenti motori turbo della casa bavarese. La vettura, per il solo pilota Winkelhock, era ancora opera di Gustav Brunner. La D6 era assai innovativa con il telaio avente funzioni anche di carrozzeria. Vi furono eccellenti risultati in prova, ma i continui cambiamenti di staff non permisero di raggiungere l'affidabilit\u00e0 necessaria.\nL'anno successivo, al vettura la D7 era una evoluzione della precedente, ma Brunner lasci\u00f2 il team prima dell'inizio della stagione e i risultati mancarono a lungo. Winkelhock era in terza posizione al GP del Belgio prima che un guasto elettrico lo costringesse al ritiro. Nell gare in Austria e Italia, una seconda D7 venne schierata per Gerhard Berger. Dopo l'ennesima rottura al cambio, Winkelhock lasci\u00f2 il team, mentre Berger conquistava a Monza un sesto posto, ma il punto non venne assegnato al team in quanto la seconda vettura non era iscritta al campionato.\nAlla fine dell'anno la BMW, visti i pessimi risultati e la pessima immagine del team, non rinnov\u00f2 il contratto di fornitura, preferendo la Arrows. \nIl team fu sciolto e di l\u00ec a poco Schmidt lasci\u00f2 anche la ATS Wheels.\nIl ritorno con la Rial.\nNel 1988, Gunter Schmidt, fondata una nuova compagnia produttrice di ruote, la RIAL, rientr\u00f2 con un team avente lo stesso nome. L'avventura della Rial fu per\u00f2 breve e dur\u00f2 meno di due anni."}
{"id": "66207", "revid": "31789", "url": "https://it.wikipedia.org/wiki?curid=66207", "title": "The Yellow Kid", "text": "Mickey Dugan, meglio noto come The Yellow Kid, \u00e8 il protagonista di At the Circus in Hogan's Alley, una delle prime serie di strisce a fumetti della storia e a lungo erroneamente considerata la prima serie a fumetti. Nel 1995 fu uno dei venti personaggi a fumetti inclusi nella serie commemorativa di francobolli statunitensi \"Comic Strip Classics.\" Il suo enorme successo \u00e8 stato all'origine della moderna industria del fumetto.\nStoria editoriale.\n\"At the Circus in Hogan's Alley\" era una serie di strisce a fumetti scritta e disegnata da Richard Felton Outcault, pubblicata per la prima volta in bianco e nero nel giugno del 1894 sulla rivista \"Truth\" e successivamente, a partire dal 5 maggio 1896, a colori sul supplemento domenicale del \"New York World\" di Joseph Pulitzer dove ottenne un grande successo. Tra i personaggi della serie, ambientata in un multietnico ghetto newyorkese, fa la sua comparsa un bambino irlandese, Mickey Dugan, meglio conosciuto come The Yellow Kid, che presto ne diventer\u00e0 il protagonista.\nA partire dal 25 ottobre 1896 Outcault pass\u00f2 a realizzare la serie sull\"'American Humourist\", supplemento domenicale a colori del \"New York Journal\" di William Randolph Hearst, principale concorrente del \"World\", che continuer\u00e0 comunque anch'esso a pubblicare il personaggio affidandolo al disegnatore George Luks, sfruttando leggi ancora ambigue sul diritto d'autore per disegnare la striscia sul suo giornale e in tal modo ci si ritrov\u00f2 con due differenti serie di \"Yellow Kid\" in due diversi giornali in agguerrita competizione. Entrambe terminarono nel 1898.\n\"Yellow Kid\" era un bambino dai denti sporgenti, goffo e vestito di una camicia da notte gialla lunga fino ai piedi. Inizialmente i personaggi si esprimevano attraverso frasi scritte all'interno di cartelli, mentre il protagonista aveva i dialoghi scritti sul suo camicione e quasi sempre con espressioni gergali e volutamente sgrammaticate. Le prime nuvolette appaiono sulla tavola datata 10 novembre 1895 (da parte di un pappagallo in gabbia e di un bambino che vende fotografie), mentre sulla celebre tavola pubblicata il 25 ottobre 1896 (la prima apparsa sul \"New York Journal\") dal titolo \"The Yellow Kid and his new phonograph\" si esprimer\u00e0 per la prima volta attraverso una nuvoletta.\nBibliografia.\nFonti.\nLa pi\u00f9 completa edizione delle tavole del personaggio, che comprende la riproduzione di tutte le tavole di Outcault, \u00e8:\nPer la produzione di George Luks:\nLa riproduzione anastatica del volume \"McFadden's Flats\" \u00e8 stata pubblicata in Italia dalla Comicon:"}
{"id": "66208", "revid": "2225", "url": "https://it.wikipedia.org/wiki?curid=66208", "title": "Mickey Dugan", "text": ""}
{"id": "66209", "revid": "2225", "url": "https://it.wikipedia.org/wiki?curid=66209", "title": "Yellow Kid", "text": ""}
{"id": "66211", "revid": "1745361", "url": "https://it.wikipedia.org/wiki?curid=66211", "title": "Coribanti", "text": "I coribanti (in greco antico \" \u039a\u03bf\u03c1\u03cd\u03b2\u03b1\u03bd\u03c4\u03b5\u03c2\", \"Korybantes\") erano i sacerdoti di Cibele, una divinit\u00e0 anatolica solitamente identificata con Rea.\nGenealogia.\nDiverse e contrastanti sono le tradizioni legate alle loro origini: le sei versioni pi\u00f9 verosimili e accettate sono:\nMitologia.\nSecondo la leggenda essi onoravano la loro divinit\u00e0 con danze sfrenate e orgiastiche, durante le quali spesso si autoinfliggevano delle ferite.\n, creavano musica basata sul ritmo ossessivo per curare l'epilessia e per sconfiggere la malinconia di Zeus.\nInoltre onoravano il pino in onore di Attis (figlio della dea).\nFurono spesso identificati con i Cureti e i Grandi Dei di Samotracia.\nNomi e numero.\nI Coribanti erano solitamente sette. Nonno di Panopoli fornisce i loro nomi, che sono per questo autore gli stessi dei Cureti, ovvero Melisseo, Damneo, Ideo, Primneo, Mimante, Acmone, Ocitoo."}
{"id": "66213", "revid": "1872303", "url": "https://it.wikipedia.org/wiki?curid=66213", "title": "Sud-est asiatico", "text": "Il sud-est asiatico \u00e8 una regione geografica dell'Asia situata a sud della Cina e a nord dell'Australia, tra l'Oceano Indiano e l'Oceano Pacifico. In base alla ripartizione del mondo effettuata dalle Nazioni Unite, \u00e8 una delle macroregioni in cui \u00e8 divisa l'Asia\ned \u00e8 costituito da due regioni geografiche:\nGeografia fisica.\nL'Asia sudorientale si estende tra India e Cina, tra l'Oceano Indiano e quello Pacifico. La regione, composta da undici stati, \u00e8 formata dalla grande penisola dell'Indocina e da una miriade di isole sparse in direzione sud est quasi fino all'Australia. La penisola Indocinese \u00e8 occupata da diverse catene montuose giovani che rappresentano il prolungamento del sistema himalayano. Di esse fanno parte la catena Annamita lungo la costa orientale, e i monti Arakan, ai margini occidentali. Da questi rilievi scendono alcuni fiumi importanti che hanno dato origine ad ampie pianure alluvionali; alcuni sfociano nell'Oceano Indiano altri nel Pacifico. L'estremit\u00e0 meridionale dell'Indocina \u00e8 costituita dalla Malacca. Le numerosissime isole formano degli arcipelaghi, i maggiori dei quali sono quello indonesiano e quello delle Filippine. \nLa zona \u00e8 altamente sismica, numerosi vulcani attivi sono distribuiti in gran parte delle isole. A sud e a est gli arcipelaghi sono fiancheggiati da profonde fosse oceaniche che testimoniano lo sprofondamento della crosta oceanica nello scontro tra le due placche continentali, la pacifica e l'euroasiatica. Le temperature sono elevate e le piogge abbondanti, in particolare in Indonesia e nella parte meridionale della penisola Indocinese. Diffusa \u00e8 la formazione di tempeste tropicali e cicloni che qui vengono chiamati tifoni, specie nella stagione monsonica. Altrove le piogge sono portate dal monsone estivo. Lungo le coste sono diffuse le foreste di Mangrovie.\nSociet\u00e0.\nPopolazione.\nL'area ospitava nel 2010 circa 593 milioni di abitanti, raddoppiati nei 38 anni successivi al 1972 e aumentati del 48% dopo il 1985. Il 99,8% di questa popolazione risiede all'interno dell'area della ASEAN, dato che pone il Sud-est asiatico come ormai quasi completamente coincidente con il territorio dell'ASEAN. Le maggiori concentrazioni si hanno lungo il corso dei fiumi pi\u00f9 importanti dove sorgono grandi villaggi agricoli dediti alla risicoltura. Imponente \u00e8 stata nella regione negli ultimi secoli l'immigrazione dei cinesi, molti dei quali si sono inseriti ai vertici delle economie nazionali in quasi tutti i Paesi del Sud-est asiatico. I residenti di Singapore di origine cinese erano il 74,1% della popolazione nel censimento del 2010.\nLingue, etnie e religioni.\nLa regione costituisce una sorta di ponte tra il continente asiatico e l'Oceania ed \u00e8 sempre stata anche un'area di passaggio tra l'India e la Cina. Infatti le lingue parlate sono molteplici. A parte alcune eccezioni che si trovano nelle isole orientali dell'Indonesia e a Timor Est, le lingue parlate dalle popolazioni indigene della regione sono comprese in cinque famiglie linguistiche. \nDi seguito le principali etnie del Sud-est asiatico e l'appartenenza della loro lingua a tali famiglie:\nLe religioni pi\u00f9 diffuse sono l'islam, il buddhismo e il cattolicesimo.\nPolitica.\nStati sovrani.\nEssa include 11 Stati:\nOltre a tali stati sono geograficamente considerate parte del sud-est asiatico anche le Isole Andamane, un gruppo di isole nel Golfo del Bengala politicamente dipendenti dall'India.\nTutti gli stati sopra elencati, fatta eccezione per Timor Est, sono membri dell'ASEAN: un'organizzazione nata per promuovere la cooperazione fra gli stati membri dell'unione e per accelerare il progresso economico della regione. Il sud-est asiatico pu\u00f2 essere diviso in due ulteriori regioni: l'Indocina (Birmania, Cambogia, Laos, Thailandia, Vietnam) e l'Insulindia (Brunei, Timor Est, Indonesia, Filippine, Malaysia, Singapore)\nEconomia.\nDalla seconda met\u00e0 del XX secolo, la regione ha subito grandi trasformazioni, anche culturali. La crescita del turismo e il trasferimento sul suo territorio di imprese straniere contribuiscono ad innalzare il tenore di vita e i modelli di consumo occidentali. La regione \u00e8 stata storicamente arretrata in termini economici ed essenzialmente legata alla produzione agricola, che \u00e8 principalmente destinata a soddisfare il consumo locale e costituisce una delle prime voci nell'esportazione. Il riso \u00e8 una delle colture di primaria importanza.\nSono molto diffuse le piantagioni commerciali fra cui la coltura del caucci\u00f9 e della palma da olio. In calo sono invece le notevoli risorse forestali, che soffrono di un'intensiva deforestazione e della conseguente conversione in aree agricole. L'area \u00e8 ricca di giacimenti petroliferi, di carbone, rame e stagno. La delocalizzazione in quest'area \u00e8 stata favorita dalla sua posizione strategica, e dalla presenza di una manodopera numerosa, poco costosa, disciplinata, preparata ed efficiente. Alcuni indicatori sociali del Sud-est asiatico, come le alte percentuali di mortalit\u00e0 infantile e di analfabetismo, mostrano per\u00f2 in modo inequivocabile le condizioni di arretratezza di questi Paesi. Il clima caldo, l'abbondanza di piogge e la naturale fertilit\u00e0 dei terreni hanno sempre favorito la crescita del riso.\nAsean.\nVerso la fine del XX secolo, la situazione economica del Sud-est asiatico \u00e8 sensibilmente migliorata, grazie anche alla maggiore cooperazione tra i Paesi della regione dopo la creazione dell'Associazione delle Nazioni del Sud-est asiatico (ASEAN). Fondata nel 1967 da Singapore, Malesia, Thailandia, Indonesia e Filippine, e ingranditasi poi con l'entrata di Brunei, Vietnam, Laos, Cambogia e Birmania, l'associazione ha come fine lo sviluppo economico, politico e culturale della regione. Secondo gli analisti dell'agenzia austriaca di investimenti Raiffeisen Capital Management, il Sud-est asiatico era nel 2008 la regione con il pi\u00f9 alto tasso di crescita economica, e prevedevano che le economie dell'intera Asia avranno uno sviluppo senza pari nel XXI secolo.\nTra le ragioni di tale crescita vi \u00e8 una maggiore flessibilit\u00e0 rispetto alle grandi economie delle vicine Cina e India, che permette al pi\u00f9 ridotto Sud-est asiatico di adattarsi meglio alle esigenze dei mercati internazionali. Altri elementi che favoriscono la crescita sono l'elevato numero di abitanti, i fitti scambi commerciali che nel 2008 avevano raggiunto 1,4 trilioni di dollari, l'abbondanza di risorse naturali e il fatto che la maggior parte dell'economia ASEAN si \u00e8 resa indipendente dai cicli economici del Nord America e dell'Europa. Buona parte dei prodotti regionali sono venduti a Cina e India e con l'aumento delle esportazioni \u00e8 aumentata anche la domanda interna, creando di conseguenza un buon equilibrio nel conto delle partite correnti.\nEconomie nazionali.\nLa grande recessione che ha colpito i mercati internazionali a partire dal 2007 ha investito anche le economie del Sud-est asiatico, anche se in misura diversa a seconda del coinvolgimento di ogni singolo Paese nei mercati internazionali. La Birmania ad esempio, ancora relativamente isolata nella propria autarchia, ha risentito meno della crisi rispetto agli altri Paesi della regione. In generale la crisi ha comunque frenato la crescita economica ed ha aggravato la disoccupazione ed il lavoro nero nel Sud-est asiatico.\nIl turismo \u00e8 considerato un fattore chiave nello sviluppo della regione. Le entrate provenienti dal settore turistico nel 2014 hanno rappresentato il 9% dell'intero prodotto interno lordo thailandese, in Cambogia nel 2006 il 15%."}
{"id": "66214", "revid": "44403", "url": "https://it.wikipedia.org/wiki?curid=66214", "title": "Sudest asiatico", "text": ""}
{"id": "66215", "revid": "44403", "url": "https://it.wikipedia.org/wiki?curid=66215", "title": "Sud-Est asiatico", "text": ""}
{"id": "66216", "revid": "1745361", "url": "https://it.wikipedia.org/wiki?curid=66216", "title": "Lino (cantore)", "text": "Lino \u00e8 un personaggio della mitologia greca, un celebre cantore in grado di rivaleggiare con Orfeo, del quale \u00e8 considerato il maestro. \u00c8 inoltre indicato come l'ideatore della melodia. \nGenealogia.\nLa genealogia di Lino varia grandemente tra le fonti: \u00e8 indicato come figlio di Calliope e Eagro o Apollo,; Urania e Apollo; Urania e Anfimaro; Urania e Ismeno; Urania e Ermes,;Tersicore e Apollo,; Clio e Magnete; Piero; Apollo e Etusa.\nMitologia.\nFu un grande maestro di musica ed ebbe come allievi Orfeo e Tamiri. Ricevette in regalo una lira da Apollo e la perfezion\u00f2 sostituendone le corde: per primo infatti us\u00f2 delle fibre vegetali al posto del budello animale migliorandone cos\u00ec il suono.\nApollo prese questa modifica come un insulto al suo dono e uccise Lino. Un'altra leggenda vuole che egli, volendo insegnare l'uso della scrittura ai Greci, fosse ucciso da Cadmo, che intendeva fare la stessa cosa ed essere l'unico a gloriarsene. \nDa Lino prese il nome un antico e triste canto che celebrava la fine della primavera, il \"lino\" appunto."}
{"id": "66217", "revid": "798140", "url": "https://it.wikipedia.org/wiki?curid=66217", "title": "Acquario (contenitore)", "text": "L'acquario \u00e8 un contenitore trasparente che permette l'allevamento di pesci, molluschi, crostacei e anfibi e/o la coltivazione di piante acquatiche o palustri. Solitamente a forma di parallelepipedo, ha dimensioni che possono variare dai pochi decimetri di lato ad alcuni metri. Le dimensioni della vasca, infatti, vanno adeguate al tipo di fauna con cui lo si vuole popolare.\nStruttura.\nIl materiale pi\u00f9 utilizzato per le pareti \u00e8 costituito da lastre di vetro, anche se negli ultimi decenni si sono diffuse vasche in materie plastiche come il plexiglas. Oltre alla vasca, l'acquario dispone normalmente di filtri, un produttore di calore con termostato, ed impianto di illuminazione quasi sempre dotato di timer per regolare automaticamente l'accensione e lo spegnimento delle luci.\nQuesti accessori possono, a seconda dei casi, essere coadiuvati da altri quali i distributori di anidride carbonica (utili per la coltivazione delle piante acquatiche) e distributori automatici di cibo. La scelta appropriata degli accessori consente agli organismi di ambientarsi cos\u00ec bene in questo mini-ambiente che sono molte le specie in grado di riprodurvisi.\nI diversi tipi di acquario.\nGli acquari in uso fra gli appassionati che si dedicano all'acquariofilia come hobby si possono dividere in due grandi famiglie: gli acquari d'acqua dolce e quelli d'acqua salata, detti anche marini. Ci sono poi delle categorie a parte, di nicchia, come gli acquari d'acqua salmastra e i paludari, quest'ultimi si avvicinano come concezione ai rettilari.\nMa, pi\u00f9 dettagliatamente, esistono diversi ecosistemi che vengono realizzati dagli acquariofili, elencati di seguito:\nAcquario d'acqua dolce.\nAcquari dove vengono ospitati pesci e piante di diverse famiglie e specie che appartengono agli habitat di biotopi d'acqua dolce.\nAcquario marino.\nAcquario d'acqua salata, richiede attrezzature molto pi\u00f9 complesse e costose, tra questi i pi\u00f9 ricercati sono gli acquari di barriera in cui \u00e8 ricostruito l'habitat della barriera corallina tropicale.\nAcquario artificiale.\nRispetto a qualsiasi altro acquario, qui non si hanno degli esseri viventi, ma degli elementi in plastica che riproducono le fattezze degli esseri marini, dove per poterli muovere si utilizza una pompa che crea un flusso corrente nell'acquario tramite lo spostamento dell'acqua o tramite l'aria.\nStruttura.\nRispetto alla sommit\u00e0, gli acquari si distinguono in:"}
{"id": "66218", "revid": "547992", "url": "https://it.wikipedia.org/wiki?curid=66218", "title": "I guerrieri della notte", "text": "I guerrieri della notte (\"The Warriors\") \u00e8 un film del 1979, diretto da Walter Hill e ispirato dall'omonimo romanzo scritto da Sol Yurick.\nProtagonista del film \u00e8 una fittizia gang di strada di Coney Island, i Warriors, che mandano una propria delegazione al grande raduno di tutte le bande criminali newyorkesi convocata nel Bronx. In quell'occasione, tuttavia, vengono ingiustamente accusati dell'uccisione del capo di una rispettata banda rivale, trovandosi cos\u00ec a dover sfuggire agli agguati dei gruppi rivali e della polizia mentre attraversano l'intera citt\u00e0 per tornare a Brooklyn.\nDivenuto in breve tempo un film di culto, la pellicola ha riscosso un grande successo finanziario e dato vita a un franchising di DVD, videogiochi e libri.\nTrama.\nNew York. La sera del 13 luglio 1979 viene proclamata una tregua tra tutte le bande giovanili che controllano i quartieri della citt\u00e0 per permettere un grande raduno in un parco del Bronx, a cui ogni banda pu\u00f2 partecipare con una delegazione disarmata di nove elementi. Il raduno \u00e8 stato organizzato da Cyrus, leader dei \"Riffs\", la banda pi\u00f9 numerosa della citt\u00e0.\nL'uomo \u00e8 un leader intelligente e carismatico, acclamato da tutte le delegazioni delle bande giovanili. Avvolto in un kimono di seta, egli arringa la folla e propone di unire tutte le forze disponibili, sfruttando la preponderanza numerica sulle forze dell'ordine al fine di sottrarre il controllo dei quartieri alla criminalit\u00e0 legalizzata della polizia.\nNonostante l'accordo, lo psicopatico Luther, capo della gang dei \"Rogues\", uccide Cyrus a colpi di pistola. Fox, uno dei membri dei \"Warriors\", una banda di Coney Island, vede l'assassino. Luther gli punta la pistola, ma accecato da alcuni riflettori, non riesce a sparargli, cos\u00ec urla ai \"Riffs\" che a sparare a Cyrus sia stato Cleon, il leader della delegazione dei \"Warriors\", che viene cos\u00ec linciato dai \"Riffs\" e da componenti di altre gang.\nL'irruzione della polizia disperde le bande. I \"Riffs\", desiderosi di vendetta, fanno diffondere la notizia dell'assassinio di Cyrus dalla radio ufficiale delle gang attraverso la speaker Dolly Bomba, e la disposizione di catturare vivi (o uccidere) i \"Warriors\", accusati della morte del loro capo.\nTra i \"Warriors\", rimasti in otto, disarmati e senza il loro capo, sorge un problema di leadership tra Swan, ragazzo intelligente e di buon senso, ed Ajax, duro del gruppo. Essendo stato Swan nominato da Cleon capoguerra, ora \u00e8 suo compito guidare i membri rimasti. Prende cos\u00ec la decisione di tornare nel loro territorio di Coney Island, senza tuttavia nascondersi tra la folla togliendosi i loro gilet di pelle dell'uniforme, per portare onore alla banda fino all'ultimo. Dopo aver affrontato un gruppo di rasati a zero, i \"Turnbulls Ac's\", riescono a salire all'ultimo sulla metropolitana. Un incendio scoppiato in una galleria li costringe tuttavia a proseguire a piedi e a scontrarsi con le varie bande che incontreranno lungo il percorso. Significativa \u00e8 la battaglia contro i \"Baseball Furies\", che montano la guardia all'esterno della metropolitana sulla 96\u00aa strada e appaiono silenziosi agitando delle mazze. Inizialmente i \"Warriors\" devono fuggire a causa dell'inferiorit\u00e0 numerica, poi hanno la meglio in uno scontro al Riverside Park.\nIl gruppo inizia a perdere degli elementi: Fox viene gettato sotto un treno da un \"elmetto\", un poliziotto con cui stava lottando, e Ajax viene arrestato per aver molestato una ragazza in un parco, in realt\u00e0 un'esca della polizia. Spettacolare lo scontro a Union Square con una banda di ragazze, le \"Lizzies\", all'apparenza ospitali, ma che poi tentano di ucciderli dopo averli invitati nel loro covo.\nNel frattempo, al gruppo di Swan si unisce Mercy, una ragazza degli \"Orphans\", una banda poco riconosciuta dalle altre ma pur sempre pericolosa, attratta da Swan. Riunitosi agli altri dopo la morte di Fox, egli sosterr\u00e0, in un bagno pubblico della fermata di Union Square, una violenta rissa con la banda dei \"Punks\".\nSwan e i suoi riescono a raggiungere la destinazione dove sono attesi da Luther, deciso a eliminare i componenti della gang e potersi cos\u00ec guadagnare la reputazione di vendicatore. Swan non smentisce il suo carattere indomito e, nonostante Luther lo minacci con la pistola, riesce a disarmarlo con il lancio di un coltello.\nSulla spiaggia di Coney Island, \"Warriors\" e \"Rogues\" vengono raggiunti dai \"Riffs\", che hanno scoperto la responsabilit\u00e0 dei secondi grazie a dei testimoni. I \"Warriors\", avendo riscattato il loro nome, vengono lasciati andare, mentre i \"Riffs\" si chiudono intorno ai \"Rogues\" per fare giustizia. La notte, come la battaglia per la sopravvivenza dei Guerrieri, \u00e8 conclusa. L'ultima scena vede i membri rimasti camminare in gruppo sulla spiaggia, con Mercy e Swan che si tengono per mano, mentre il sole inizia a sorgere sull'orizzonte.\nI Guerrieri.\nI \"Guerrieri\" (\"Warriors\") sono la gang protagonista del film. La loro uniforme consiste principalmente in un gilet di pelle bruno su cui \u00e8 impressa la scritta \"Warriors\" e uno stemma ispirato alla cultura dei nativi americani. In una delle scene tagliate del film (aggiunte nella versione \"director's cut\" in DVD), il capobanda Cleon afferma che i \"Guerrieri\" hanno sede a Coney Island e sono composti da circa 120 elementi. Al raduno organizzato da Cyrus potranno andare solo nove delegati, scelti tra i pi\u00f9 valorosi, gli unici che appaiono nel film:\nAlcuni personaggi prendono il nome di storici combattenti dell'antichit\u00e0: il personaggio di Ajax \u00e8 ispirato all'omonimo Aiace Telamonio, quello di Cleon all'ateniese Cleone, e quello di Cyrus al monarca persiano Ciro il Grande.\nLe altre gang.\nQueste sono le principali gang, quelle che appaiono anche nel film, di cui fanno parte anche quelle che si sono scontrate direttamente con i guerrieri.\nLista completa.\nQui segue la lista completa delle gang originali, del primo copione, i nomi sono quelli originali in lingua inglese del film.\nProduzione.\nSceneggiatura.\nSecondo la prima versione della sceneggiatura, il personaggio di Vermin doveva rimanere ucciso poco prima del termine della trama.\nLavorazione.\nIn fase di lavorazione, il titolo del film era \"Streets of fire (Strade di fuoco)\", ma poich\u00e9 alla produzione questo titolo non piaceva, il regista Walter Hill lo tenne in serbo per poterlo utilizzare in un'occasione successiva.\nLa scena del bagno degli uomini in cui i \"guerrieri\" si scontrano contro i \"Punks\" \u00e8 l'unica girata all'interno di un set; costruito appositamente agli Studi Astoria di Long Island (Queens). Per girare la sequenza ci sono voluti 5 giorni di riprese per 11 ore di lavoro giornaliero.\nGli attori che interpretavano i \"Turnbull\" si recavano in un fast food per la pausa pranzo senza avere il tempo di togliersi i costumi, e questo fatto ha per un po' di tempo intimorito gestori e consumatori del locale sino alla notizia della produzione del film.\nRiguardo alle numerose scene di corsa presenti nella trama, Marcelino Sanchez (Rembrandt) disse: \u00abQualche volta mi domando se questo \u00e8 un film o una maratona\u00bb ( \u00abSometimes I wonder if this is a motion picture or a marathon\u00bb).\nIn alcuni set furono salariati di 500$ al giorno dei veri microcriminali per proteggere i furgoni della produzione da eventuali vandalismi. Altri reali appartenenti a bande di strada hanno partecipato al raduno iniziale nel Bronx.\nLe giacche dei \"guerrieri\" sono state fabbricate in finta pelle. I graffiti che marchiano il territorio dei protagonisti sono stati realizzati da un gruppo di graffitari assunti appositamente che non sono stati stipendiati ma fatti partecipare come attori/comparse.\nNella scena ambientata nella metropolitana dove Mercy corre guidata da Fox, l'attore non ha lasciato in tempo la mano della donna rompendole di conseguenza il polso; nelle successive apparizioni della donna questa appare con un giubbotto che \u00e8 servito a coprire la fasciatura.\nLa famosa scena di Luther che richiama i \"guerrieri\" con le tre bottiglie \u00e8 stata improvvisata dall'attore sul momento (\u00abguerrieri, giochiamo a fare la guerra?\u00bb), spiegando successivamente d'aver preso spunto dalle provocazioni che un suo anziano vicino gli faceva quando era piccolo. La battuta inglese originale recita \" \"Warriors, come out to play\" \" (\"Guerrieri, venite fuori a giocare\"). Secondo altre fonti, invece, la frase \u00e8 stata suggerita all'attore dal regista Walter Hill.\nLuoghi delle riprese.\nGli esterni del film vennero spostati molte volte a causa della moltitudine di gente incuriosita che interrompeva le riprese. L'intero film venne girato direttamente nelle reali strade di New York, eccezion fatta per alcune scene in interno girate negli Astoria Studios. Le riprese si svolgevano dall'alba al tramonto. Mentre si girava nel Bronx, furono gettati alcuni mattoni a membri della troupe. L'attore Joel Weiss ricorda che le riprese delle scene sulla Avenue A furono cancellate perch\u00e9 si era verificato un duplice omicidio nei paraggi poco tempo prima. Per la riunione delle gang all'inizio del film, Hill volle degli autentici membri di bande di strada tra la folla, con qualche poliziotto in borghese in modo da evitare problemi di qualsiasi genere.\nAlcuni membri delle gang provarono a sfidare a battersi i membri del cast che interpretavano i \"guerrieri\" ma furono respinti dalla security. Originariamente, il personaggio di Fox avrebbe dovuto avere una relazione sentimentale con Mercy, mentre invece Swan doveva essere catturato da una gang rivale di omosessuali chiamata The Dingos, per poi riuscire a fuggire: tuttavia, Hill vedendo i giornalieri si accorse che Beck e Van Valkenburgh avevano una grande intesa sul set; e quindi fece riscrivere il copione in modo da far innamorare i loro due personaggi. L'attore Thomas G. Waites, che interpretava Fox, non fu contento del cambiamento ed ebbe una violenta discussione con Hill, quindi il suo personaggio venne fatto morire e lui fin\u00ec per essere licenziato dopo otto settimane dall'inizio delle riprese.\nL'auto utilizzata dai Rogues nella scena finale a Coney Island era una Cadillac del 1955.\nScene tagliate.\nSono ancora reperibili su internet varie scene che sono poi state tagliate nella versione finale del film. Prima fra tutte la parte iniziale dove, di giorno a Coney Island, Cleon (capo della banda) spiega alla sua fidanzata l'importanza di andare al raduno nel Bronx e raduna i membri della gang che lo accompagneranno, spiegando a ciascuno il ruolo che dovr\u00e0 avere nella missione.\nDistribuzione.\nIl film \u00e8 stato distribuito nelle sale cinematografiche italiane nel mese di agosto del 1979.\nData di uscita.\nAlcune date di uscita internazionali nel corso degli anni sono state:\nDivieti.\nIn Italia \u00e8 stato vietato ai minori di 18 anni per i suoi contenuti molto violenti.\nOpera di riferimento.\nLa pellicola \u00e8 tratta dall'omonimo romanzo di Sol Yurick (edito in Italia dalla Fanucci), ispirato a sua volta dall'Anabasi di Senofonte, tradotto dall'autore in un contesto di guerra tra bande giovanili rivali.\nL'Anabasi \u00e8 un'opera autobiografica dallo storico ateniese Senofonte che, avendo partecipato da mercenario ad una guerra civile persiana, narra della ritirata dei Diecimila mercenari ellenici attraverso l'impero persiano, dopo che Ciro il Giovane (da qui il nome Cyrus, il potente e rispettato leader dei Riffs), pretendente al trono imperiale e loro capo e reclutatore, era stato sconfitto nella battaglia di Cunassa.\nI Warriors del film dovranno compiere un'impresa analoga a quella dei guerrieri greci, che si trovarono ad attraversare l'impero basandosi solo sulle proprie forze, attaccati da tutti i popoli sottomessi all'impero (il film propone il parallelismo con le gang rivali), e inseguiti da un esercito nemico; riusciranno nel loro intento, rivedendo il mare dal monte Teche in una penisola della Turchia settentrionale (\"Thalassa! Thalassa!\" nel testo senofontiano).\nIl film presenta anche alcuni riferimenti al poema omerico dell'Odissea. Questo si nota nel tema del ritorno che caratterizza tanto il poema quanto il film.\nAltri media.\nSerie Tv.\nLa serie sar\u00e0 prodotta e distribuita dalla Paramount e Hulu.\nInoltre, tra i produttori esecutivi, comparir\u00e0 anche Lawrence Gordon, gi\u00e0 produttore del film.\nLa trama dovrebbe seguire quella del film, per cui pu\u00f2 considerarsi un reboot dello stesso.\nPer quanto riguarda il cast non vi sono ancora notizie concrete.\nHome Video rimontato.\nLa Paramount Pictures ha distribuito in DVD (2005) e Blu-ray (2007) una versione restaurata e rimontata, con inserti di transizione tra sequenze in stile fumettistico, una nuova introduzione e il commento dell'autore che, nonostante si sia dimostrato parzialmente insoddisfatto del nuovo montaggio, dichiara la nuova versione pi\u00f9 consona alle sue iniziali intenzioni realizzative. Questa edizione \u00e8 stata inizialmente commercializzata solamente nei paesi anglofoni..\nRemake.\nNel 2008 il regista inglese Tony Scott aveva annunciato di essere impegnato nella realizzazione di un remake del film, dal titolo \"The Warriors\", rimasto in sospeso a seguito del suicidio del regista, lanciatosi nell'agosto del 2012 dal Vincent Thomas Bridge di Los Angeles, lo stesso che aveva dichiarato di voler includere nel remake\n. La storia, infatti, si sarebbe dovuta svolgere nella citt\u00e0 di Los Angeles, con un'ambientazione ai giorni nostri."}
{"id": "66219", "revid": "2528", "url": "https://it.wikipedia.org/wiki?curid=66219", "title": "Gran Premio di Argentina", "text": ""}
{"id": "66221", "revid": "1381093", "url": "https://it.wikipedia.org/wiki?curid=66221", "title": "British Racing Motors", "text": "La British Racing Motors (abbreviato in BRM) \u00e8 stata una scuderia inglese di Formula 1, vincitrice di 17 Gran Premi e Campione del Mondo Costruttori e Piloti nel 1962.\nIl team debutt\u00f2 nel quinto Gran Premio valido per il Campionato Mondiale, a Silverstone nel 1951 con un avveniristico motore a sedici cilindri disposti a V di 135\u00b0, dalla cilindrata di 1500\u00a0cm\u00b3 sovralimentato da un compressore centrifugo a doppio stadio Rolls Royce, che raggiungeva una pressione di 5,7 bar portando la potenza del motore a 600\u00a0CV a 12.000 rpm e arrivando quindi all'eccezionale potenza specifica di 400\u00a0CV/Litro.\nSeri problemi di affidabilit\u00e0 compromisero la carriera del motore e fu ben presto sostituito da un 4 cilindri in linea da 2,5 litri aspirato (come imponeva il nuovo regolamento del 1954) e con questo motore un pilota BRM, Joakim Bonnier, diede alla sua scuderia la prima vittoria ufficiale in un mondiale di Formula 1 durante il Gran Premio d'Olanda sul circuito di Zandvoort nel 1959. Diversamente dagli altri team inglesi dell'epoca, che si limitavano ad allestire il telaio e ad acquistare il motore da altre societ\u00e0 (e per questo chiamati \"assemblatori\" da Enzo Ferrari), la BRM utilizz\u00f2 sempre motori e telai progettati in casa.\nNel 1960 entr\u00f2 in squadra Graham Hill che nel 1962, con la BRM P57 dotata di motore V8 di 1,5 litri, regal\u00f2 alla casa il suo unico mondiale, dopo un appassionante duello con Jim Clark durato tutta la stagione. Due anni dopo la BRM e Hill si presentarono all'ultimo Gran Premio in testa alla classifica generale ma un incidente tra il pilota inglese e Lorenzo Bandini pose fine ai sogni di Hill, che arriv\u00f2 secondo in classifica generale.\nIl 1965 fu l'anno del debutto in squadra di un giovane pilota scozzese destinato a diventare tre volte campione del mondo: Jackie Stewart, che al debutto centr\u00f2 una vittoria a Monza. Nel 1966 cambiarono i regolamenti che innalzarono la cilindrata dei motori da 1500 a 3000\u00a0cm\u00b3; la BRM dapprima gareggi\u00f2 con un motore otto cilindri portato a 2000\u00a0cm\u00b3, poi opt\u00f2 per un motore ad H di 16 cilindri da 3000\u00a0cm\u00b3, pesante ma molto potente, che si impose in un solo Gran Premio ufficiale, ma su una Lotus.\nIn seguito fu adottato un motore V12 progettato da Geoff Johnson per le vetture sport. Molto pi\u00f9 convenzionale, esord\u00ec su una McLaren, per iniziativa di Bruce McLaren. Questo motore permise alla BRM di aggiudicarsi qualche altro GP; l'ultima vittoria arriv\u00f2 con Jean-Pierre Beltoise al Gran Premio di Monaco 1972.\nTra il 1970 e il 1972 la squadra partecip\u00f2 al campionato Can-Am con la BRM P154, la quale riusc\u00ec a cogliere pochi risultati.\nDopo un progressivo calare delle prestazioni, la BRM si ritir\u00f2 alla fine del 1974, cedendo le attivit\u00e0 a Louis Stanley che fece gareggiare la squadra nelle stagioni 1975 e 1976 come Stanley-BRM per poi ritirarsi definitivamente al termine del Campionato di Formula 1 del 1977, anno in cui con il pilota Larry Perkins disput\u00f2 due soli Gran Premi, in Brasile con la nuova ma deludente P207 ed in Sudafrica, con la vecchissima ma affidabile P201. La Stanley BRM gareggi\u00f2 ancora per un paio di anni nella serie inglese Aurora AFX affidando la P207 a Teddy Pilette, prima di ritirarsi definitivamente per mancanza di soldi per sviluppare la nuova P230, la prima (e unica) vettura ad effetto suolo. Nel 1980 il materiale della Stanley-BRM fu ceduto a Ted Jordan che modific\u00f2 e fece gareggiare la vettura P07-B in alcune gare di salita inglesi. Nel 1990 il marchio fu utilizzato da John Mangoletsi per tentare due volte la fortuna a Le Mans, con la vettura P231 (Gruppo C) ma senza risultati. Nel 2008 il marchio BRM \u00e8 stato reclamizzato da Bee Automobiles Ltd un'azienda che costruisce auto elettriche per le gare in salita inglesi. Al progetto avrebbero dovuto partecipare anche alcune aziende del gruppo della famiglia Owen, vecchia proprietaria del glorioso marchio."}
{"id": "66222", "revid": "810736", "url": "https://it.wikipedia.org/wiki?curid=66222", "title": "Brm", "text": ""}
{"id": "66223", "revid": "125355730", "url": "https://it.wikipedia.org/wiki?curid=66223", "title": "Brabham", "text": "La Brabham (Brabham Racing Organisation) \u00e8 stata una scuderia di Formula 1. La societ\u00e0 fu fondata con il nome MRD (Motor Racing Developments) nel 1962 dall'ex-campione del mondo del 1959 e del 1960 Jack Brabham e dal tecnico Ron Tauranac, dai loro nomi la sigla BT seguita da un numero progressivo per identificare le vetture Brabham.\nStoria.\nDopo essersi formato tecnicamente alla Cooper, per la quale corse dal 1957 al 1961, vincendo 2 titoli mondiali di F.1, l'australiano Jack Brabham decise di diventare costruttore, pur continuando l'attivit\u00e0 di pilota. Nel '62 fond\u00f2, con base nel Surrey, la MRD (Motor Racing Developments), sigla a cui in seguito antepose il suo nome, per la costruzione di vetture, destinate anche a clienti per le categorie inferiori, mentre costitu\u00ec il team Brabham Racing Organisation per curare la gestione sportiva delle vetture di Formula 1 prodotte dalla prima societ\u00e0.\nLe prime vetture costruite nel 1961, delle Formula Junior furono denominate \"MRD\", ma nell'estate 1961, furono rinominate \"Brabham\" quando il giornalista automobilistico Jabby Crombac fece notare che \"[il] modo con cui un francese, pronuncia queste iniziali secondo la fonetica, suona pericolosamente come la parola francese \".\"\". Le vetture dunque divennero \"Brabham\" e con le iniziali BT per \"Brabham Tauranac\".\nCome tecnico per la progettazione dei telai si avvalse del connazionale Ron Tauranac, tuttavia, come altri team inglesi, non costru\u00ec l'intera macchina, ma sfrutt\u00f2 la presenza in Inghilterra di aziende specializzate in produzione di meccanica da corsa che fornivano i diversi team e adott\u00f2 i motori 8 cilindri Coventry Climax e i cambi della nascente Hewland.\nNel 1962 vennero approntate alcune Formula Junior ma la prima Formula 1 fu pronta solo per il Gran Premio di Germania, in attesa della propria vettura Brabham corse con una Lotus.\nIl debutto e i primi anni.\nLa Brabham debutt\u00f2 in F.1 al N\u00fcrburgring il 5 agosto 1962, ma la gara non fu fortunata: Jack Brabham dovette infatti ritirarsi al 9\u00ba giro per la rottura del cambio. I punti arrivarono comunque nella stagione stessa grazie a due quarti posti ottenuti negli ultimi due Gp.\nNel 1963 furono schierate 2 vetture una per il costruttore che ottenne una vittoria sul circuito di Solitude, gara non valida per il campionato e una per Dan Gurney.\nNello stesso anno vi fu il debutto della scuderia inglese nelle competizioni riservate alle vetture sport con la Brabham BT5.\nLe scelte tecniche furono semplici ed economiche, pi\u00f9 mirate all'ottica commerciale che non all'esasperazione tecnica: mentre i principali concorrenti di Formula 1 puntavano alla riduzione della sezione frontale, portando all'interno del corpo vettura i gruppi molla-ammortizzatore e sul telaio monoscocca che garantiva maggiore rigidit\u00e0 torsionale, le Brabham utilizzavano il vecchio tipo di telaio a traliccio di tubi e le sospensioni con i molleggi esterni.\nMa l'intesa tecnica tra Tauranac e lo stesso Brabham permise di affinare un tipo di vettura consolidato: intuendo empiricamente i punti dove intervenire, grazie alla grande sensibilit\u00e0 nella guida del pilota-costruttore, si aument\u00f2 considerevolmente la rigidit\u00e0 del telaio e si realizzarono delle sospensioni con effetto antidive e antilift che garantivano una notevole facilit\u00e0 di guida. I risultati applicati alle vetture prodotte per la Formula 2 e Formula 3 ne garantirono il successo sportivo e commerciale: dal '65 al '67 vennero vendute pi\u00f9 di 100 vetture di F3 BT15 e BT21.\nIn Formula 1 le prime vittorie arrivarono nel 1964 per merito di Gurney ai Gran Premi di Francia e del Messico, con i primi risultati aument\u00f2 la forza contrattuale della Brabham che pot\u00e9 ottenere dalla Coventry-Climax i motori a 4 valvole per cilindro e per le Formula 2 i motori Honda in esclusiva, con i quali Brabham e il neozelandese Denny Hulme ottennero numerosi successi.\nNel 1965 la Brabham sigl\u00f2 un contratto in esclusiva con la Goodyear per la fornitura della gomme per le proprie vetture di tutte le categorie. I progressi sportivi continuarono nella stagione di F1 1965 sempre grazie a Gurney, che conquist\u00f2 una serie di sei risultati utili consecutivi. A fine anno, per\u00f2 il pilota statunitense lasci\u00f2 la scuderia e la coppia fu formata dal fondatore Brabham, che in quegli anni non ottenne brillanti risultati e da Hulme.\nI primi due titoli.\nNel 1966 il cambio di regolamento che port\u00f2 la cilindrata massima dei motori da 1500\u00a0cm\u00b3 a 3000\u00a0cm\u00b3, trov\u00f2 molte scuderie impreparate. La Ferrari, che aveva gi\u00e0 pronte una vettura con motore da 3000\u00a0cm\u00b3 e una da 2400\u00a0cm\u00b3, venne data per favorita, ma anche la Brabham aveva trovato un buon motore, prodotto dall'australiana Repco: partendo da un monoblocco in alluminio derivato dalla produzione di serie Oldsmobile, i tecnici Phil Irving, che negli anni '30 aveva progettato motori per motociclette Vincent Motorcycles e Frank Hallam realizzarono un V8 monoalbero capace di sviluppare 300 CV, inoltre la BT19 risult\u00f2 particolarmente compatta nonostante l'aumento degli ingombri dovuti al nuovo motore e le gomme Goodyear si rivelarono il miglior compromesso sia per l'uso sull'asciutto che sul bagnato.\nDopo le prime due gare i piloti della Ferrari Bandini e Surtees erano in testa alla classifica. Per\u00f2 un litigio della scuderia con il pilota inglese a cui fu imposto di correre con la \"tremila\" mentre lui preferiva la \"duemilaquattrocento\", che si concluse con il passaggio di Surtees alla Cooper-Maserati e alcuni scioperi dei dipendenti che non consentirono la partecipazione al Gran Premio di Gran Bretagna, lasciarono campo libero alla Brabham, altro limite della Ferrari furono le gomme Dunlop, sostituite al Gran Premio d'Italia con le Firestone, che pagavano un gap di efficienza rispetto alle Goodyear. A partire dalla terza gara Jack Brabham mise a segno una serie di successi che gli garantirono la vittoria finale. Nel 1966 la Brabham vinse il suo primo titolo costruttori e lo storico titolo piloti dello stesso Jack Brabham, primo pilota e costruttore a riuscire nell'impresa.\nNel 1967 la potenza del motore viene portata a 340 CV, sempre inferiore alla concorrenza, ma l'efficienza complessiva delle vetture (BT20 e BT24) e la regolarit\u00e0 nei risultati di Brabham e Hulme permetter\u00e0 di ripetere il successo nel campionato costruttori, mentre nel campionato piloti sar\u00e0 Denny Hulme a conquistare il titolo sopravanzando il caposquadra, ci\u00f2 causer\u00e0 incomprensioni che culmineranno con l'allontanamento di Hulme che passer\u00e0 alla McLaren.\nNel 1968 il motore Repco raggiunge i 370\u00a0CV con una nuova testata bialbero mentre sulla vettura, la BT26, si cerca di irrigidire il telaio tubolare aggiungendo dei pannelli d'alluminio, ma emergono i limiti di vettura e motore e la stagione si chiude senza successi, l'anno seguente verr\u00e0 abbandonato il Repco e si passer\u00e0 a utilizzare l'otto cilindri Ford Cosworth DFV come quasi tutte le squadre inglesi. Al Gran Premio del Belgio le Brabham saranno le prime vetture, con la Ferrari di Chris Amon, a montare gli alettoni, anche se il primato spetta alla Ferrari che li aveva presentati il venerd\u00ec nelle prime prove antecedenti la gara, mentre le Brabham si adegueranno nelle prove del sabato.\nNel 1969 sar\u00e0 Jacky Ickx a riportare la Brabham alla vittoria, con la BT31 vince i Gran Premi di Germania e del Canada, quest'ultimo davanti al caposquadra Brabham.\nNel si abbandon\u00f2 il telaio tubolare e ci si adegu\u00f2 alle soluzioni tecniche pi\u00f9 avanzate: la BT33 fu la prima Brabham di Formula 1 con telaio monoscocca e molleggi anteriori all'interno del corpo vettura (anche se il primo telaio monoscocca, in assoluto per la casa, era stato quello della BT25 per Indianapolis), a inizio stagione sembr\u00f2 la vettura da battere tanto che Jack Brabham vinse la gara inaugurale della stagione, il Gran Premio del Sudafrica e manc\u00f2 di ripetersi nel successivo Gran Premio di Spagna per un cedimento meccanico. Sfior\u00f2 la vittoria anche al Gran Premio di Monaco e al Gran Premio di Gran Bretagna, ma un errore all'ultima curva nel primo caso e la mancanza di benzina nel secondo gli permisero di ottenere solo la piazza d'onore, tuttavia le velleit\u00e0 di Brabham dovettero scontrarsi con l'arrivo della rivoluzionaria Lotus 72, a partire dal Gran Premio d'Olanda, che si dimostr\u00f2 subito molto pi\u00f9 competitiva di tutte le altre vetture e apr\u00ec una nuova stagione nella tecnica automobilistica. A fine stagione Brabham si ritir\u00f2 e lasci\u00f2 la squadra a Tauranac.\nNon avendo coltivato un secondo pilota che poteva fare ombra al caposquadra, nel 1971 verr\u00e0 a mancare un pilota all'altezza e pur ripiegando sul veterano Graham Hill non si otterranno risultati di prestigio. Dal punto di vista tecnico la BT 34 disporr\u00e0 di originali radiatori anteriori, posti davanti alle ruote, che saranno definiti \"lobster claw\" (chela d'aragosta) e caratterizzeranno le Brabham per alcune stagioni.\nGli anni '70.\nNel Tauranac vendette la squadra a Bernie Ecclestone ex-manager di Jochen Rindt. Con la nuova gestione la direzione tecnica venne affidata a Ralph Bellamy, tecnico proveniente dalla McLaren, che nel fu sostituito dal giovane Gordon Murray, la cui prima realizzazione fu la Brabham BT44 che venne sponsorizzata dalla Martini Racing e permise alla scuderia di tornare alla vittoria con Carlos Reutemann.\nNel , per poter rivaleggiare con la potenza dei motori Ferrari, si abbandon\u00f2 il motore 8 cilindri Ford Cosworth, usato da tutti i team inglesi, e si diede inizio alla collaborazione tecnica con l'Alfa Romeo che forn\u00ec inizialmente un V12 a 180\u00b0 (impropriamente definito \"Boxer\") progettato dall'ingegner Carlo Chiti e gi\u00e0 in uso nel mondiale sport sulla ALFA 33TT12. Tuttavia a detta di Murray i motori forniti dall'Alfa causavano parecchi problemi ai tecnici Brabham: ad esempio differivano l'uno dall'altro di alcuni millimetri costringendo a modifiche continue degli attacchi per sostituirli, d'altra parte le innovazioni aerodinamiche videro la Lotus e non la Brabham come squadra all'avanguardia, per l'uno o l'altro motivo in quel periodo la Brabham riusc\u00ec a vincere solo alcuni Gran Premi.\nLe maggiori innovazioni si videro durante , con l'arrivo del campione del mondo in carica Niki Lauda e dello sponsor Parmalat. La Brabham BT46 progettata da Gordon Murray era dotata di originali radiatori a sfioramento che avrebbero dovuto garantire il raffreddamento con minore resistenza all'avanzamento, ma il funzionamento non fu soddisfacente e in seguito la soluzione fu abbandonata. L'unica innovazione vincente apportata dalla scuderia fu, al Gran Premio di Svezia, l'introduzione nel retro della vettura di una grande ventola. L'idea era semplice: se la Lotus per aumentare l'aderenza aveva prodotto una depressione sotto la vettura con un tubo di Venturi creato dalle bandelle laterali (le famose \"minigonne\"), la Brabham con la ventola otteneva un effetto ancora maggiore aspirando l'aria sotto la vettura. Niki Lauda vinse il gran premio, ma questa soluzione tecnica fu contestata in quanto alcuni la consideravano un'appendice alare mobile, vietata dal regolamento. Murray invece present\u00f2 il dispositivo come organo di raffreddamento e le vetture accettate per la gara e la vittoria convalidata. Dalla gara dopo per\u00f2 la ventola fu proibita perch\u00e9 nel suo funzionamento finiva per proiettare all'indietro tutto ci\u00f2 che trovava sulla pista generando gravi pericoli per i piloti che seguivano.\nNel 1978 l'Alfa sostitu\u00ec il largo motore boxer con un nuovo 12 cilindri a \"V\" perch\u00e9 le nuove wing-car richiedevano motori compatti per poter ottenere un maggior passaggio d'aria nelle pance, adibite a tunnel con ala rovesciata, dove si generava l'effetto Venturi che schiacciava a terra le monoposto, ma al contempo la casa milanese port\u00f2 in pista una propria vettura che esord\u00ec nel e il maggiore impegno probabilmente caus\u00f2 la scarsa affidabilit\u00e0 dei motori, al punto che le Brabham BT 48 pilotate da Lauda e dal quasi esordiente Nelson Piquet ottennero solo 3 piazzamenti a punti. Sul finire della stagione Lauda si aggiudic\u00f2 il Gran Premio Dino Ferrari a Imola, gara abbastanza breve e non valida per il campionato, ma nelle prove del successivo Gran Premio del Canada annunci\u00f2 il suo ritiro dalle corse proprio mentre la Brabham, per le ultime 2 corse della stagione, sostitu\u00ec il motore Alfa, tornando a usare il Ford Cosworth. Piquet all'ultima gara si qualific\u00f2 in prima fila e ottenne il giro pi\u00f9 veloce in gara dimostrando il recupero di competitivit\u00e0 della vettura.\nIl ritorno al titolo (1980-1983).\nDopo il 1979 chiusosi con l'improvviso ma temporaneo ritiro dalle corse di Lauda, le prestazioni del team migliorarono nel 1980\nAbbandonati i motori dell'Alfa Romeo e tornata al classico Cosworth (pi\u00f9 adatto alle monoposto wing-car), esplose il talento di Nelson Piquet che concluse secondo in classifica piloti, contendendo fino all'ultimo il titolo ad Alan Jones e aggiudicandosi 3 Gran Premi (USA Ovest, Paesi Bassi e Italia).\nNel mondiale costruttori la Brabham (modello BT49) chiuse solo quarta, a causa delle scarse prestazioni dei piloti che si alternarono sulla seconda vettura, Ricardo Zunino e H\u00e9ctor Rebaque, ingaggiati pi\u00f9 per la dote finanziaria che per le capacit\u00e0 di guida.\nNel 1981, Nelson Piquet si aggiudic\u00f2 3 GP e vinse il titolo dopo un'appassionante lotta con Alan Jones, Carlos Reutemann e Jacques Laffite. La scuderia giunse seconda tra i costruttori, preceduta dalla Williams (seconda guida era H\u00e9ctor Rebaque).\nNel 1982 a Piquet venne affiancato Riccardo Patrese. In quel periodo cominciava a diffondersi l'uso dei motori turbocompressi, da 1500\u00a0cm\u00b3 e la Brabham inizi\u00f2 una collaborazione con la BMW. La Casa bavarese forn\u00ec un motore turbo 4 cilindri in linea, derivato dal motore 2000\u00a0cm\u00b3 di Formula 2, montato sulla nuova vettura BT50, che esord\u00ec con un ritiro dopo pochi giri. Dopo un risultato cos\u00ec modesto si decise di partecipare ai 3 Gran Premi seguenti con la vecchia vettura BT49 arrivata alla versione D ed equipaggiata con il Ford Cosworth aspirato. Piquet si aggiudic\u00f2 subito il GP del Brasile, che lo vide protagonista di una estenuante lotta con Keke Rosberg e Gilles Villeneuve, ma la sua vettura, come quelle di altri team motorizzati Ford era sottopeso: si stava tentando una forzatura regolamentare, dato che il peso minimo era considerato con acqua e olio a bordo, dopo la fine della gara si imbarcava qualche decina di litri d'acqua, in un apposito serbatoio, per far rientrare la vettura nel peso minimo regolamentare di 580\u00a0kg.\nLa manovra era cos\u00ec plateale che veniva ad essere, in effetti, un attacco politico dei team FOCA per l'abbassamento del peso minimo, contro Ferrari e Renault che, usando motori turbo, avevano vetture decisamente pi\u00f9 pesanti. Nel successivo Gran Premio degli Stati Uniti-Ovest la Ferrari rispose con un alettone posteriore sdoppiato, ognuno delle 2 parti rispettava le dimensioni massime regolamentari ma complessivamente veniva raddoppiata la superficie alare, a questo punto la FISA intervenne, anche per evitare lo snaturamento di tutte le regole e squalific\u00f2 Piquet e Rosberg che erano arrivati primo e secondo al Gran Premio del Brasile e la Ferrari di Villeneuve terza al Gran Premio degli Stati Uniti-Ovest, per protesta quasi tutti i team FOCA disertarono il Gran Premio di San Marino.\nDal Gran Premio del Belgio funestato dalla morte di Villeneuve, mentre Patrese continu\u00f2 per qualche Gran Premio a usare il motore Ford e in seguito vinse il Gran Premio di Monaco, Piquet torn\u00f2 a usare il turbo BMW e lo port\u00f2 con fatica al traguardo conquistando il sesto posto, che divenne poi quinto grazie alla squalifica della McLaren di Lauda. Al GP degli USA-Est, sul nuovo circuito cittadino di Detroit, dopo che le prove del venerd\u00ec erano state annullate, nell'unica sessione di prove il motore si ruppe e Piquet non riusc\u00ec, per la prima volta in carriera, a qualificarsi. Il riscatto arriv\u00f2 solo sette giorni dopo, nel GP del Canada Piquet si aggiudic\u00f2 la gara, facendo doppietta con Patrese, secondo al volante della vettura aspirata, poi nel successivo GP d'Olanda Piquet giunse secondo.\nDal Gran Premio di Gran Bretagna la Brabham introdusse una nuova strategia di gara: le vetture partivano con meno carburante per fare rifornimento e cambio gomme a met\u00e0 gara, questo permetteva di accumulare vantaggio nella prima parte della competizione e dopo una sosta, in cui si perdeva solo parte del vantaggio, si poteva disporre di gomme ancora fresche. Tuttavia i frequenti ritiri per problemi meccanici vanificarono l'efficacia della strategia. Dall'anno successivo tutte le squadre adottarono questo sistema.\nNel 1983, il cambio dei regolamenti costrinse la Brabham a rivedere il progetto della nuova BT51, sostituita dalla BT52, che presentava una innovativa disposizione dei radiatori, molto arretrati. Dopo il successo nella prima gara in Brasile, segui un periodo di difficolt\u00e0 nei confronti di Renault e Ferrari, che apparivano pi\u00f9 performanti. Nel finale di stagione la Brabham centr\u00f2 tre successi consecutivi (Piquet a Monza e Brands Hatch e Patrese a Kyalami) e arriv\u00f2 il titolo piloti, anche grazie al crollo psicologico di Alain Prost e tecnico della Renault.\nVi furono quell'anno molte polemiche sulle benzine. Risult\u00f2 che la Brabham utilizzasse benzina irregolare a causa del numero di ottano superiore alla norma.\nMa emersero dei dubbi anche sui metodi di verifica delle benzine e sullo stesso regolamento che ammetteva benzine di diverso tipo per le gare extraeuropee, si veniva al paradosso che nel Gran Premio del Sud Africa le Brabham usassero benzina con numero di ottano superiore alla norma, ma altri concorrenti usavano benzina avio, ammessa dal regolamento per quelle gare, con numero di ottano ancora maggiore.\nAlla fine Ecclestone ammise l'uso di benzina irregolare ma dichiarando la buona fede e scusandosi con i principali avversari Ferrari e Renault, che non sporsero reclamo permettendo la convalida del titolo. A distanza di anni Ecclestone ha dichiarato che quella lettera di scuse fu voluta in particolare dalla Renault anche per giustificare la loro sconfitta. In effetti lo smacco per i francesi fu enorme dopo essere stati vicini a vincere per la prima volta il mondiale, con una vettura tutta costruita in Francia e con un pilota francese. Va anche detto che anche la Ferrari era stata messa sotto accusa per un sistema (poi vietato) che miscelava acqua alla benzina.\nIl declino.\nNel 1984 con il cambio di regolamenti che proib\u00ec i rifornimenti in gara e limit\u00f2 a 220 litri la capienza massima dei serbatoi, sembrava che il 4 cilindri BMW potesse essere favorito, ma la Brabham torn\u00f2 ad avere problemi di affidabilit\u00e0. Ottenne due soli successi a Detroit e Montreal, anche se le numerose pole position ottenute da Piquet testimoniano le doti velocistiche della vettura.\nNel 1985 la Olivetti subentr\u00f2 alla Parmalat come sponsor principale del team, e arriv\u00f2 la Pirelli come fornitore di pneumatici. La Brabham ottenne un solo successo in Francia; fu la prima vittoria in 28 anni per il gommista italiano.\nA fine 1985 Piquet pass\u00f2 alla Williams, la scuderia si affid\u00f2 allora a Riccardo Patrese, di ritorno dopo due anni all'Alfa Romeo, e a Elio De Angelis.\nIl 1986 fu un anno tragico per il team. Il progettista Gordon Murray disegn\u00f2 una vettura totalmente nuova, la BT55, molto bassa e che obbligava il pilota in posizione quasi sdraiata e per questo fu soprannominata \"sogliola\". Allo scopo si costrinsero i tecnici BMW a riprogettare il motore inclinandolo di 70\u00b0 su un fianco, per poterlo installare sulla vettura, nel tentativo di rendere pi\u00f9 \"puliti\" i flussi d'aria che investono la vettura durante il movimento e ottenere una maggiore deportanza.\nLa vettura fu un disastro sia in prestazioni che affidabilit\u00e0 e durante un test privato a Le Castellet, De Angelis perse la vita. La stagione poi si rivel\u00f2 nel complesso disastrosa e nel 1987 Murray pass\u00f2 alla McLaren per seguire un programma di auto stradale. Va detto che Murray e Nichols, ripresero i concetti alla base di quel progetto con la McLaren MP4/4-Honda che si aggiudic\u00f2 il mondiale 1988.\nLa vettura per il 1987 era pi\u00f9 convenzionale, ma non fu particolarmente brillante, dovendo comunque fare i conti con il poco efficace motore BMW inclinato. Patrese venne affiancato da Andrea De Cesaris: ognuno dei due piloti ottenne un terzo posto. Per il romano fu l'unico arrivo a punti della stagione, mentre Patrese ottenne qualcosa di pi\u00f9. Il team termin\u00f2 nono in classifica costruttori con 10 punti. L'abbandono dello sponsor Olivetti e della BMW, l'interesse calante di Ecclestone, che ormai si concentrava sul business complessivo della F.1, per la gestione di una squadra, oltre alla turbativa legata al cambio di regolamento sui motori portarono la Brabham a saltare una stagione, il 1988. Non c'era stato modo di finalizzare un contratto per un motore competitivo, e nel corso dell'anno di pausa, Ecclestone vendette la squadra prima all'Alfa Romeo, poi allo svizzero Joachim Luthi.\nPer limitare al massimo i punti interrogativi e le difficolt\u00e0 per la stagione 1989, Sergio Rinland disegn\u00f2 una vettura molto convenzionale, spinta dal motore Judd V8, che nel 1988 aveva motorizzato la Williams. I piloti erano Martin Brundle ed il giovane Stefano Modena, una coppia che in apparenza coniugava esperienza e talento, una combinazione che sarebbe stata messa alla prova dalla necessit\u00e0 di superare le pre-qualifiche. La prova migliore arriv\u00f2 a Monaco, quando Brundle e Modena arrivarono ad essere in terza e quarta posizione. Problemi elettrici costrinsero Brundle ai box, da dove risal\u00ec fino al sesto posto, mentre l'italiano conquist\u00f2 un prestigioso podio. Questo permise alla squadra di uscire dalla lotteria delle pre-qualifiche e di concludere la stagione con 8 punti nel campionato costruttori. La dirigenza andava per\u00f2 incontro ad altri problemi: Luthi venne arrestato a met\u00e0 stagione per frode fiscale, ed il team venne rilevato dal gruppo giapponese Middlebridge.\nNel 1990 Brundle torn\u00f2 al mondiale Sport, e Modena venne affiancato dallo svizzero Gregor Foitek, preferito per motivi di sponsor a Gary Brabham. Le scarse prestazioni di Foitek portarono rapidamente alla sua sostituzione con il fratello di Gary, David Brabham. Gli unici punti della stagione furono quelli conquistati da Modena nella gara di apertura, con un quinto posto ottenuto con la vettura dell'anno precedente.\nPer il 1991 la Brabham aveva ottenuto un contratto con la Yamaha, per la fornitura dei motori: per questo la vettura con cui si inizi\u00f2 la stagione, adattata dal modello precedente, venne denominata BT59Y. Anche il successivo modello BT60Y, pur avanzato aerodinamicamente, con la presa d'aria ovale sopra la testa del pilota, non ottenne grandi risultati, e la stagione si concluse con soli 3 punti conquistati, dalla coppia formata da Martin Brundle e Mark Blundell.\nNel 1992 la squadra, ormai allo stremo finanziario, port\u00f2 in pista una versione corretta della vettura del 1991, denominata BT60B, ma l'aspetto di maggior interesse della partecipazione della Brabham era nella formazione dei piloti. Al belga Eric van de Poele, specialista delle gare a ruote coperte, venne affiancata l'italiana Giovanna Amati, prima donna in Formula 1 dai tempi di Lella Lombardi e Divina Galica negli anni '70.\nMa non si and\u00f2 oltre del breve interesse mediatico, che non port\u00f2 lo sperato interessamento degli sponsor, anche per gli scarsi risultati della Amati (mai qualificata nelle poche apparizioni). Al suo posto venne ingaggiato Damon Hill, figlio di Graham Hill e collaudatore per la Williams. Hill fu l'unico a qualificarsi nei Gran Premi di Gran Bretagna e Ungheria, che concluse, pur non andando a punti.\nPochi giorni dopo la gara ungherese, il collasso finanziario della squadra port\u00f2 alla sua scomparsa dal mondo della Formula 1.\nIl possibile ritorno nel 2010.\nNel maggio 2009 fu annunciato l'invio di domanda d'iscrizione della scuderia al campionato del mondo di Formula 1 per il 2010, anche se Jack Brabham minacci\u00f2 azioni legali contro la Formtech, ossia l'azienda tedesca che deteneva il nome \"Brabham Gran Prix Ltd\". Il 12 giugno 2009 la Brabham non venne inserita nella lista emanata dalla FIA comprendente le scuderie ammesse al campionato 2010.\nRisultati complessivi.\nComplessivamente ha vinto 35 Gran Premi e \u00e8 stata campione del Mondo Costruttori nel 1966 e 1967.\nLa Brabham ha vinto anche 4 Campionati Mondiali Piloti, nel 1966 con Brabham stesso, nel 1967 con Denis Hulme e nel 1981 e 1983 con Nelson Piquet. L'ultimo mondiale \u00e8 stato disputato nel 1992, nel quale la scuderia riusc\u00ec a prendere il via in soli tre Gran Premi, prima di dare l'addio al mondo delle corse.\nLa Brabham, negli anni della gestione Brabham-Tauranac ha costruito anche vetture per categorie inferiori destinate a team clienti."}
{"id": "66229", "revid": "33689", "url": "https://it.wikipedia.org/wiki?curid=66229", "title": "Monkey Island", "text": "Monkey Island (letteralmente \"Isola della Scimmia\" o \"Isola delle Scimmie\") \u00e8 una serie di avventure grafiche prodotta dalla LucasFilm Games, in seguito rinominata LucasArts, e ideata da Ron Gilbert con l'apporto rilevante di Michael Land nelle musiche e di Steve Purcell nella grafica.\nLa serie.\nI giochi seguono le disavventure del protagonista Guybrush Threepwood, un giovane pirata di belle speranze, il quale raggiunge la notoriet\u00e0 fra i pirati che infestano i Caraibi sconvolgendo i piani del pirata non morto LeChuck e conquistando il cuore della governatrice Elaine Marley.\nIl filo conduttore della serie \u00e8 certamente l'umorismo, abbondante e spesso demenziale. Nella documentazione dei giochi, ad esempio, la LucasArts rassicura sempre il giocatore sul fatto che \"nessuna scimmia \u00e8 stata maltrattata durante la creazione di questo gioco\".\nI capitoli.\nLa serie comprende cinque videogiochi:\nA cui si aggiungono le riedizioni restaurate del primo e del secondo capitolo:\nIn seguito \u00e8 stata creata una versione contenente entrambi i giochi per le console PS3 e Xbox 360:\nI primi due giochi, basati sul motore SCUMM, videro la luce su sistemi Amiga, IBM compatibili e Apple Macintosh.\nIl terzo e il quarto capitolo non riportano tra i crediti l'ideatore Ron Gilbert e si discostano in parte dal punto di vista dello stile, della continuit\u00e0 e dell'epoca (il terzo capitolo \u00e8 stato sviluppato a ben 6 anni di distanza dal secondo).\n\"The Secret of Monkey Island\" venne in seguito modificato adattando l'interfaccia grafica del primo videogioco a quella del seguito. Anche il sonoro del primo episodio venne migliorato.\n\"The Secret of Monkey Island\", \"\" e una demo di \"The Curse of Monkey Island\" vennero ripubblicati insieme nel 1997, in una raccolta intitolata \"Monkey Island Madness\".\nRealizzazione.\nI primi due capitoli sono stati realizzati con l'apporto di Ron Gilbert, Tim Schafer e Dave Grossman. Gilbert ha lavorato ai primi due capitoli della serie prima di abbandonare la LucasArts. Jonathan Ackley e Larry Ahern hanno realizzato il terzo capitolo della serie, mentre il quarto episodio \u00e8 stato diretto da Sean Clark e Mike Stemmle. I diritti su \"Monkey Island\" rimangono attualmente alla LucasArts bench\u00e9 il terzo e quarto capitolo siano stati realizzati senza l'apporto della mente che ha ideato la serie.\nMolte tracce sonore del gioco sono state composte da Michael Land. Le musiche sono molto spesso ispirate al Reggae con l'utilizzo di percussioni, xilofoni e basso. Per sottolineare l'influenza reggae, basta citare il nome della governatrice Elaine Marley, evidente riferimento a Bob Marley.\nAmbientazione.\nI primi quattro giochi della serie sono ambientati in un fantasioso arcipelago nei Caraibi: l'Area delle Tre Isole. \"Tales of Monkey Island\", invece, \u00e8 ambientato nel caraibico Golfo di Melange. Il periodo storico pu\u00f2 essere ricondotto all'et\u00e0 d'oro della pirateria ma deliberatamente molto vago (nonostante nel terzo gioco su una moneta si legga 1687). Le isole sono abitate da pirati vestiti in maniera molto pi\u00f9 simile ai film ed ai fumetti che al costume dell'epoca, e ci sono molti anacronismi deliberati e riferimenti alla cultura contemporanea.\nA partire dal primo capitolo della serie, \"The Secret of Monkey Island\", ogni nuova uscita della serie oltre a visitare l'isola di Monkey Island ne ha introdotte di nuove da esplorare. \"Monkey Island 2: LeChuck's Revenge\" presenta quattro nuove isole, \"The Curse of Monkey Island\" ne introduce tre e \"Fuga da Monkey Island\", oltre a rivisitare alcune vecchie isole, ne presenta anche tre nuove.\nLe isole principali dell'arcipelago sono \"M\u00eal\u00e9e\", \"Booty\" e \"Plunder\", tutte governate da Elaine Marley, che fa le veci di suo nonno, Horatio Torquemada Marley, disperso da molto tempo. Elaine si sposta di isola in isola quando le fa comodo, ma considera come casa propria la residenza del governatore situata sull'isola di M\u00eal\u00e9e, l'isola capitale dell'area.\nLe altre isole della zona sono considerate satelliti dell'arcipelago delle tre isole, anche se non cadono tutte sotto la giurisdizione di Elaine. Si tratta di:\nEsistono delle isole segnate sulle mappe, ma che non possono essere visitate in alcun gioco: Spittle Island e Pinchpenny Island.\nIl Golfo di Melange \u00e8 composto da Flotsam Island e dalle Jerkbait Islands.\nMonkey Island.\nMonkey Island \u00e8 l'isola principale da cui prende il nome il gioco di Monkey Island. L'Isola \u00e8 l'ambientazione di tutti i primi 4 capitoli ma solo sul primo e sul quarto vi sar\u00e0 una reale permanenza di Guybrush Threepwood.\nAltri personaggi.\nCi sono molti personaggi di spalla che ricorrono in pi\u00f9 di un gioco della serie.\nTecniche.\nLa prima met\u00e0 degli anni novanta vide un fiorire di avventure grafiche, dette anche \"punta e clicca\" in virt\u00f9 dell'interfaccia che utilizzavano: bastava l'utilizzo del solo mouse per permettere al giocatore di esplorare il mondo, interagire con l'ambiente e con vari oggetti, e perfino con altri personaggi, scegliendo cosa dire tramite un clic.\nL'innovazione determinante sul lato tecnico fu sicuramente il sistema d'interfaccia SCUMM, ideato e gi\u00e0 implementato da Ron Gilbert in avventure precedenti, quali Maniac Mansion e Zak McKracken and the Alien Mindbenders prodotti dalla stessa LucasArts.\nIl lato artistico, curato da Steve Purcell, faceva gi\u00e0 intravedere nelle deformazioni ambientali quelle caricature che in future avventure saranno anche riferite ai personaggi.\nLe avventure.\nThe Secret of Monkey Island.\n\"The Secret of Monkey Island\" (\"Il segreto di Monkey Island\") \u00e8 il primo capitolo della serie ed \u00e8 stato prodotto nel 1990.\nQui compare il protagonista assoluto di tutta la serie, Guybrush Threepwood, un giovane dal passato ignoto che giunge su una piccola isola dei Caraibi, l'isola di M\u00eal\u00e9e, con un sogno da realizzare: diventare un temibile pirata. Per realizzare il suo sogno dovr\u00e0 superare tre prove e nel farlo, oltre a numerosi personaggi (alcuni dei quali lo accompagneranno durante tutti i capitoli della serie), conosce la governatrice Elaine Marley e se ne innamora. Il problema \u00e8 che della stessa ragazza si \u00e8 invaghito il pirata fantasma LeChuck (l'antagonista) che con la sua ciurma fantasma rapisce Elaine; Guybrush, deciso a salvarla, comincia quindi un lungo viaggio che lo porter\u00e0 ad approdare sulle spiagge della misteriosa e quasi inesplorata Monkey Island.\nMonkey Island 2: LeChuck's Revenge.\nNel 1991, a solo un anno di distanza, \u00e8 la volta del secondo capitolo: \"Monkey Island 2: LeChuck's Revenge\" (\"Monkey Island 2: La vendetta di LeChuck\").\nQuesta volta Guybrush \u00e8 sulle tracce del favoloso e leggendario tesoro Big Whoop, tesoro dall'immenso quanto segreto potere. Durante la ricerca per\u00f2 Guybrush s'imbatte nel prepotente Largo LaGrande, il quale riesce a resuscitare il terribile pirata LeChuck in versione zombi. Ricomincia cos\u00ec la lotta fra i due antagonisti, visto che LeChuck si mette subito alla ricerca di Guybrush per vendicarsi mentre quest'ultimo, sempre innamorato di Elaine ma incapace di conquistarla perch\u00e9 troppo preso a fare il pirata, prosegue nella ricerca dell'unica cosa che potrebbe salvarlo: Big Whoop.\nThe Curse of Monkey Island.\nNel 1997, dopo ben 6 anni esce \"The Curse of Monkey Island\" (\"La maledizione di Monkey Island\"), stavolta dominata dallo stile cartonesco e dotata di musiche e di audio parlato di alta qualit\u00e0.\nAll'inizio di questo capitolo Guybrush riesce finalmente a conquistare l'amore di Elaine salvandola ancora una volta da LeChuck. Il problema sorge quando le regala un meraviglioso anello di cui ignora la terribile maledizione voodoo che trasforma Elaine in una statua d'oro massiccio. Guybrush non si perde d'animo e si mette subito in viaggio per rompere la maledizione e salvare la sua amata, ancora una volta ostacolato da LeChuck, risuscitato in versione demone.\nEscape from Monkey Island.\nIl quarto capitolo della serie ha una nuova veste grafica. Grazie alla nuova versione del motore grafico GrimE, evoluzione di quello utilizzato nel gioco Grim Fandango, i personaggi si muovono in tre dimensioni su fondali dalle tinte pastello e si abbandona l'uso del mouse in favore della tastiera. \u00c8 stata adottata la grafica poligonale per i personaggi. Sono state inserite sequenze \"arcade\" nel corso dell'avventura, il \"Monkey Kombat\". Il minigioco non \u00e8 un extra, ma va superato necessariamente per far proseguire la storia.\nIl capitolo si apre con Guybrush ed Elaine, finalmente sposi, che tornano a casa su M\u00eal\u00e9e Island, isola di cui Elaine \u00e8 governatrice. Purtroppo ad attenderli non c'\u00e8 nessuno poich\u00e9 scoprono di essere stati dichiarati morti. A questo punto Elaine si d\u00e0 da fare per riconquistare i suoi cittadini in vista delle nuove elezioni alla carica di governatore nelle quali se la dovr\u00e0 vedere con un infido quanto pericoloso avversario. Guybrush dovr\u00e0 invece affrontare, oltre al redivivo LeChuck, il nuovo e potente alleato di questi: il losco miliardario australiano Ozzie Mandrill che mira a cancellare tutti i pirati dai Caraibi, tentando di impadronirsi di un potentissimo manufatto voodoo noto come l'Insulto Supremo. Per fermarli Guybrush dovr\u00e0 mettere insieme un equipaggio e partire sulla sua nave per un'avventura che lo porter\u00e0 ad affrontare i suoi nemici e che soprattutto lo riporter\u00e0 sul luogo pi\u00f9 segreto e temuto dei Caraibi, quella Monkey Island dalla quale \u00e8 impossibile fuggire.\nTales of Monkey Island.\n\"Tales of Monkey Island\" \u00e8 un nuovo titolo prodotto da Telltale Games, annunciato all'Electronic Entertainment Expo del 2009, strutturato in 5 capitoli rilasciati con cadenza mensile. La squadra di sviluppo \u00e8 diretta da Dave Grossman (coautore dei primi due capitoli) con Mike Stemmle e Michael Land tra i collaboratori. Da notare la breve partecipazione di Ron Gilbert come consulente della storia di \"Tales of Monkey Island\" anche se non fa parte del team che ha realizzato il gioco. L'uscita del primo capitolo sia per Windows che per Wii-WiiWare \u00e8 stata il 7 luglio 2009. La versione per PC \u00e8 scaricabile, a capitoli, previo acquisto (del singolo capitolo o del gioco completo) dal sito della Telltale Games.\nLa serie si \u00e8 conclusa col 5\u00ba capitolo, con le seguenti date di uscita:\nCaratteristiche comuni.\nUn punto centrale nello sviluppo della serie \u00e8 (come riportato dalla stessa LucasArts) l'idea che \"un'avventura grafica \u00e8 un gioco\", dunque siano bandite le \"frustrazioni\". Durante le sue peregrinazioni, il protagonista non rischier\u00e0 mai di morire e nessun giocatore si vedr\u00e0 costretto a ricominciare da capo per aver fatto (o non aver fatto) qualcosa.\nParticolare cura \u00e8 stata posta nell'evitare situazioni di blocco irrisolvibile, nelle quali il giocatore si ritrovi impossibilitato a fare qualcosa perch\u00e9 in precedenza non ha fatto qualcos'altro che ora non \u00e8 pi\u00f9 possibile. L'unica preoccupazione del giocatore \u00e8 risolvere degli enigmi, utilizzando tutti gli indizi sparsi sulle isole.\nEccezione a questa regola, nel primo episodio \u00e8 effettivamente possibile morire, ma la dinamica per giungere a tale evento \u00e8 talmente improbabile che risulta essere pi\u00f9 una sorta di scherzo per i giocatori.\nNonostante ogni avventura di \"Monkey Island\" sia suddivisa in capitoli, \u00e8 possibile riconoscere alcune somiglianze nello svolgersi dei diversi episodi, somiglianze che riconducono a un'unica struttura narrativa: antefatto, preparazione, viaggio, risoluzione.\nDuello d'insulti.\nIn \"The Secret of Monkey Island\", \"The Curse of Monkey Island\" e \"Escape from Monkey Island\" \u00e8 presente almeno una forma di duello a base di insulti. Nel duello, per vincere, bisogna lasciare l'avversario senza parole, o meglio senza risposte valide. Ad ogni insulto di Guybrush che non trova una valida risposta da parte del pirata di turno, c'\u00e8 un affondo da parte del giovane Threepwood. Al contrario, se Guybrush non sapr\u00e0 ribattere alle stoccate dei filibustieri, subir\u00e0 un colpo da parte di questi ultimi. Le frasi dette da Guybrush vanno selezionate dal giocatore da un elenco di frasi possibili. Solitamente nei giochi della serie di \"Monkey Island\" si trovano duelli di insulti con la spada, tranne in \"Escape from Monkey Island\" dove al posto di duellare con la spada si affronta un braccio di ferro a insulti. Nel quinto capitolo, invece, viene solo citato il duello di spada a insulti, ed \u00e8 presente una gara di \"facce\".\nCitazioni e tributi.\nI programmatori hanno nascosto numerose citazioni all'interno dei giochi: si tratta spesso di riferimenti pi\u00f9 o meno evidenti ad altre creazioni della stessa LucasArts (si notino le frequenti apparizioni del coniglio Max, i vari oggetti appartenuti a Indiana Jones, le citazioni dalla serie di \"Guerre stellari\"...), o anche azioni o frasi particolarmente ridicole e curiose che si attivano solo in particolari circostanze e con particolari personaggi."}
{"id": "66236", "revid": "245802", "url": "https://it.wikipedia.org/wiki?curid=66236", "title": "Zio Paperone e il torneo monetario", "text": "Zio Paperone e il torneo monetario (\"The Second-richest Duck\") \u00e8 una storia a fumetti Disney di 20 tavole scritta e disegnata dal cartoonist americano Carl Barks e pubblicata per la prima volta sul numero 15 di \"Uncle Scrooge\" del settembre 1956. In Italia venne pubblicata per la prima volta col titolo Paperino e il torneo monetario su \"Topolino\" n. 152 del 1956.\nLa storia segna l'esordio di Cuordipietra Famedoro, miliardario rivale di Zio Paperone.\nTrama.\nLa storia racconta di un torneo tra Paperon de' Paperoni e Cuordipietra Famedoro, miliardario che sostiene di essere il pi\u00f9 ricco del mondo. Cos\u00ec Paperone, dopo aver stracciato il Maragi\u00e0 del Verdestan, inizia una nuova sfida con un miliardario, destinata anch'essa ad essere vinta dal finanziere di Paperopoli. La storia si apre con Paperone che legge su un giornale raccattato al parco che Cuordipietra Famedoro si \u00e8 autoproclamato il papero pi\u00f9 ricco del mondo. Dopo un primo momento di panico, Paperone scopre di avere la stessa quantit\u00e0 monetaria accennata da Famedoro nell'articolo, quindi decide di partire per il Sudafrica (dove Cuordipietra vive) e dar via a un \"torneo monetario\". Appena giunti, Paperone, accompagnato dai nipoti, constata come Cuordipietra abbia un deposito identico al suo e che lo stesso \u00e8 solito fare il bagno nelle monete. Subito i due miliardari si ritrovano ai ferri corti, tanto che Paperino e Qui, Quo e Qua sono costretti a legarli. Il giorno dopo, dopo una notte passata insonne a confrontare verbalmente i loro possedimenti (sempre uguali) i due non riescono a stabilire chi abbia la palla di spago (formata da spaghi raccattati a terra) pi\u00f9 grande: decidono allora di srotolarle parallelamente per la savana. La sfida sembra interminabile, ma, a causa di una serie di traversie, le due palle di spago (incendiate, rosicchiate e strappate) si riducono notevolmente e alla fine Paperone e Cuordipietra rimangono con due palline di spago misurabili in pochi metri: anche queste tuttavia si rivelano identiche, ma Paperone otterr\u00e0 la vittoria aggiungendovi lo spago che tiene legata la Numero Uno."}
{"id": "66242", "revid": "287204", "url": "https://it.wikipedia.org/wiki?curid=66242", "title": "Alessandro Marchetti", "text": ""}
{"id": "66248", "revid": "123986121", "url": "https://it.wikipedia.org/wiki?curid=66248", "title": "Andromeda", "text": ""}
{"id": "66260", "revid": "919135", "url": "https://it.wikipedia.org/wiki?curid=66260", "title": "Spazio di Banach", "text": "In matematica uno spazio di Banach \u00e8 uno spazio normato completo rispetto alla metrica indotta dalla norma. \nGli spazi di Banach furono studiati inizialmente da Stefan Banach, da cui hanno preso il nome, e costituiscono un oggetto di studio molto importante dell'analisi funzionale: molti spazi di funzioni sono, infatti, spazi di Banach.\nDefinizione.\nUno spazio di Banach \u00e8 uno spazio vettoriale sul campo dei numeri reali o complessi, la cui dimensione pu\u00f2 essere infinita e sul quale \u00e8 definita una norma tale che ogni successione di Cauchy sia convergente (abbia cio\u00e8 un limite) a un elemento dello spazio.\nUna condizione necessaria e sufficiente affinch\u00e9 uno spazio vettoriale normato formula_1 sia completo, ovvero sia di Banach, \u00e8 che tutte le successioni formula_2 assolutamente sommabili, cio\u00e8 tali che:\nsiano anche sommabili:\ne in particolare convergano a un elemento di formula_1.\nBase di Schauder.\nUna base di Schauder in uno spazio di Banach formula_1 \u00e8 una successione formula_19 di vettori in formula_1 tali per cui per ogni vettore formula_21 esiste un insieme di scalari formula_22, definito in modo unico, tale che:\novvero: \nPer il principio dell'uniforme limitatezza segue che le trasformazioni lineari formula_25 sono uniformemente limitate da una qualche costante formula_26.\nI funzionali lineari formula_27 che ad ogni formula_21 associano le rispettive coordinate formula_29 sono detti \"funzionali biortogonali\". Se i vettori di base hanno norma 1, allora i funzionali coordinati hanno norma minore di formula_30 nel duale di formula_1.\nRiflessivit\u00e0.\nUna parte consistente dello studio degli spazi di Banach riguarda i criteri che lo rendono uno spazio riflessivo, ovvero uno spazio (in generale localmente convesso) che coincide con il suo biduale (il duale continuo del suo spazio duale continuo) sia come spazio vettoriale sia come spazio topologico.\nDerivate.\nNegli spazi di Banach si utilizzano diverse generalizzazioni della derivata, in particolare le derivate di Fr\u00e9chet e G\u00e2teaux. La prima consente di caratterizzare l'estensione della derivata direzionale in uno spazio di Banach, mentre la derivata di G\u00e2teaux riguarda la derivata direzionale in spazi localmente convessi (si tratta di una condizione per la differenziabilit\u00e0 che \u00e8 pi\u00f9 debole rispetto a quella di Fr\u00e9chet: una via intermedia si ha con la quasi-derivata).\nGeneralizzazioni.\nEsistono diverse importanti generalizzazioni dello spazio di Banach in analisi funzionale; ad esempio lo spazio delle distribuzioni su formula_6 \u00e8 completo, ma non \u00e8 normato. Negli spazi di Fr\u00e9chet si hanno metriche complete, mentre gli spazi LF sono spazi vettoriali uniformi che estendono gli spazi di Fr\u00e9chet.\nAlgebre di Banach.\nUn'algebra di Banach \u00e8 un'algebra associativa formula_33 sui numeri reali o sui numeri complessi che \u00e8 anche uno spazio di Banach. L'algebra della moltiplicazione e lo spazio normato di Banach devono essere collegati dalla disuguaglianza:\nche stabilisce che la norma del prodotto \u00e8 minore o uguale del prodotto delle norme. Questo assicura che l'operazione di moltiplicazione \u00e8 una funzione continua.\nTra gli esempi pi\u00f9 significativi, l'insieme dei numeri reali (o complessi) \u00e8 un'algebra di Banach con la norma del valore assoluto, mentre l'insieme di tutte le matrici reali o complesse \"n\" per \"n\" \u00e8 un'algebra di Banach se si associa loro una norma. Anche l'algebra di tutte le funzioni continue limitate a valori reali o complessi su uno spazio localmente compatto (con l'operazione di moltiplicazione definita puntualmente e la norma dell'estremo superiore) \u00e8 un'algebra di Banach, cos\u00ec come quella degli operatori lineari continui su uno spazio di Hilbert, che formano una C*-algebra e quindi un'algebra di Banach.\nAlcuni tra gli spazi di Banach pi\u00f9 diffusi.\nDetto formula_35 un campo che pu\u00f2 essere formula_6 o formula_37, siano formula_1 uno spazio di Hausdorff compatto, formula_39 un intervallo, formula_40 e formula_41 numeri reali con formula_42 e formula_43 e tali che formula_44. Sia inoltre formula_45 una sigma-algebra, formula_46 un'algebra di insiemi e formula_47 una misura con variazione totale formula_48."}
{"id": "66262", "revid": "125867011", "url": "https://it.wikipedia.org/wiki?curid=66262", "title": "Spazio di Hilbert", "text": "In matematica uno spazio di Hilbert \u00e8 uno spazio vettoriale che generalizza la nozione di spazio euclideo.\nLa nozione di spazio di Hilbert \u00e8 stata introdotta dal celebre matematico David Hilbert all'inizio del XX secolo e ha fornito un enorme contributo allo sviluppo dell'analisi funzionale e armonica. Il suo interesse principale risiede nella conservazione di alcune propriet\u00e0 degli spazi euclidei in spazi di funzioni infinito-dimensionali. Grazie alla definizione di spazio di Hilbert \u00e8 possibile formalizzare la teoria delle serie di Fourier e generalizzarla a basi arbitrarie.\nEuristicamente, uno spazio di Hilbert \u00e8 un insieme con una struttura lineare (spazio vettoriale) su cui \u00e8 definito un prodotto scalare (quindi \u00e8 possibile parlare di norma, distanze, angoli, ortogonalit\u00e0) e tale che sia garantita la completezza, ossia che qualunque successione di Cauchy ammetta come limite un elemento dello spazio stesso. Nelle applicazioni i vettori elementi di uno spazio di Hilbert sono frequentemente successioni di numeri complessi o funzioni.\n\u00c8 cruciale nella formalizzazione matematica della meccanica quantistica (si veda la relativa sezione sottostante per maggiori dettagli).\nStoria.\nGli \"spazi di Hilbert\" sono stati introdotti da David Hilbert nell'ambito delle equazioni integrali. John von Neumann fu il primo a utilizzare la denominazione \"der abstrakte Hilbertsche Raum\" (lo spazio astratto di Hilbert) nel suo celebre lavoro sugli operatori hermitiani non limitati del 1929. Allo stesso von Neumann si deve la comprensione dell'importanza di questa struttura matematica, che egli utilizz\u00f2 ampiamente nel suo approccio rigoroso alla meccanica quantistica. Ben presto, il nome \"spazio di Hilbert\" divenne di largo uso nella matematica.\nDefinizione.\nUno spazio di Hilbert formula_1 \u00e8 uno spazio vettoriale formula_2 reale o complesso sul quale \u00e8 definito un prodotto interno formula_3 tale che, detta formula_4 la distanza indotta da formula_3 su formula_2, lo spazio metrico formula_7 sia completo. Uno spazio di Hilbert \u00e8 dunque uno spazio prehilbertiano, in cui il prodotto interno definisce una norma, attraverso la quale si definisce una distanza che \u00e8 tale da rendere lo spazio completo.\nEsplicitamente, detto formula_8 uno spazio vettoriale sul campo reale o complesso e formula_9 un prodotto scalare (nel caso complesso, una forma hermitiana) definito positivo su formula_8, allora \u00e8 naturalmente definita una norma formula_11 sullo stesso spazio ponendo:\nper ogni vettore formula_13. Con tale norma, lo spazio ha la struttura di spazio normato.\nSi pu\u00f2 associare a uno spazio normato formula_14 una naturale struttura metrica, ottenuta definendo la distanza formula_4 come:\nSecondo la usuale identificazione di uno spazio vettoriale con uno spazio affine costruito prendendo come punti i vettori stessi, si pone come distanza tra due vettori la norma della loro differenza. Nel caso in cui la norma derivi da un prodotto scalare, vale dunque la seguente uguaglianza:\nLa presenza di un prodotto scalare fornisce il modo di definire in generale alcune nozioni proprie dell'ambito degli spazi di Hilbert. Dati due vettori formula_19, si pu\u00f2 definire l'angolo formula_20 da essi formato mediante la relazione:\nCoerentemente con la precedente definizione, dato un insieme qualsiasi formula_22, si definisce il complemento ortogonale di formula_23 come il sottospazio:\nIn particolare, due vettori formula_25 e formula_26 si dicono ortogonali se formula_27, ossia se l'uno \u00e8 nel complemento ortogonale dell'altro. Inoltre, una famiglia di vettori si dice ortonormale se i vettori che la compongono sono a due a due ortogonali e hanno norma 1.\nDati due vettori formula_28, si definisce la \"componente\" di formula_26 lungo formula_30 lo scalare formula_31, e la proiezione di formula_26 su formula_30 il vettore formula_34.\nPropriet\u00e0.\nLe propriet\u00e0 seguenti, valide per gli spazi euclidei, si estendono anche agli spazi di Hilbert.\nSpazi di Hilbert separabili.\nUno spazio topologico \u00e8 detto separabile se contiene un sottoinsieme denso e numerabile. Gli spazi di Hilbert finito dimensionali sono sempre separabili. Nel caso infinito dimensionale, invece, ci sono sia esempi di spazi separabili sia di non separabili. I primi sono di grande interesse nelle applicazioni, e su di essi si \u00e8 costruita una teoria piuttosto ricca. Si pu\u00f2 informalmente affermare che, tra gli spazi infinito dimensionali, gli spazi di Hilbert separabili sono quelli che pi\u00f9 assomigliano agli spazi finito dimensionali, e sono pertanto pi\u00f9 facili da studiare.\nUno spazio di Hilbert formula_2 \u00e8 separabile se e solo se ha una base ortonormale formula_45 di cardinalit\u00e0 finita o numerabile. Se formula_46 ha formula_47 elementi allora formula_2 \u00e8 isomorfo a formula_49 oppure formula_50. Se formula_45 ha un'infinit\u00e0 numerabile di elementi allora formula_52 \u00e8 isomorfo allo spazio formula_53.\nUna base ortonormale \u00e8 ottenuta applicando l'algoritmo di Gram-Schmidt a un insieme denso numerabile. Viceversa, il sottospazio generato da una base ortonormale \u00e8 un insieme denso nello spazio di Hilbert. In uno spazio di Hilbert provvisto di una base hilbertiana formula_54 numerabile \u00e8 possibile esprimere ogni vettore, norma o prodotto scalare come somma di una serie convergente:\nSpazi di Hilbert in meccanica quantistica.\nGli spazi di Hilbert hanno un ruolo centrale in meccanica quantistica. I postulati della meccanica quantistica vengono formulati (in particolare nell'interpretazione di Copenaghen) facendo uso degli spazi di Hilbert e dei suoi elementi. Riportiamo qui i primi due postulati in forma riassunta, rimandando all'articolo specifico per una trattazione pi\u00f9 dettagliata.\nPostulato 1) lo stato di un sistema fisico \u00e8 rappresentato da un elemento di uno spazio di Hilbert (nella notazione di Dirac questo viene detto 'ket'); lo stato fisico contiene tutte le informazioni riguardo tutti i parametri fisici che in principio possono essere conosciuti (cio\u00e8 misurati). Postulato 2) ad ogni parametro fisico misurabile \u00e8 associato un operatore hermitiano definito sullo spazio di Hilbert degli stati; i possibili risultati della misura sono gli autovalori dell'operatore; lo stato del sistema subito dopo una misura \u00e8 l'autovettore dell'operatore (detto anche autostato) corrispondente all'autovalore ottenuto come risultato della misura; se si conosce lo stato del sistema prima della misura, rappresentato da un certo elemento (vettore) dello spazio di Hilber, non \u00e8 possibile conoscere il risultato della misura, ma \u00e8 possibile conoscere la probabilit\u00e0 di ogni risultato possibile; in particolare, la probabilit\u00e0 di un risultato possibile della misura (autovalore) \u00e8 proporzionale alla proiezione dello stato del sistema prima della misura, sull'autostato dell'operatore corrispondente a tale autovalore.\nEsempi.\nSuccessioni a quadrato sommabile.\nLo spazio delle successioni di numeri reali a quadrato sommabile:\ndotato del prodotto scalare:\n\u00e8 uno spazio di Hilbert separabile di dimensione infinita. Lo stesso vale per l'analogo complesso:\ndotato del prodotto hermitiano:\nLo spazio L\u00b2.\nLo spazio formula_8 delle funzioni misurabili formula_70 su un aperto formula_71, a valori complessi e di \"quadrato sommabile\":\n\u00e8 uno spazio vettoriale complesso, e la forma:\n\u00e8 hermitiana. Tale spazio non \u00e8 per\u00f2 di Hilbert, poich\u00e9 la forma hermitiana \u00e8 solo \"semi-definita positiva\": esistono infatti funzioni formula_70 non nulle, ma tali che formula_75 \u00e8 nullo. Ad esempio una funzione che vale 1 su un punto fissato di formula_76, e 0 in tutti gli altri punti di formula_76 ha questa propriet\u00e0 (pi\u00f9 in generale, l'integrale di una funzione che vale 0 fuori di un insieme di misura nulla ha integrale nullo).\nPer ovviare a questo problema, si definisce lo spazio come quoziente di formula_8 tramite la relazione di equivalenza che identifica due funzioni misurabili se differiscono solo su un insieme di misura nulla. La proiezione della forma hermitiana formula_79 su questo spazio \u00e8 definita positiva, e la struttura che ne risulta \u00e8 uno spazio di Hilbert, che viene indicato con formula_80.\nSpazi di Sobolev.\nGli elementi di formula_81 non sono, in generale, funzioni continue. Per questo motivo non \u00e8 possibile definirne direttamente la derivata, che deve essere definita quindi in maniera diversa. Lo spazio delle funzioni derivabili debolmente formula_82 volte viene indicato tramite formula_83. Di questi tipi di spazi si occupa la teoria degli spazi di Sobolev."}
{"id": "66266", "revid": "1745361", "url": "https://it.wikipedia.org/wiki?curid=66266", "title": "Zeto", "text": "Zeto () \u00e8 un personaggio della mitologia greca.\nGenealogia.\nFiglio di Zeus e Antiope, spos\u00f2 Aedona (Apollodoro chiama sua moglie Tebe) e fu padre di Itilo e di Neis.\nMitologia.\nLa tradizione lo tramanda ruvido ed aspro nei modi, ma di lui si dice che fosse anche un cacciatore molto capace ed appassionato alla vita dura e faticosa.\nAntiope fu sedotta da Zeus; per la vergogna scapp\u00f2 di casa e si rec\u00f2 a Sicione, presso il re Epopeo. Durante la fuga nacquero due gemelli, Anfione e Zeto che vennero affidati ad un pastore che abitava sul monte Citerone, che li allev\u00f2 come propri figli. Nitteo per il dispiacere mor\u00ec di crepacuore, pensando che la figlia fosse stata rapita ma prima di morire implor\u00f2 il fratello Lico di riportare a Tebe la figlia. Lico conquist\u00f2 Sicione, uccise Epopeo e riport\u00f2 Antiope in Cadmea. Ma sua moglie, Dirce, la tratt\u00f2 crudelmente, e alla fine la condann\u00f2 alla tortura del toro che volle fosse eseguita dai due gemelli che per\u00f2 poco prima dell'esecuzione seppero di essere i figli di Antiope dal pastore che li aveva allevati. Allori i figli vendicarono la madre, facendo trascinare Dirce da un toro, si impossessarono del regno tebano e costruirono una nuova citt\u00e0 ai piedi della Cadmea. Zeto portava le pietre, mentre Anfione suonava la lira, il cui suono faceva disporre le pietre nel punto voluto magicamente.\nUna volta che la citt\u00e0 fu costruita, i due fratelli la governarono in pieno accordo.\nCirca la morte di Zeto la tradizione tace, tuttavia era nota a Tebe la tomba comune dei due Dioscuri Tebani."}
{"id": "66268", "revid": "54354", "url": "https://it.wikipedia.org/wiki?curid=66268", "title": "Spazio metrico completo", "text": "In matematica, uno spazio metrico completo \u00e8 uno spazio metrico in cui tutte le successioni di Cauchy sono convergenti ad un elemento dello spazio. Si tratta di un importante caso particolare di spazio uniforme completo.\nUno spazio metrico non completo \u00e8 sempre contenuto in uno spazio completo pi\u00f9 grande, che pu\u00f2 essere costruito a partire dal primo tramite un'operazione di completamento. Ad esempio, l'insieme dei numeri razionali \u00e8 contenuto nell'insieme dei numeri reali, che si pu\u00f2 ottenere dai numeri razionali grazie ad un'operazione di completamento (numeri irrazionali).\nDefinizione.\nUna successione formula_1 \u00e8 una successione di Cauchy se per ogni formula_2 esiste un numero formula_3 tale che:\nper ogni formula_5. In uno spazio metrico, ogni successione convergente \u00e8 di Cauchy.\nUno spazio metrico si dice completo se ogni successione di Cauchy converge ad un elemento dello spazio.\nDato uno spazio metrico formula_6, un \"completamento\" di formula_6 \u00e8 una coppia formula_8, dove formula_9 \u00e8 uno spazio metrico completo e formula_10 una isometria da formula_6 in formula_9 tale che formula_13 \u00e8 denso in formula_9.\nOgni spazio metrico compatto \u00e8 completo, ma non vale il viceversa: uno spazio metrico \u00e8 compatto se e solo se \u00e8 completo e totalmente limitato. Un sottospazio di uno spazio metrico completo, fornito della metrica indotta, \u00e8 completo se e solo se \u00e8 un sottoinsieme chiuso. Inoltre, il prodotto di spazi metrici completi \u00e8 completo, e quindi segue che un sottoinsieme di formula_15 \u00e8 completo se e solo se \u00e8 chiuso.\nUna propriet\u00e0 degli spazi metrici completi \u00e8 fornita dal teorema di Baire, che afferma che in uno spazio metrico completo l'intersezione di ogni collezione numerabile di suoi sottoinsiemi aperti e densi \u00e8 densa nello spazio.\nCompletamento di uno spazio metrico.\nDato uno spazio metrico formula_6, un completamento di formula_6 \u00e8 una coppia formula_8, dove formula_9 \u00e8 uno spazio metrico completo e formula_10 una isometria da formula_6 in formula_9 tale che formula_13 \u00e8 denso in formula_9.\nEsistenza e unicit\u00e0.\nDato uno spazio metrico formula_6, \u00e8 sempre possibile trovare un completamento. Se inoltre formula_8 e formula_27 sono due completamenti di formula_6, allora formula_9 \u00e8 isometrico a formula_30.\nDimostrazione.\nSia formula_31 l'insieme delle successioni di Cauchy in formula_6. La relazione formula_33 su formula_31 definita nel seguente modo:\n\u00e8 una relazione di equivalenza (la transitivit\u00e0 \u00e8 conseguenza immediata della disuguaglianza triangolare). Si indica con formula_9 l'insieme quoziente e con formula_37 la classe di equivalenza della successione formula_38.\nPer mostrare che la funzione formula_39 tale che:\n\u00e8 ben definita, bisogna dimostrare che il limite di destra converge, e che non dipende dai rappresentanti scelti. Per la convergenza basti notare che formula_41 \u00e8 una successione di Cauchy di numeri reali, come emerge dalla relazione:\ne quindi \u00e8 convergente. Per dimostrare che il limite non dipende dai rappresentanti scelti, se formula_43 e formula_44, allora, analogamente alla disuguaglianza precedente:\nche al limite va a 0, cio\u00e8:\n\u00c8 immediato verificare che formula_47 ha tutte e tre le propriet\u00e0 di una metrica.\nDato formula_48, sia formula_49 la successione che vale costantemente formula_50. Sia formula_51 la funzione che manda formula_50 nella classe di equivalenza formula_53 di formula_49. \u00c8 immediato che formula_55 sia una isometria:\nEsempi.\nRazionali e reali.\nLo spazio metrico formula_57 dei numeri razionali con la metrica standard non \u00e8 completo. Infatti, scrivendo le troncature di formula_58:\ncon formula_60 la parte intera di formula_61, si costruisce una successione di Cauchy di numeri razionali che converge a formula_58, che per\u00f2 razionale non \u00e8.\nGli spazi metrici formula_63 dei numeri reali e formula_64 dei numeri complessi con la metrica data dal valore assoluto sono invece completi.\nGli insiemi formula_65 con la norma euclidea standard sono spazi completi. Pi\u00f9 generalmente, un qualsiasi sottoinsieme chiuso dello spazio euclideo formula_65 \u00e8 completo.\nSpazi di dimensione infinita.\nLa completezza \u00e8 una propriet\u00e0 importante in analisi funzionale. In tale ambito gli spazi metrici studiati sono spazi di funzioni che formano degli spazi vettoriali di dimensione infinita. \nPer esempio, siano formula_67 uno spazio topologico compatto e formula_68 uno spazio metrico completo. L'insieme delle funzioni continue formula_69 con la metrica uniforme \nformula_70\u00e8 uno spazio metrico completo.\nUn caso particolare di spazi metrici sono gli spazi normati. Gli spazi normati completi si dicono spazi di Banach. Ad esempio: "}
{"id": "66270", "revid": "148107", "url": "https://it.wikipedia.org/wiki?curid=66270", "title": "Successione di Cauchy", "text": "In matematica, una successione di Cauchy o successione fondamentale \u00e8 una successione tale che, comunque si fissi una distanza arbitrariamente piccola formula_1, da un certo punto in poi tutti gli elementi della successione hanno distanza reciproca inferiore ad formula_2 . Ogni successione convergente \u00e8 di Cauchy, e tale nome \u00e8 dovuto al matematico e ingegnere Augustin-Louis Cauchy.\nDefinizione.\nSi definisce successione di Cauchy una successione formula_3 a valori in uno spazio metrico formula_4 tale che per ogni formula_5 esiste formula_6 tale che per tutti gli formula_7 si verifica:\nLa definizione indica che, al tendere dell'indice all'infinito, la distanza nello spazio formula_9 tra i due elementi della successione tende a annullarsi. \nOgni successione convergente in formula_9 \u00e8 di Cauchy, come si dimostra considerando una successione convergente formula_11. Esiste allora un indice formula_12 tale per cui:\nConsiderando allora formula_14 e formula_15 maggiori di formula_12 si ha di conseguenza:\nNon \u00e8 detto, al contrario, che una successione di Cauchy debba necessariamente convergere. \nSe tutte le successioni di Cauchy dello spazio metrico formula_18 hanno un limite in formula_9, allora formula_18 viene chiamato spazio metrico completo.\nDato uno spazio metrico, \u00e8 sempre possibile \"estendere\" lo spazio in modo da renderlo completo.\nUno spazio normato completo, rispetto alla metrica indotta dalla norma, si dice invece spazio di Banach. \nOgni successione di Cauchy \u00e8 limitata, e ogni sottosuccessione di una successione di Cauchy che tende a un limite formula_21 tende a formula_21.\nAlcuni teoremi sulle successioni di Cauchy.\nSi dice \"diametro\" di un certo insieme formula_23 in uno spazio metrico formula_18 l'estremo superiore:\ne si indica con:\nin analogia con il diametro del cerchio, in quanto per due punti qualsiasi appartenenti a un cerchio la loro distanza \u00e8 sempre minore (al pi\u00f9 uguale) al diametro del cerchio stesso.\nTeorema della limitatezza delle successioni di Cauchy.\nSia formula_27 una successione di Cauchy in formula_18. Allora formula_27 \u00e8 limitata in formula_9.\nInfatti, per definizione di successione di Cauchy, per ogni formula_1 esiste formula_32 tale che:\ne dunque esiste formula_34 che soddisfa:\nda cui:\nSia:\nAllora:\nPerci\u00f2 formula_39 \u00e8 limitata.\nTeorema dell'implicazione dalla convergenza.\nSia formula_40 convergente. Allora formula_40 \u00e8 una successione di Cauchy.\nInfatti, per definizione di convergenza, per ogni formula_42 si pu\u00f2 trovare formula_6 tale che esiste formula_44 che soddisfa:\nDunque esiste un indice di successione formula_46 per cui, applicando la disuguaglianza triangolare, si ha\nPer cui il teorema \u00e8 dimostrato.\nTeorema della convergenza in spazi metrici.\nSia formula_18, con formula_9 compatto e formula_40 una successione di Cauchy in formula_9. Allora formula_40 converge a qualche punto di formula_9.\nInfatti, sia, come da enunciato, formula_40 una successione di Cauchy. Per ogni formula_12 numero naturale, si costruisca formula_56 nel seguente modo:\ndove formula_59 \u00e8 la chiusura di formula_23 (unione dell'insieme con i suoi punti di accumulazione). Trattandosi di insiemi chiusi in un compatto, sono a loro volta compatti, da cui:\nInoltre:\nche implica:\ne quindi esiste un unico formula_44 tale che formula_65 per ogni formula_66. A questo punto, per ogni formula_42 esiste formula_68 tale per cui:\nda cui:\nche implica:\nil che significa formula_72, ovvero la successione converge.\nTeorema della completezza di R\"k\".\nUno spazio metrico si dice completo quando la condizione di Cauchy per le successioni \u00e8 condizione sufficiente alla convergenza. Il teorema afferma che in formula_73 ogni successione di Cauchy converge.\nInfatti, presa una successione di Cauchy formula_74 a valori in formula_75, sia come per il teorema precedente:\nAllora \u00e8 possibile costruire per qualche formula_12 un formula_56 tale che formula_79. Dunque la successione \u00e8 limitata perch\u00e9 da una parte c'\u00e8 un insieme finito, quello dell'insieme formula_80, e dall'altra c'\u00e8 formula_56. Per il teorema di Heine-Borel un sottoinsieme limitato in formula_73 ha chiusura compatta, quindi si ricade nel caso del teorema precedente. Questo dimostra la completezza di formula_75.\nNumeri razionali e numeri reali.\nNon tutte le successioni di Cauchy convergono: ad esempio, nello spazio dei numeri razionali, la successione\ndove formula_85 sono i numeri della successione di Fibonacci, \u00e8 di Cauchy e tende a un numero che verifica formula_86, ma nessun razionale ha questa propriet\u00e0. \u00c8 necessario quindi costruire un nuovo tipo di numeri; questo \u00e8 uno dei modi per ottenere l'insieme dei numeri reali a partire dai razionali."}
{"id": "66278", "revid": "1599710", "url": "https://it.wikipedia.org/wiki?curid=66278", "title": "Panavia Tornado", "text": "Il Panavia Tornado (ufficialmente Panavia PA-200 Tornado, ma meglio conosciuto come Tornado MRCA - Multi Role Combat Aircraft) \u00e8 un caccia multiruolo con ala a geometria variabile. Sviluppato congiuntamente da Regno Unito, Germania Ovest e Italia, esistono tre varianti principali del Tornado: lIDS (\"Interdiction and Strike\") per l'attacco al suolo, lECR (\"Electronic Combat/ Reconnaissance\") attrezzato per la soppressione delle difese aeree e lADV (\"Air Defence Variant\") intercettore.\nSviluppato e costruito dalla Panavia Aircraft, una compagnia multinazionale formata da British Aerospace (precedentemente British Aircraft Corporation), MBB e FIAT Velivoli (poi Alenia Aermacchi, oggi confluita in Leonardo), il Tornado vol\u00f2 per la prima volta il 14 agosto 1974 ed \u00e8 stato usato in azione dalla RAF, dall'Aeronautica Militare e dall'aeronautica militare dell'Arabia Saudita nella guerra del Golfo. Incluse le varianti, ne sono stati prodotti 1.001 esemplari.\nStoria.\nSviluppo.\nNegli anni sessanta i progettisti aeronautici guardavano favorevolmente l'ala a geometria variabile che permetteva di conciliare la manovrabilit\u00e0 delle ali dritte con la velocit\u00e0 fornita dalle ali a freccia. Il Regno Unito aveva cancellato il progetto del BAC TSR-2 e successivamente aveva fatto lo stesso con il progetto di acquisizione del General Dynamics F-111, trovandosi dunque nella situazione di necessitare di un rimpiazzo per i suoi Avro 698 Vulcan e Blackburn Buccaneer. Il progetto anglo-francese AFVG (\"Anglo-French Variable Geometry\") ebbe inizio nel 1965, ma la Francia si ritir\u00f2 due anni dopo senza nessun risultato concreto in mano, indirizzando le ricerche sullo sviluppo del modello Dassault/Breguet Mirage 2000. D'altra parte la Francia aveva gi\u00e0 sperimentato le ali a freccia variabile sul Mirage G. La Gran Bretagna continu\u00f2 invece lo sviluppo del disegno dell'AFVG e si mise alla ricerca di nuovi partner con cui lavorare.\nNel 1968 Germania Ovest, Paesi Bassi, Belgio, Italia e Canada istituirono un gruppo di lavoro per studiare un sostituto del Lockheed F-104 Starfighter, chiamando inizialmente la loro idea \"Multi Role Aircraft\" (MRA), salvo poi mutarla in \"Multi Role Combat Aircraft\" (MRCA). Tutte le nazioni partecipanti avevano flotte aeree datate ma, dato che le richieste erano molteplici, si opt\u00f2 per far nascere un aereo in grado di rispondere a compiti che erano fino a quel momento assunti da un gran numero di differenti velivoli. Il Regno Unito si un\u00ec all'MRCA nel 1968, rappresentato dall\"'Air Vice-Marshal\" Michael Giddings, e gi\u00e0 nel maggio 1969 vennero stilati accordi con Germania Ovest e Italia. Alla fine del 1968 le prospettive di acquisto di questi tre paesi ammontavano a 1.500 macchine. Canada e Belgio avevano precedentemente abbandonato il progetto: il primo per motivi politici (c'era la convinzione che la produzione e in generale tutto il progetto si sarebbero concentrati nell'Europa occidentale), il secondo perch\u00e9 si vide offerto dalla Francia il Dassault Mirage 5, che venne giudicato pi\u00f9 conforme alle esigenze delle forze aeree belghe.\nLo scopo del progetto MRCA era quello di produrre un aereo in grado di svolgere missioni di attacco al suolo, ricognizione, difesa aerea e antinave, garantendo cos\u00ec il rimpiazzo dei vari aerei in servizio che svolgevano questi compiti. Nella definizione della struttura di base si considerarono le ipotesi di un nuovo disegno alare e l'installazione di uno o due motori. Le quattro nazioni europee rimanenti (Regno Unito, Germania, Italia e Paesi Bassi) istituirono il 26 marzo 1969 la Panavia Aircraft, tuttavia i Paesi Bassi si ritirarono nel 1970 perch\u00e9 convinti dell'eccessiva complicazione dell'idea, mentre la \"Koninklijke Luchtmacht\" necessitava di un aereo semplice e con manovrabilit\u00e0 eccezionale. Un altro duro colpo all'MRCA arriv\u00f2 nel 1972, quando la Germania diminu\u00ec le proprie prospettive di acquisto da 600 a 324 velivoli.\nNell'accordo finale, Regno Unito e Germania Ovest si assunsero rispettivamente il 42,5% del carico di lavoro e l'Italia il restante 15%; la costruzione della fusoliera anteriore e della coda spettarono alla britannica British Aircraft Corporation (BAC, ora BAE Systems), la fusoliera centrale alla MBB tedesca (ora EADS), e le ali all'Aeritalia (ora Leonardo divisione Velivoli). La stessa ripartizione venne adottata per la costruzione dei motori e dell'avionica. Una multinazionale separata dal progetto Panavia, la Turbo-Union Limited, fu fondata nel giugno 1970 per sviluppare e costruire i motori Turbo-Union RB199, destinati ad equipaggiare i futuri Tornado, con la partecipazione al 40% della Rolls-Royce plc, al 40% della MTU Aero Engines e al 20% della Fiat.\nQuando si concluse la fase di definizione del nuovo aereo nel maggio 1970, sul tavolo erano rimasti due design: un monoposto Panavia 100, che inizialmente accolse il favore della Germania Ovest, e un biposto Panavia 200, preferito dalla RAF, che sarebbe diventato il Tornado vero e proprio. Nel settembre 1971 i tre governi si impegnarono a procedere nella costruzione del velivolo, che nel frattempo era stato rivalutato in chiave di attacco al suolo a bassa quota come possibile minaccia al blocco sovietico. Tra l'altro, nel 1976 vennero alla luce tentativi di spionaggio sovietico sullo sviluppo dell'aereo.\nProduzione.\nIl contratto per il primo lotto di aerei fu siglato il 29 luglio 1976, e il primo velivolo fu consegnato alla RAF e alla \"Luftwaffe\" rispettivamente il 5 e il 6 giugno 1979. L'Italia ha invece ricevuto il primo Tornado il 25 settembre 1981. Il 29 gennaio dello stesso anno intanto era iniziato il \"Tri-national Tornado Training Establishment\" nella base aerea di Cottesmore (Rutland) che addestr\u00f2 piloti all'uso del Tornado fino al 31 marzo 1999. Il 500\u00b0 Tornado prodotto fu inviato alla Germania Ovest il 19 dicembre 1987.\nDopo che la Germania Ovest rinunci\u00f2 ad esportare i propri aerei, altre nazioni si interessarono al Tornado, ma tra tutte l'unica che fece acquisti fu l'Arabia Saudita, che ag\u00ec in base all'accordo per lo scambio di armi Al-Yamamah siglato tra BAE Systems e il governo saudita. L'Oman commission\u00f2 verso la fine degli anni ottanta l'acquisto di Tornado per un totale di 250 milioni di sterline, ma cancell\u00f2 l'ordine nel 1990 per problemi finanziari. L'Australia consider\u00f2 l'idea di sostituire i propri Dassault Mirage III con i Tornado, ma alla fine opt\u00f2 per gli F/A-18 Hornet.\nLa produzione dei Tornado \u00e8 cessata nel settembre 1998; l'ultimo velivolo, un Tornado IDS, \u00e8 stato prodotto dalla British Aerospace proprio in quell'anno ed \u00e8 andato all'aeronautica militare saudita.\nTecnica.\nIl Tornado \u00e8 stato impostato per svolgere la funzione di cacciabombardiere supersonico a bassa quota, in grado di atterrare e decollare in brevi distanze. Normalmente, per avere buone prestazioni, un aereo deve possedere ali a freccia positiva o a delta, ma queste configurazioni non sono efficienti a basse altitudini. Per rendere il Tornado maneggevole e in grado di operare adeguatamente sia a bassa che ad alta quota, venne scelto di dotarlo di ali a geometria variabile. Quando le ali sono piegate all'indietro, avvicinandosi alla fusoliera, il Tornado accresce la sua velocit\u00e0 a bassa quota riducendo la resistenza aerodinamica. Con le ali completamente spiegate invece l'aereo ha pi\u00f9 portanza a causa della maggiore superficie offerta all'aria dalle ali, cosa che favorisce, a basse velocit\u00e0, il decollo e l'atterraggio in spazi ristretti. Il Tornado \u00e8 l'unico aereo militare, insieme al Saab 37 Viggen, a montare inversori di spinta.\nLa cabina di pilotaggio monta il joystick in posizione centrale e le manette a sinistra; il sistema di controllo \u00e8 \"fly-by-wire\".\nIl Tornado incorpora un radar usato sia per la navigazione che per l'attacco capace di scandagliare l'aria, mappare il territorio sottostante e permettere al velivolo di mantenere un'altitudine costante quando viaggia a basse quote. Il Tornado ADV monta un radar diverso, l'AI.24 Foxhunter, in grado di agganciare 20 bersagli differenti da una distanza superiore alle 100 miglia (160\u00a0km). Il Tornado pu\u00f2 trasportare praticamente tutte le armi presenti nell'inventario NATO, incluse bombe a grappolo e nucleari. La versione per l'attacco al suolo ha una limitata capacit\u00e0 di combattimento aereo fornita da missili aria-aria AIM-9 Sidewinder o AIM-132 ASRAAM; la variante ADV pu\u00f2 anche lanciare gli AIM-120 AMRAAM.\nApparato motore.\nI britannici si opposero con fermezza all'uso di un motore statunitense per il progetto MRCA, giudicando l'utilizzo di un propulsore Rolls-Royce cosa fondamentale, tanto che minacciarono di lasciare il gruppo di lavoro se non fossero stati accontentati. Nel settembre 1969 venne selezionato il Turbo-Union RB199, frutto delle conoscenze tecniche messe in comune da Regno Unito, Italia e Germania. Lo sviluppo di questo motore aeronautico sub\u00ec ritardi a causa della liquidazione coatta amministrativa subita dalla Rolls-Royce nel 1971, ma la collaborazione multinazionale serv\u00ec comunque ad evitare ulteriori complicazioni al Tornado.\nAll'inizio dell'entrata in servizio dell'RB199 le pale della turbina si degradavano velocemente, per cui vennero presto applicate delle migliorie nelle successive versioni del motore che garantiscono affidabilit\u00e0 e buone prestazioni, anche se i costi di realizzazione sono lievitati. Venne proposta anche una variante potenziata per il Tornado in versione intercettore, ma non venne mai acquistata.\nImpiego operativo.\nGermania.\nIl primo prototipo della Germania Ovest vol\u00f2 il 14 agosto 1973 dalla base aerea di Manching. La prima spedizione di 247 Tornado IDS e 35 ECR venne completata il 27 luglio 1979, che finirono nelle schiere di cinque diversi stormi per rimpiazzare i Lockheed F-104 Starfighter. Due di questi stormi vennero sciolti rispettivamente nel 2003 e nel 2005 e un terzo venne riequipaggiato con i Tornado ECR. Quando l'ultimo stormo di Tornado della \"Marineflieger\", l'aviazione di marina tedesca, venne sciolto nel 2005, i suoi aerei formarono uno stormo da ricognizione nella \"Luftwaffe\".\nI Tornado tedeschi hanno partecipato alla guerra in Bosnia facendo entrare per la prima volta in azione la \"Luftwaffe\" dai tempi della seconda guerra mondiale. Nel 2007, un distaccamento di sei Tornado dell\"Aufkl\u00e4rungsgeschwader 51 \"Immelmann\"\" (51\u00ba stormo da ricognizione \"Immelmann\") \u00e8 stato assegnato a Mazar-i Sharif, nel nord dell'Afghanistan, per supportare le truppe ISAF.\nAll'inizio del 2000 i Tornado IDS, ECR e RECCE (la versione IDS impostata per ospitare il pod \"RECCE\") ricevettero l'aggiornamento \"ASSTA 1\", consistente nel rimpiazzo del computer gestore delle armi con un computer MIL-STD 1553/1760 o Ada MIL-STD 1815. Un'altra miglioria fu l'aggiunta del GPS, di un sistema di navigazione inerziale e del pod-ECM \"Tornado Self Protection Jammer\". Il nuovo computer \u00e8 in grado di controllare i missili HARM III o HARM 0 serie IV/V e Kormoran, le bombe a guida laser GBU-24 Paveway III e si pu\u00f2 interfacciare con il LITENING Advanced Targeting.\nL'aggiornamento ASSTA 2 cominci\u00f2 nel 2005 ma solo per gli 85 Tornado ECR o RECCE, dato che la variante IDS era in via di sostituzione in favore dell'Eurofighter Typhoon. Le modifiche consistettero in un'avionica digitale, nuove contromisure elettroniche e la predisposizione per i missili da crociera Taurus KEPD 350.\nIl 13 gennaio 2004 il ministro della Difesa tedesco Peter Struck annunci\u00f2 che le forze armate sarebbero state investite da alcuni cambiamenti. Uno di questi prevede la diminuzione della flotta aerea dai 426 velivoli in servizio nel 2004 ai 265 che dovranno rimanere nel 2015. Considerando l'ordine di 180 Eurofighter Typhoons, rimarranno attivi solo 85 Tornado.\nItalia.\nIl primo prototipo italiano fece il suo primo volo il 5 dicembre 1975 partendo dall'aeroporto di Torino-Caselle. L'Aeronautica Militare ricevette 100 Tornado IDS, 15 dei quali vennero pi\u00f9 tardi convertiti nella versione ECR. In aggiunta, l'Aeronautica Militare ha usato per dieci anni 24 Tornado ADV forniti dalla RAF per sorvegliare i cieli nazionali.\nI Tornado italiani hanno preso parte alla guerra del Golfo nel 1991. L'operazione Locusta infatti ha visto otto Tornado IDS volare da Gioia del Colle ad Al Dhafra, negli Emirati Arabi Uniti, come parte del contributo italiano alla coalizione. Durante le operazioni un aereo fu abbattuto dalla contraerea irachena. L'Aeronautica Militare ha poi utilizzato i Tornado nel 1999 durante la guerra del Kosovo, sfruttando gli IDS per i bombardamenti e gli ECR per sopprimere i radar e le difese antiaeree jugoslave. In totale vennero lanciati 115 missili HARM.\nNel luglio 2002 l'Italia ha siglato un contratto con la \"Tornado Management Agency\" e la Panavia per l'aggiornamento di 18 Tornado IDS a cura dell'Alenia Aeronautica, che ha completato il primo lavoro nel novembre 2003. \u00c8 prevista la sostituzione dei Tornado IDS/ECR con il caccia multiruolo F-35 Lightning II.\nNel 2011, i Tornado dell'Aeronautica Militare (sia in configurazione ECR che IDS) sono stati impegnati nella guerra in Libia, nell'ambito dell'operazione Unified Protector per far rispettare la \"no-fly zone\", con funzione di soppressione delle difese aeree nemiche, e per il bombardamento di obiettivi militari selezionati sul territorio Libico.\nPi\u00f9 nello specifico il Tornado presta servizio nelle versioni IDS nelle file del 102\u00ba, 154\u00ba e 156\u00ba Gruppo che compongono il 6\u00ba Stormo basato a Ghedi (primo esemplare ricevuto il 27 agosto 1982, conversione ufficiale 20 maggio 1983, missione attacco convenzionale e nucleare, attacco con missili antiradar, ricognizione e attacco antinave con i missili Kormoran). Dal 1\u00ba luglio 2008 il 156\u00ba Gruppo \u00e8 stato trasferito dal 36\u00ba (maggio 1984 entrata in linea del Tornado nel gruppo) al 6\u00ba Stormo. Il velivolo \u00e8 inoltre utilizzato dal 155\u00ba Gruppo del 50\u00ba Stormo (1989, attacco convenzionale e nucleare, basato all'aeroporto di Piacenza-San Damiano) per un totale di circa 100 esemplari in origine acquistati, ora ridotti a meno di 90. Le macchine in servizio nei loro reparti raggiungono i 55-60 esemplari. Ogni reparto ha competenze specifiche, con velivoli equipaggiati con missili stand-off a lungo raggio Storm Shadow, GBU-32 JDAM, GBU-16 Paveway, bombe H (Tipo B 61/3, B 61/4 e B61/10), bombe Mk-83 e Mk-82, pod da ricognizione, Kormoran 1 antinave (circa 60-70 acquistati, adesso radiati), spezzoniere MW-1 (90, mai impiegate in guerra e oggi radiate) o missili HARM. Il programma ECR, iniziato nel 1992, ha visto la modifica di 15 macchine IDS, grazie al ridotto numero di perdite occorse alla linea, inferiore a quanto previsto (tre gruppi per un totale di 54 apparecchi, le esigenze del TTE con altri 10 circa, ma un totale ordinato di 100, incluso uno di preserie e 12 DC). Questo ha consentito di eseguire una notevole riduzione dei costi. In ogni caso si \u00e8 seguito il programma per gli ECR tedeschi con molte delle modifiche pensate dai tedeschi, ma la versione italiana si chiama ECR-IT in quanto ha leggermente modificato le dotazioni.\nNegli ultimi anni (dal 2005 in poi) \u00e8 cominciato l'aggiornamento dei Tornado italiani allo standard MLU-IT, che prevede la possibilit\u00e0 di lanciare il missile di crociera SCALP. I primi test sono iniziati nel settembre 2006. L'ultimo dispositivo acquistato, lo scanner \"RECCELITE\", \u00e8 stato impiegato in Afghanistan nel 2009.\nIl 19 agosto 2014 due Tornado in missione di addestramento decollati dalla base stanziale del 6\u00ba Stormo di Ghedi, in provincia di Brescia, sono precipitati nei pressi di Ascoli Piceno a seguito di una collisione in volo.\nRegno Unito.\nIl primo prototipo inglese vol\u00f2 il 30 ottobre 1974. L'11 luglio 1985, la versione da ricognizione della RAF (GR.1A) fece anch'essa il suo primo volo. I Tornado GR.1 e GR.1A vennero usati nell'operazione Desert fox e nella guerra del Kosovo.\nIl battesimo del fuoco dei Tornado della RAF avvenne nel 1991 con la guerra del Golfo, a cui gli inglesi contribuirono con l'operazione Granby. Circa 60 GR.1 vennero trasferiti nelle basi aeree di Al Muharraq (Bahrain), Tabuk e Dhahran (Arabia Saudita). Nelle prime fasi dell'operazione Granby i Tornado GR.1 colpirono gli aeroporti iracheni con bombe a gravit\u00e0 da 450\u00a0kg e bombe JP-233. Al termine del conflitto erano andati persi sei Tornado, quattro caduti mentre sganciavano bombe convenzionali, uno mentre rilasciava una JP-233 e un altro mentre era in procinto di liberarsi delle sue bombe a guida laser. Un altro Tornado della RAF venne perso in un incidente di volo. Il primo Tornado fu abbattuto il 17 gennaio 1991 da un SA-16, il secondo il 19 gennaio colpito da un SAM mentre eseguiva un raid sull'aeroporto di Tallil, ex base aerea irachena, non lontano da An Nassiriyah, (oppure abbattuto da un R-60MK sparato da un MiG-29 iracheno) e il terzo il 14 febbraio sempre per colpa di un SAM. Passata la prima fase dell'operazione Granby, i Tornado iniziarono ad effettuare bombardamenti da quote medie, e ricevettero anche il supporto di alcuni Blackburn Buccaneer equipaggiati con il puntatore laser Pave Spike che li aiut\u00f2 a indirizzare con precisione le loro bombe. Un ulteriore incidente di volo capit\u00f2 ad alcuni GR.1 dotati del sistema TIALD. Terminata la guerra i Tornado GR.1 rimasero ad Ali Al Salem, in Kuwait, per far rispettare la \"no-fly zone\" garantita dall'operazione Southern Watch.\nAi primi di maggio del 1984 il ministero della Difesa britannico inizi\u00f2 a studiare un modo per aggiornare i propri Tornado che port\u00f2 al \"Mid-Life Upgrade\" (MLU) varato nel marzo 1983. Il 29 maggio, il primo Tornado GR.4 si alz\u00f2 da terra e il 29 luglio 1994 venne siglato un contratto per aggiornare tutti i GR.1, GR.1A e GR.1B allo standard GR.4/GR.4A, il primo dei quali fu pronto il 31 ottobre. Il GR.4 \u00e8 entrato in servizio il 28 aprile 1998 e il primo incarico operativo \u00e8 stato nell'ambito dell'operazione Southern Watch e poi nell'operazione Desert Fox (dicembre 1998).\nI GR.1 comunque non vennero immediatamente radiati dalla prima linea giacch\u00e9 ebbero modo di partecipare alla guerra del Kosovo del 1999. I velivoli operarono prima dalla base di Br\u00fcggen, in Germania, poi dalla Corsica. L'ultimo GR.1 venne convertito in GR.4 nel 2003 e torn\u00f2 alla RAF il 10 giugno.\nL'operazione Telic, la partecipazione britannica alla guerra d'Iraq, ha visto il 617\u00ba squadrone della RAF sganciare per la prima volta i missili Storm Shadow accompagnati da bombe Paveway. Il 23 marzo 2003 un GR.4 venne abbattuto per errore da un missile statunitense Patriot che uccise i due membri dell'equipaggio.\nAgli inizi del 2009 i Tornado GR.4 hanno rilevato gli Harrier GR.7/9 basati all'aeroporto di Kandahar dal novembre 2004.\nPrima della pubblicazione del \"Strategic Defence and Security Review\" (SDSR) avvenuta nel 2010, si pens\u00f2 a radiare i Tornado dal servizio per risparmiare 7,5 miliardi di sterline, ma l'SDSR concluse che i Tornado sarebbero rimasti nella RAF a discapito degli Harrier, ma che comunque sarebbero diminuiti di numero dato l'arrivo degli Eurofighter Typhoon e degli F-35 Lightning II.\nIl 18 marzo 2011 il Primo ministro del Regno Unito David Cameron ha annunciato l'impiego di alcuni Tornado e Typhoon per assicurare il rispetto della \"no-fly zone\" in Libia. Due giorni dopo i Tornado hanno compiuto 4.800\u00a0km per attaccare siti militari delle forze di Mu\u02bfammar Gheddafi compiendo la pi\u00f9 lunga, in termini di distanza, azione di bombardamento dalla guerra delle Falkland.\nDati della tabella tratti da \"Speciale Tornado\".\nArabia Saudita.\nIl 25 settembre 1985 il Regno Unito e l'Arabia Saudita firmarono il cosiddetto contratto \"Al-Yamamah\" che prevedeva, tra le altre cose, l'acquisto da parte del paese arabo di 48 Tornado IDS e di 24 Tornado ADV. Il primo volo di un Tornado della \"Al-Quwwat al-Jawwiyya al-Sa'udiyya\", l'aeronautica militare saudita, avvenne il 9 febbraio 1989 e pi\u00f9 tardi gli aerei parteciparono alla guerra del Golfo. Tre le unit\u00e0 gi\u00e0 esistenti nel 1991 vi erano il 66\u00ba squadrone e il 7\u00ba. Gli ADV erano distribuiti all'epoca al 29\u00ba e al 34\u00ba squadrone a Dhahran. La lunga autonomia era giudicata valida per pattugliare con pochi aerei gli spazi della penisola arabica. La dotazione totale ordinata al 1990 era di 34 IDS, 14 DC, 18 ADV, 6 ADV DC. Nel giugno 1993 il contratto Al Yamamah II stipul\u00f2 l'acquisto di 48 ulteriori Tornado IDS.\nNel settembre 2006 il governo saudita firm\u00f2 un contratto da 2,5 miliardi di sterline (circa 7 miliardi di dollari americani) con la BAE Systems per l'aggiornamento di 80 Tornado destinati a rimanere in servizio fino al 2020. L'aeronautica saudita sped\u00ec il primo Tornado alla BAE System nel dicembre 2006 che lo equipaggi\u00f2, cos\u00ec come il resto degli aerei, con nuovi sistemi di mira e di acquisizione del bersaglio. Nel dicembre 2007 il primo aereo modernizzato venne rimandato in Arabia Saudita.\nA partire dalla prima settimana del novembre 2009, i Tornado sauditi, insieme agli F-15, hanno compiuto alcuni raid contro i ribelli di Sa'dah, nello Yemen.\nVersioni.\nLe macchine in dotazione ad AMI e Luftwaffe hanno mantenuto una certa comunanza nelle configurazioni, la RAF invece ha seguito una strada diversa con le versioni Gr.Mk.I e GR.4\nLe principali versioni del Tornado sono state tre:\nUtilizzatori.\nGli utilizzatori del Tornado e il numero di esemplari (di serie e di pre-produzione, esclusi i prototipi) a tutto il 2013:\nAltri Paesi, come la Malaysia e l'Oman hanno lasciato cadere l'intenzione di acquistare macchine del genere. L'Oman aveva ordinato 8 ADV per la base di Masirah. Forse si riteneva di ottenere dei finanziamenti per tale acquisto da parte della Gran Bretagna, ma questo non \u00e8 successo e nel 1992 vi \u00e8 stata la cancellazione del contratto. L'aeronautica militare della Giordania (nome arabo: \"Al-Quwwat al-Jawwiyya al-malikiyya al-Urdunniyya\" ) aveva ordinato 8 Tornado, 5 IDS e 3 DC, senza seguito. La Malaysia aveva nei suoi progetti un set completo di 16 IDS, 4 ADV, 4 ECR, ma in seguito a difficolt\u00e0 economiche li ha sostituiti con 32 Hawk 100 e 200, poi ridotti a 28.\nLato economico.\nIl costo di queste macchine era ed \u00e8 molto elevato, ma non tanto per l'acquisto, quanto per la gestione. Infatti, se il costo unitario \u00e8 rimasto elevato (circa 30 miliardi di lire negli anni ottanta), ancora maggiore era il costo per il supporto di tale attivit\u00e0. Il costo per l'addestramento completo di un pilota britannico, agli inizi anni ottanta, ammontava a circa 2 milioni di sterline.\nPer quanto riguarda l'AMI, il costo di preparazione di un pilota operativo ammontava, attorno al 1992 con 500 ore di volo complessive sui vari apparecchi del sillabus operativo, a ben 5,5 miliardi di lire. Per il navigatore, con un totale di 260 ore erano richiesti 3,6 miliardi di lire italiane. Totalmente si trattava di un costo paragonabile a quello dell'acquisto di un cacciabombardiere come l'F-104S (velivolo comunque ormai tecnologicamente superato). Anche altri apparecchi richiedevano comunque un elevato investimento: nel caso dell'F-104 si parla di 4,4 miliardi di lire italiane per pilota, 2,4 miliardi di lire per pilota di un plurimotore e 2,1 per quello di un elicottero.\nConsiderando la presenza media di almeno 1,5 equipaggi, ogni Tornado IDS richiedeva non meno di 12 miliardi per addestrare i piloti all'operativit\u00e0. Anche per questo, l'annullamento del PA-100 monoposto, decisamente pi\u00f9 leggero ed economico, fu un colpo molto duro per le finanze dell'Aeronautica militare, visto che il numero di macchine richieste venne mantenuto identico (100), e anche per questo si registr\u00f2 un certo ritardo nel dotarsi di adeguati armamenti e sottosistemi. Il costo orario di un Tornado era all'epoca estremamente elevato e superiore a quello di qualunque altro apparecchio dell'AMI: 34,3 milioni di lire italiane all'ora. Le altre macchine a reazione dell'AM all'epoca avevano questi valori:\nGli aeromobili ad elica, getto, ala rotante:\nCon 180 ore di volo necessarie per ciascun pilota, il costo di volo era di oltre 6 miliardi all'anno, cosicch\u00e9 in poco pi\u00f9 di 5 anni il costo di mantenimento di ciascun equipaggio equivaleva a quello dell'aereo nuovo, senza contare che necessitavano almeno 1,5 equipaggi per aereo, per un totale di circa quaranta equipaggi per gruppo, necessitanti di 240 miliardi annuali per l'attivit\u00e0 di volo, senza considerare l'acquisto di armi ed equipaggiamenti e spese eccezionali, ad esempio i danni dovuti alle collisioni con volatili a bassa quota."}
{"id": "66280", "revid": "1155", "url": "https://it.wikipedia.org/wiki?curid=66280", "title": "Characidae", "text": "La famiglia dei Characidae (Caracidi) comprende 1178 specie di pesci d'acqua dolce, appartenenti all'ordine Characiformes.\nDistribuzione e habitat.\nI Caracidi sono diffusi nel continente africano ad esclusione dell'africa sahariana, del Sudafrica e del Madagascar, nell'America centrale (fino al Texas) e meridionale ad eccezione della Terra del Fuoco. Fino ad oggi le specie descritte sono oltre 1500, divise in 14 famiglie (11 nel continente americano e 3 in Africa) e suddivise a loro volta in 32 sottofamiglie.\nDescrizione.\nA parte alcune eccezioni, la quasi totalit\u00e0 delle specie presenta sul dorso (oltre alla dorsale) una piccola pinna senza raggi, chiamata pinna adiposa, alla base del peduncolo caudale. I Caracidi hanno quasi tutti dieta carnivora, per questo non deve stupire la presenza di denti (visibili in alcune specie). Altra caratteristica tipica \u00e8 la presenza di minuscoli uncini nei primi raggi della pinna anale del maschio (non visibili ad occhio nudo) che servono con tutta probabilit\u00e0 a bloccare la femmina durante l'accoppiamento.\nTassonomia.\nQuesta famiglia ha sub\u00ecto nel corso degli anni numerosi cambiamenti. In alcuni casi dei generi sono stati promossi a famiglia:\nLa sottofamiglia \"Alestinae\" \u00e8 stata promossa a famiglia (\"Alestidae\") e la stessa cosa \u00e8 successa a \"Crenuchinae\" e \"Characidiinae\", ora insieme nella famiglia \"Crenuchidae\".\nDal 1994, dopo accurate revisioni tassonomiche, numerose altre specie sono state spostate a nuove famiglie: \"Acestrorhynchidae\", \"Anostomidae\", \"Chilodontidae\", \"Citharinidae\", \"Ctenoluciidae\", \"Curimatidae\", \"Distichodontidae\", \"Gasteropelecidae\", \"Hemiodontidae\", \"Hepsetidae\", \"Parodontidae\" e \"Prochilodontidae\".\nDiverso \u00e8 il caso dei Piranha, che alcuni biologi e tassonomisti hanno classificato nella famiglia \"Serrasalmidae\", ma che oggi ancora non \u00e8 riconosciuta dal mondo accademico e pertanto \u00e8 ancora classificata come sottofamiglia \"Serrasalminae\".\nClassificazione.\nLa famiglia Caracidi risulta cos\u00ec suddivisa:\nSottofamiglia Agoniatinae\nSottofamiglia Aphyocharacinae\nSottofamiglia Aphyoditeinae\nSottofamiglia Characinae\nSottofamiglia Cheirodontinae\nSottofamiglia Clupeacharacinae\nSottofamiglia Gymnocharacinae\nSottofamiglia Heterocharacinae\nSottofamiglia Iguanodectinae\nSottofamiglia Rhoadsiinae\nSottofamiglia Serrasalminae\nSottofamiglia Stethaprioninae\nSottofamiglia Stevardiinae\nSottofamiglia Tetragonopterinae\nGeneri in \"incertae sedis\".\nUn gran numero di taxa in questa famiglia sono classificati in \"incertae sedis\". Infatti moltissime specie di caracidi necessitano di studi filogenetici maggiori di quelli fino ad oggi compiuti, cos\u00ec come l'intera famiglia. I generi \"Hyphessobrycon\", \"Astyanax\", \"Hemigrammus\", \"Moenkhausia\" e \"Bryconamericus\" includono il maggior numero di caracidi che necessitano di studi pi\u00f9 approfonditi e revisioni. I generi \"Hyphessobrycon\" e \"Astyanax\" furono proposti originariamente tra il 1854 e il 1908 e riconsiderati nel 1917 da Carl H. Eigenmann. Le differenze anatomiche tra specie dello stesso genere che non possono permettere di stabilire caratteri comuni fanno s\u00ec che questa classificazione provvisoria permanga fin quando non si conosca meglio ciascuna specie."}
{"id": "66281", "revid": "9", "url": "https://it.wikipedia.org/wiki?curid=66281", "title": "Castrocaro Terme", "text": ""}
{"id": "66569", "revid": "119965918", "url": "https://it.wikipedia.org/wiki?curid=66569", "title": "Silfio", "text": "Il silfio (conosciuto anche come silphion o laser o laserpicio) \u00e8 una pianta estinta appartenuta probabilmente al genere \"Ferula\" (famiglia Apiaceae o Ombrellifere). Cresceva in una ristretta zona costiera, di circa 200 per 60\u00a0km, in Cirenaica (attuale Libia). Considerato in genere come una specie estinta di \"finocchio gigante\" (qualcuno ritiene che in realt\u00e0 appartenga alla specie non estinta \"Ferula tingitana\"), la specie ancora esistente pi\u00f9 somigliante \u00e8 considerata la \"Ferula assafoetida\".\nRappresentava un tempo la maggiore risorsa commerciale dell'antica citt\u00e0 di Cirene per il suo utilizzo come spezia e medicinale. La pianta era cos\u00ec importante per l'economia cirenaica che divenne il simbolo della citt\u00e0 ed era rappresentata in molte delle sue monete.\nSecondo la leggenda, la pianta era un dono del dio Apollo. Era ampiamente utilizzata dalla maggior parte delle antiche culture mediterranee; i Romani la consideravano \"valere il suo peso in denarii.\"\nIl prodotto di valore era una resina (detta \"laser\" o \"laserpicium\") ricavata dalla pianta. Veniva raccolta in maniera simile alla \"Ferula assafoetida\", una pianta con propriet\u00e0 simili al silfio, tanto che i Romani, compreso il geografo Strabone, usavano la stessa parola per descrivere entrambe.\nA parte i suoi usi nella cucina greco-romana (come ad esempio nelle ricette di Apicio), la pianta era utilizzata per molte applicazioni mediche. Si riteneva che curasse la tosse, la gola irritata, la febbre, l'indigestione, i dolori, le verruche ed altri tipi di malattie, ma soprattutto, secondo Plinio il Vecchio, era utilizzata come contraccettivo. Oggi sappiamo che molte specie appartenenti alla famiglia delle Apiaceae hanno propriet\u00e0 estrogeniche, ed \u00e8 stato dimostrato che alcune (come la carota selvatica) possono fungere da abortivo; \u00e8 quindi possibile che la pianta fosse farmacologicamente attiva per la prevenzione o l'interruzione della gravidanza.\nAlcune fonti sostengono che il tradizionale simbolo del cuore (\u2665) derivi dalla forma dei suoi semi (vedi sezione Simbologia).\nEstinzione.\nLa ragione della presunta estinzione del silfio non \u00e8 completamente chiara. Una tesi si basa su un aumento della domanda di animali cresciuti nutrendosi della pianta per via dei presunti effetti sulla qualit\u00e0 della carne. Sta di fatto che il pascolo eccessivo combinato con un'eccessiva raccolta potrebbero aver provocato l'estinzione.\nIl clima del Maghreb \u00e8 andato progressivamente inaridendosi nel corso dei millenni e la desertificazione potrebbe essere stata un altro fattore.\nUn'altra teoria punta il dito contro l'avidit\u00e0 dei governatori della provincia romana \"Creta et Cyrene\"; la cosa sarebbe del tutto plausibile, visto che la corruzione dei governatori romani era gi\u00e0 stata documentata da Cicerone nelle sue \"Verrinae\". Dopo aver preso il potere dai coloni greci che avevano governato Cirene democraticamente per secoli, i governatori avrebbero cercato di massimizzare i profitti della loro provincia facendo coltivare intensivamente il silfio, ma rendendo in questo modo il suolo inadatto ad ospitare la pianta selvatica a cui si attribuiva il valore di medicinale. Teofrasto dice che il tipo di \"Ferula\" che veniva specificamente chiamata \"silfio\" aveva delle esigenze cos\u00ec particolari da crescere solo allo stato selvatico e da non poter essere coltivata con successo su di un terreno dissodato. La validit\u00e0 di questa affermazione \u00e8 comunque dubbia, visto che Teofrasto stava semplicemente citando una testimonianza di un'altra fonte.\nJ. S. Gilbert, in una sua ipotesi, ritiene che il prodotto esportato (che era una specie di gomma) non derivasse unicamente dalla pianta ma che vi fossero miscelati anche degli intestini di insetto contenenti il composto chimico cantaridina. Per rendere il prodotto appetibile secondo i gusti dei greci, l'ingrediente derivato dall'insetto sarebbe stato tenuto segreto. Quando i governatori romani presero il controllo della regione, per la produzione del silfio avrebbero utilizzato il lavoro degli schiavi, che per\u00f2 ignoravano il modo in cui il prodotto avrebbe dovuto essere preparato: poich\u00e9 non si riusciva pi\u00f9 ad ottenere la stessa qualit\u00e0 di un tempo, si pens\u00f2 che la vera pianta del silfio si fosse estinta. La cantaridina \u00e8 tossica per l'uomo, e un po' come per la \"Mentha pulegium\", l'ingestione di una piccola quantit\u00e0 non ucciderebbe necessariamente un adulto, ma potrebbe molto pi\u00f9 facilmente uccidere un embrione in via di sviluppo.\nGli ultimi esemplari vennero donati all'imperatore Nerone a titolo di curiosit\u00e0, come scrive Plinio il Vecchio nel suo celebre trattato \"Naturalis historia\".\nSimbologia.\nCi sono state alcune speculazioni sul nesso tra il silfio e la tradizionale simbologia della forma del cuore (\u2665).\nAlcuni ritengono che il simbolo del cuore, in ambito religioso, sia stato utilizzato per la prima volta nel XVII secolo, quando Santa Margherita Maria Alacoque ebbe una visione di una forma di cuore dentro una corona di spine. Ad ogni modo, il simbolo \u00e8 presente in vetrate molto pi\u00f9 antiche.\nIl simbolo \u00e8 piuttosto simile al geroglifico egizio utilizzato per indicare il concetto del cuore (\"\u1ec9b\"):\nF34\nLa natura sessuale di quel concetto, combinata con l'ampio uso del silfio nell'antico Egitto per il controllo delle nascite, e il fatto che i semi del silfio erano a forma di cuore, lascia pensare che il geroglifico \"\u1ec9b\" possa essere derivato dalla forma del seme di silfio.\nAraldica.\nNel 1919 alla Cirenaica venne concesso, con regio decreto del 3 aprile 1919, uno stemma \u00abd'azzurro, al silfio d'oro reciso, reciso e sormontato da una stella d'argento. Lo scudo timbrato da corona antica romana\u00bb; il colore del fondo dello scudo divenne successivamente (tra il 1932 e il 1937) rosso e in quest'ultima versione appare nell'arma concessa alla Libia italiana il 16 dicembre 1940.\nIl silfio d'oro \u00e8 stato poi assunto nell'araldica militare italiana quale simbolo delle unit\u00e0 che hanno combattuto nelle campagne in Africa settentrionale durante la seconda guerra mondiale."}
{"id": "66570", "revid": "2222614", "url": "https://it.wikipedia.org/wiki?curid=66570", "title": "Tridente", "text": "Il tridente \u00e8 un'arma inastata composta da una lancia con tre rebbi. Nato come molte armi bianche per derivazione da un utensile agricolo (la forca o forcone), fu utilizzato durante i giochi gladiatorii, dove il reziario era dotato di rete e tridente (che in questo caso \u00e8 chiamato anche fuscina). Anche le arti marziali orientali hanno numerose armi derivate dal tridente.\nMitologia.\nIl tridente era l'arma di Poseidone, con il quale poteva dare vita a nuove sorgenti d'acqua e cavalli (dalla schiuma del mare). \nPoseidone nella mitologia greca era anche in grado di provocare maremoti colpendo la terra con il suo tridente, generando anche terremoti e tempeste marine.\nIl tridente \u00e8 pure l'arma-simbolo del dio ind\u00f9 Shiva (il cui tridente era il \"Trishula\") e di Nettuno (dio analogo a Poseidone nella mitologia romana).\nNautica.\nIl tridente \u00e8 una deriva di 5 metri[Tridente (natante)], dedicata alla scuola vela, progettata nella prima versione da Stella Bracci e nella seconda da Paolo Cori.\nAraldica.\nIl tridente in araldica \u00e8 usato in varie forme.\nNell'araldica militare italiana il tridente del principe Vladimir di Rus \u00e8 il simbolo concesso alle unit\u00e0 che hanno combattuto nelle campagne di Russia durante la seconda guerra mondiale.\nUrbanistica.\nTridente: modello utilizzato per la pianificazione di citt\u00e0, con un impianto di tre strade a raggiera che si dipartono da un punto comune, come una piazza, l'esempio pi\u00f9 noto \u00e8 il Tridente a Roma, modello poi adottato a Versailles e a San Pietroburgo."}
{"id": "66571", "revid": "124622267", "url": "https://it.wikipedia.org/wiki?curid=66571", "title": "Elmo", "text": "L'elmo \u00e8 un'arma bianca difensiva atta a proteggere passivamente la testa del portatore.\nSi tratta di uno degli accorgimenti difensivi pi\u00f9 antichi cui il genere umano ha fatto ricorso per garantire la propria incolumit\u00e0 durante gli scontri. Ad oggi, \u00e8 ancora parte integrante dell'equipaggiamento dei corpi di polizia e delle forze armate di fanteria nella sua forma pi\u00f9 basilare: l'elmetto.\nI primi elmi in metallo vennero realizzati dai Sumeri nel III millennio a.C., soppiantando i precedenti modelli realizzati in stoffa e/o cuoio con materiale rigido di rinforzo. In Europa, a partire dai manufatti prodotti dagli armorari dell'Antica Grecia (v. \"kranos\"), gli elmi furono principalmente di due tipi, pi\u00f9 volte ibridatisi tra loro: (i) a scatola chiusa, avvolgenti integralmente la testa del portatore (v. elmo corinzio o grande elmo medievale); o (ii) elmetti coprenti la sola sommit\u00e0 del cranio (v. cervelliera, decorati o meno dal cimiero. Caratteristica comune a tutti gli elmi europei, fatta salva la generazione \"primitiva\" (es. \"elmo villanoviano\" in uso presso etruschi e romani), \u00e8 il coppo tondeggiante.\nIn Medioriente ed in Estremo Oriente, l'elmo sviluppa solitamente modelli \"leggeri\" (si discosta dal modello l'elaborato e pesante \"kabuto\" giapponese), sostanzialmente degli elmetti rinforzati da nasale e paragnatidi, con un coppo dalla caratteristica forma cuspidata al quale al quale si agganciano falde, cappucci e gorgiere avvolgenti il collo e le spalle in luogo della gronda rigida molto diffusa in Occidente.\nIn araldica, l'elmo compare sia come carico dello scudo che come ornamento esteriore dello stesso.\nEtimologia.\nIl lemma di lingua italiana \"Elmo\" ed il suo diminutivo, \"elmetto\", indicante nello specifico una forma basilare dello stesso, priva cio\u00e8 di talune componenti, sono stati utilizzati, sin dal XVII secolo, con valore intercambiabile, generando una certa confusione che perdura ancora in epoca contemporanea.\nStoria.\nOrigini.\nI primi elmi prodotti nel continente eurasiatico furono con buona probabilit\u00e0 realizzati con stoffa/cuoio e materiale rigido di rinforzo. Omero, nell'Iliade (X, 261-265), descrive un elmo realizzato in cuoio e rinforzato da zanne di cinghiale, effettivamente in uso presso i micenei. Gi\u00e0 nel III millennio a.C. i Sumeri realizzarono elmi in metallo (prima rame e poi bronzo) con protezioni per le orecchie, la fronte e il viso. I manufatti realizzati per gli aristocratici erano coperti d'oro. Gli Egizi utilizzarono prima copricapi di lino e poi elmi in metallo (bronzo). I primi elmi realizzati in ferro (semplici caschi conici sovente ornati di corna) comparirono nel XIV secolo a.C. per operare degli Ittiti. I micenei utilizzavano sia elmi di bronzo sia elmi di cuoio rinforzato (v. sopra) simili elmi furono presumibilmente anche utilizzati dai cosiddetti dori che sostituirono le dinastie micenee in Grecia nel XII secolo a.C.. Nel medesimo periodo, l'Europa continentale della cultura dei campi di urne ricorreva ancora principalmente a dei semplici caschi di bronzo, come testimonierebbe l'elmo rinvenuto presso Thonberg, in Alta Franconia.\nAntica Grecia.\nAi primordi della Grecia classica si diffuse tra le \"polis\" della Penisola greca l'elmo corinzio che copre tutto il volto con due aperture per gli occhi, paranaso e cimiero a cresta. Pi\u00f9 o meno contemporaneamente si diffonde l'elmo calcidico, privo di paranaso e con frontale triangolare decorato dal quale svilupp\u00f2 poi (VII secolo a.C.) l'elmo degli Illiri, popolazione barbariche con cui gli Antichi Greci avevano frequenti contatti. Nel corso del VI secolo a.C. comparve l'elmo attico \"a calotta\", sempre ornato dal cimiero ma con paranuca e paraguance mobili, incernierate al coppo e non tutt'uno con esso come nell'elmo corinzio. La medesima linea generale comparve anche nell'elmo frigio (massicciamente diffuso tra le fanterie dell'esercito di Alessandro Magno) con il coppo sviluppante in una cresta al quale sono incernierati i paragnatidi, in alcuni casi sviluppanti in una vera e propria maschera che chiude integralmente il volto del guerriero, e la gronda.\nLe popolazioni greche della Tessaglia, dedite ad una pratica guerriera che privilegiava la cavalleria alla fanteria, svilupparono un elmo aperto, basato sul modello del copricapo chiamato petaso, con paragnatidi e gronda che sviluppavano in lingua di continuit\u00e0 dal coppo come nell'elmo corinzio ma senza chiudersi sul volto del cavaliere, che si diffuse in Grecia per tramite delle popolazioni della Beozia (da cui il nome \"elmo beotico\") ed ebbe larghissimo utilizzo tra le forze di cavalleria macedoni (es. Eteri).\nImpero romano.\nL'elmo utilizzato dall'esercito romano (in Latino \"cassis\" se di metallo o \"galea\" se di cuoio) nel corso degli oltre dodici secoli di vita, dalla data della fondazione della citt\u00e0 (753 a.C.) fino alla caduta dell'Impero romano d'Occidente, avvenuta nel 476, sub\u00ec numerose modifiche nella forma, nei materiali che lo componevano e nelle dimensioni.\nI primi elmi in metallo dei romani derivarono da modelli etruschi: l'elmo villanoviano a coppo, con cresta metallica che dal lato frontale si congiungeva con quello posteriore, e l'elmo etrusco-corinzio, variante italiana dell'elmo corinzio greco di dimensioni pi\u00f9 ridotte, da portarsi rovesciato all'indietro a protezione della testa ma non del volto. I successivi contatti con la Magna Grecia diffusero presso i romani l'uso degli elmi ellenici veri e propri: fond. elmo corinzio, elmo calcidico ed elmo attico. Quest'ultimo tipo ebbe a Roma grandissimo successo presso le alte classi sociali che fecero realizzare per i loro guerrieri elmi attici da parata sontuosamente decorati.\nIntorno alla fine del V secolo-inizi del IV secolo a.C. fu introdotto un nuovo tipo di elmo di provenienza celtica, l'elmo montefortino con coppo allungato in una solida gronda, atta a proteggere il fante dai colpi discendenti dei cavalieri. Nei secoli successivi, gli armorari romani assorbirono molte altre migliorie della manifattura celtica, producendo, in epoca imperiale, vari tipi di elmi di derivazione celtica, con gronda pronunciata e massicci paragnatidi.\nAl volgere dell'Impero romano, l'elmo era un manufatto producibile su larga scala, grazie anche alla sua forma semplificata. Fu soprattutto utilizzato dalle legioni delle province orientali a partire dal IV secolo e derivato perci\u00f2 da modelli persiani, con forma a semicoppa sferica e paraguance ridotti all'essenziale. Si trattava di elmi usati indiscriminatamente sia da forze di fanteria sia da forze di cavalleria. I pi\u00f9 noti elmi tardo-imperiali romani sono: elmo \"Intercisa\" e elmo \"Berkasovo\".\nTra il V e il VI secolo si diffuse massicciamente l'uso dello \"Spangenhelm\", basato su modelli roxolani e gi\u00e0 in uso alla cavalleria romana dal IV secolo. Era composto da pi\u00f9 segmenti metallici saldati con dei rivetti. La calotta era composta da quattro o sei spicchi saldati da una striscia metallica che ne percorre tutta la circonferenza nella parte inferiore; tra uno spicchio e l'altro erano presenti delle bande metalliche che confluivano sulla cima del coppo.\nMedioevo.\nLo \"Spangenhelm\" diffuso in Europa dai Romani ebbe larga diffusione sia tra le forze armate dell'Impero bizantino sia tra quelle dei regni romano-barbarici. Il modello venne poi sviluppato in Scandinavia nel VI secolo (v. Cultura di Vendel), originando l'elmo vichingo con cresta metallica che irrobustice, dalla fronte alla nuca, la calotta e numerosi accorgimenti difensivi per la maschera facciale: visiere, nasali, visiere con nasali e, nei casi dei modelli pi\u00f9 sontuosi, vere e proprie maschere (v. \"Elmo di Sutton Hoo\"). Le scorribande dei vichinghi nel Vecchio Mondo, a partire dall'VIII secolo, diffondono il nuovo tipo di elmo. Intorno all'Anno Mille, dall'elmo vichingo sviluppano l'elmo conico \"a nasale\" noto come elmo normanno (de. \"Nasalhelm\") e l'elmo russo a mezza-maschera.\nNel corso del Basso Medioevo si comincia ad assistere ad una differenziazione dell'elmo calzato dai militari professionisti dediti all'uso continuo delle armi da quello utilizzato per equipaggiare, rapidamente ed a basso costo, le leve di bassa estrazione sociale (feudali o mercenarie che siano). I \"milites\" utilizzano a partire dal XIII secolo il grande elmo cilindrico, con due fessure orizzontali per la vista e dei forellini per la respirazione, sormontato da cimieri e decorazioni sempre pi\u00f9 complesse, che copre integralmente la testa e poggia direttamente sulle spalle, mentre i guerrieri di basso ceto ricorrono alla cervelliera (la. \"cervellerium\"), in pratica un semplice coppo semisferico di ferro da calzare direttamente sulla testa. Una via di mezzo tra i due tipi era il cappello d'arme, in pratica una cervelliera con vista circolare che correva lungo tutto il bordo del coppo.\nA partire dal XIV secolo, l'ingombrante grande elmo viene sostituito da manufatti di nuova concezione che, come nell'antico elmo romano imperiale, constano di un coppo al quale vengono agganciate componenti aggiuntive (es. bacinetto, il tipo di elmo pi\u00f9 in uso durante la Guerra dei Cento Anni), o, come l'antico elmo corinzio, presentano un coppo con paragnatidi e gronda integrate che seguono la linea del cranio (es. barbuta).\nNel corso del XV secolo, la produzione degli armorari europei raggiunge il culmine. In Italia (spec. Ducato di Milano) viene inventata la celata, un elmo completo di scarso ingombro che permette al portatore di ruotare liberamente la testa. In Germania viene sviluppata la bigoncia integrante in un unico pezzo di metallo coppo, visiera e gronda, e (probabilmente) sul disegno della celata italiana viene sviluppato l'elmo chiuso. Per la protezione dei cavalieri impegnati nella giostra venne sviluppata la Bocca di rana (italianizzazione del tedesco \"Kr\u00f6tenkopfhelm\", sorta di evoluzione del vecchio grande elmo del tutto inutilizzabile in un reale campo di battaglia.\nRinascimento ed Et\u00e0 Moderna.\nIl secolo seguente vide la nascita della borgognotta che lasciava la faccia scoperta, mentre dal XVII secolo l'evoluzione delle armi segn\u00f2 il declino dell'elmo.\nEt\u00e0 Contemporanea.\nAncora in pieno XIX secolo, l'uso dell'elmo, non pi\u00f9 propriamente arma difensiva quanto piuttosto simbolo di un particolare reparto, era largamento diffuso in Europa. Grandissimo successo ebbe, ad esempio, l'\"elmo a punta\" delle truppe prussiane, il \"Pickelhaube\", in uso all'esercito imperiale tedesco sino alla Prima battaglia della Marna.\nFu per\u00f2 proprio lo scoppio della prima guerra mondiale, caratterizzata dall'introduzione di nuove armi e nuove tecniche di combattimento, ad evidenziare la necessit\u00e0 di rivedere l'uso dell'elmo, tornando ad impiegarlo come strumento difensivo per la testa dei soldati, soprattutto dalle schegge di granata o dai colpi dei cecchini nella logorante guerra di trincea che incancren\u00ec il conflitto. Gli schieramenti della Grande Guerra ricorsero allora in modo massiccio all'elmetto, soppiantando i vecchi elmi ottocenteschi: i tedeschi sostituirono il \"Pickelhaube\" con lo \"Stahlhelm\", basato sul modello della bigoncia tardogotica, nel 1916; le armate del \"Commonwealth\" britannico introdussero l'elmetto \"Brodie\", basato sull'antico modello del cappello d'arme medievale, e lo stesso fecero i francesi con l'elmetto Adrian Mod. 16.\nDal termine del secondo conflitto mondiale, l'elmetto, ora realizzato con materiali ad alto potenziale di resistenza (fond. kevlar) e non pi\u00f9 semplice metallo, \u00e8 rimasto in uso alle forze di fanterie di tutti gli eserciti del pianeta (es. l'elmetto ACH delle \"United States Armed Forces\") ed ha trovato largo utilizzo in ambito civile come strumento di protezione per la testa in particolari sport (es. casco per motociclismo) o attivit\u00e0 lavorative (casco antinfortunistico).\nCostruzione.\nGli elmi sono stati prodotti con i pi\u00f9 disparati materiali (cuoio, stoffa, zanne o ossi di animali). Gli elmi pi\u00f9 noti e studiati sono per\u00f2 quasi totalmente realizzati in metallo (fond. bronzo o ferro).\nComponenti.\nA prescindere dal variare delle fogge e degli ornamenti che vi vengono apposti, gli elmi, in qualsiasi parte del mondo, sono caratterizzati da alcune componenti comuni imprescindibili:\nGli elementi decorativi dell'elmo, collocati sopra al coppo, erano:\nNegli elmi particolarmente pesanti (es. grande elmo medievale), la superficie delle componenti (fond. il coppo e la ventaglia) presentava solitamente dei fori d'aerazione.\nEsistevano poi elementi complementari dell'elmo che concorrevano alla protezione della testa e del collo:"}
{"id": "66572", "revid": "120050563", "url": "https://it.wikipedia.org/wiki?curid=66572", "title": "Leone di Giuda", "text": "Il Leone di Giuda \u00e8 il simbolo della trib\u00f9 ebraica di Giuda. Giuda, il quarto figlio di Giacobbe, \u00e8 considerato il fondatore della trib\u00f9. Esso ha il suo riferimento nel libro della Genesi nella Bibbia. Secondo la tradizione ebraica, da questa trib\u00f9 erano gli antenati del David, il secondo re del Regno Unito di Giuda e di Israele.\nL'associazione tra Giuda e il leone pu\u00f2 essere innanzitutto trovata nella benedizione di Giacobbe a Giuda di cui si legge nel Libro della Genesi. Sia il re Davide che Ges\u00f9 discendono dalla trib\u00f9 di Giuda, di cui il leone \u00e8 simbolo. Il Leone di Giuda \u00e8 anche un'espressione usata nell'Apocalisse per indicare il Messia.\nNel giudaismo.\nSecondo la tradizione ebraica, l'iniziatore della Trib\u00f9 di Giuda era uno dei figli di Giacobbe, che venne chiamato Giuda (ebraico Yehuda), Giacobbe stesso che ha benedetto simbolicamente chiamandolo Giuda leone Gur Aryeh (in ebraico: \u05d2\u05bc\u05d5\u05bc\u05e8 \u05d0\u05b7\u05e8\u05b0\u05d9\u05b5\u05d4 \u05d9\u05b0\u05d4\u05d5\u05bc\u05d3\u05b8\u05d4 - \"cucciolo di leone\"), questa nozione ha la sua corrispondenza con il sole che sorge.\nCome simbolo, il leone ha correlazione con l'oro e il sole che ha trovato espressione nelle culture dell'antichit\u00e0 e proseguendo nel Medioevo in poi. Re degli animali e possesso di forza, il leone \u00e8 un simbolo di dignit\u00e0 e di vittoria, cos\u00ec come lotta perpetua e l'esaltazione della virilit\u00e0 dal momento che nel suo potere e la giustizia. Dio \u00e8 come un leone della trib\u00f9 di Giuda che \u00e8 a sua volta come un leone. Attraverso il nome di \"Ariel\" (Leone di Dio), nella lingua e nella cultura degli Israeliti la citt\u00e0 di Gerusalemme \u00e8 associato al re Davide, che secondo la tradizione biblica apparteneva alla trib\u00f9 di Giuda, di conseguenza, nel corso dei secoli, il Leone di Giuda \u00e8 un simbolo di Gerusalemme e ha rappresentato le comunit\u00e0 ebraiche di Israele e quelli che vivono in altre parti del mondo.\nNel cristianesimo.\nLa tradizione cristiana usa il termine \"Leone di Giuda\" per rappresentare Ges\u00f9 di Nazareth, quando era un membro della trib\u00f9 di Giuda, e nel Nuovo Testamento essa \u00e8 indicata come \"appartenenza alla trib\u00f9 di Davide\". Espressione simile viene usata nell'Apocalisse di Giovanni per riferirsi a Ges\u00f9: \"Allora uno degli anziani mi disse: 'Non piangere, perch\u00e9 il Leone della trib\u00f9 di Giuda, il Germoglio di Davide, ha vinto per aprire il libro e i sette sigilli \".\nIn Etiopia.\nIl Leone di Giuda appare nelle tradizioni storiche d'Etiopia a partire dal testo del \"Kebra Nagast\" del V secolo d.C., secondo cui la monarchia etiope emerse dai discendenti della leggendaria Regina di Saba e re Salomone, quando visit\u00f2 il re d'Israele a Gerusalemme, attribuendo a entrambi la paternit\u00e0 del re etiope Menelik I, il leggendario fondatore del Regno di Axum nel IV secolo a.C., primo stato etiope. Essendo Salomone un membro della trib\u00f9 di Giuda (come figlio del re Davide) anche Menelik poteva anche affermare di discendere da quella trib\u00f9.\nLa tradizione etiope inoltre afferma che la stirpe di Menelik \u00e8 confluita direttamente o indirettamente nelle dinastie imperiali dell'Etiopia, la dinastia Zagwe e \"la Dinastia Salomonica\" fino al XX secolo, quando l'imperatore Hail\u00e9 Selassi\u00e9 venne rovesciato nel 1974. Cronache etiopi sostengono anche che ci furono immigrati ebraici dalla \"trib\u00f9 di Dan\" e la \"trib\u00f9 di Giuda,\" che si stabilirono in Etiopia al seguito della regina di Saba e che sarebbero gli antenati dei moderni ebrei \"Falasha.\" Questo spiega perch\u00e9 il Leone di Giuda simbolo ufficiale \u00e8 apparso ampiamente in Etiopia nella monarchia imperiale, francobolli, bandiera, monete, ecc.\nNel Movimento Rastafari.\nNel Rastafarianesimo, il Leone di Giuda \u00e8 una rappresentazione dell'imperatore Hail\u00e9 Selassi\u00e9 d'Etiopia, incoronato imperatore il 2 novembre 1930, come il titolo imperiale di \"\"Re dei re e Leone di Giuda\".\" L'enorme venerazione dei Rastafariani per Hail\u00e9 Selassi\u00e9, unico monarca nero che govern\u00f2 uno stato indipendente, e il suo status come \"profeta di liberazione\" \u00e8 stato alla base della scelta del movimento Rastafari di adottare il Leone di Giuda come proprio simbolo.\nPer i rastafariani il leone di Giuda \u00e8 il simbolo della gen\u00eca della terra d'Etiopia, da essi considerata la nazione pi\u00f9 antica e immutata del mondo. Simbolo centrale nella cultura rastafariana ed etiope, viene citato in moltissimi testi di musicisti reggae come Bob Marley, Peter Tosh.\nAltri utilizzi.\nNell'araldica militare italiana il leone passante di Giuda, tenente nella branca destra una croce d'oro caricata del Cristo d'argento, \u00e8 il simbolo concesso alle unit\u00e0 che hanno combattuto nella campagna d'Africa Orientale."}
{"id": "66573", "revid": "580", "url": "https://it.wikipedia.org/wiki?curid=66573", "title": "Palma (araldica)", "text": "Palma \u00e8 un termine utilizzato in araldica per indicare il ramo del palmizio. Correntemente si usa \"palma\" anche per indicare la pianta, che sarebbe pi\u00f9 appropriato definire \"palmizio\".\nDettagli.\nLa palma \u00e8 simbolo di \"vittoria\" e della \"pace\" con essa ottenuta, pu\u00f2 anche indicare il martirio (vedi palma del martirio). Uno o due rami di palma portati come ornamenti esteriori su uno stemma civico possono indicare gli assedi (e quindi il martirio) sub\u00ecto dalla citt\u00e0.\nLa palma \u00e8 stata spesso assunta nello stemma da chi aveva condotto una prolungata resistenza in battaglia.\nLa \"corona con le palme\" \u00e8 formata da una corona d'oro all'antica con due palme di verde passate in croce di Sant'Andrea e moventi dai lati interni della corona.\nNell'araldica militare italiana la palma al naturale fruttata d'oro, emblema della Tripolitania, \u00e8 il simbolo concesso alle unit\u00e0 che hanno combattuto nella Guerra Italo-Turca.\nNell'araldica imperiale napoleonica la palma era l'insegna dei \"baroni scienziati\" (quarto sinistro di rosso, alla palma d'argento in banda)."}
{"id": "66574", "revid": "999533", "url": "https://it.wikipedia.org/wiki?curid=66574", "title": "Christijan Albers", "text": "Non ha legami di parentela con il pilota Marcel Albers.\nCarriera.\nGli esordi.\nNel 1997 esordisce vincendo il campionato olandese di kart e i campionati Formula Ford dei Paesi Bassi e del Belgio. Nel 1998 passa alla F3 tedesca che vince l'anno successivo. Nel 2001 inizia la sua avventura in Formula 1 nei panni di tester per la scuderia italiana Minardi e nel campionato tedesco per marche, il DTM, che lo vede impegnato con il Team Rosberg. La svolta della carriera avviene nel 2003 quando, pur proseguendo l'attivit\u00e0 di tester per la Minardi, si mette in grande luce nel DTM vincendo diverse gare e laureandosi vicecampione correndo con il team HWA. Nel 2004 un leggero passo indietro dato che la stagione DTM lo vede terminare al terzo posto assoluto; durante l'anno prova le Formula 1 di Minardi e Jordan e la vettura del team Walker Racing in Champ Car.\nFormula 1.\n2005: Minardi.\nNel 2005, dopo anni passati come tester, l'olandese ha l'opportunit\u00e0 di debuttare in Formula 1 al volante della Minardi; la vettura \u00e8 poco competitiva e Albers si trova spesso a lottare per le ultime posizioni in classifica. La stagione \u00e8 in continuo crescendo con l'olandese che, a partire dalla seconda met\u00e0 della stagione, sta sempre davanti ad entrambi i compagni di squadra che si sono alternati durante la stagione e, a volte, persino le due Jordan; il miglior risultato stagionale \u00e8 un 5\u00ba posto al Gran Premio degli Stati Uniti, gara disputata dalle sole 6 vetture gommate Bridgestone. In qualifica il miglior risultato \u00e8 stato un 15\u00b0 posto al Gran Premio del Canada, in cui si mise dietro, oltre alle due Jordan, anche la Red Bull di Christian Klien. Visti i discreti risultati, a fine stagione arriva la chiamata della Midland, per la stagione 2006.\n2006: Midland.\nAnche nella stagione 2006 Albers riesce a vincere il confronto con il compagno di squadra Tiago Monteiro; stavolta, per\u00f2, non riesce a ottenere punti durante la stagione, a causa della vettura poco competitiva che non permette all'olandese di andare oltre un 14\u00ba posto in qualifica e un 10\u00ba in gara. Riusc\u00ec comunque a mettersi in luce passando per ben 4 volte la prima manche di qualifiche, di cui una nella complicata pista di Suzuka; in gara riusciva a tenersi dietro vetture pi\u00f9 potenti fino al primo pit stop quando, grazie a giri pi\u00f9 veloci, gli altri piloti riuscivano a passarlo. Si ricorda inoltre uno spettacolare incidente al Gran Premio di San Marino, dove viene tamponato dalla Super Aguri di Yuji Ide e inizia un ribaltamento che durer\u00e0 parecchie decine di metri dove il pilota ne esce illeso. Al termine della stagione viene confermato anche per il campionato 2007 dalla scuderia che nel frattempo ha cambiato denominazione in Spyker F1.\n2007: Spyker.\nNel 2007 l'olandese \u00e8 accasato alla poco competitiva Spyker, con cui non riesce ad ottenere risultati soddisfacenti, tanto da essere licenziato dopo il Gran Premio di Gran Bretagna; la stagione era piuttosto sottotono, in quanto i migliori risultati in gara sono stati due quattordicesimi posti in Bahrein e in Spagna, mentre in qualifica non and\u00f2 oltre il 20\u00ba posto. Dopo il licenziamento l'olandese non rivolse alcuna azione legale nei confronti della scuderia, mantenendo buoni rapporti con il dirigente della squadra.\nDopo la Formula 1.\nNel 2008 prese parte nuovamente al DTM con una vettura del team Futurecom TME. A dicembre dello stesso anno prese parte alla gara finale dell'American Le Mans Series a volante di un Audi, mentre nel 2009 e nel 2010 disput\u00f2 il campionato europeo Le Mans Series; in entrambe le occasioni partecip\u00f2 alla 24 Ore di Le Mans, ottenendo nel 2009 il titolo di \"Rookie of the year\".\nNel luglio 2014 assume l'incarico di nuovo amministratore delegato della Caterham, a seguito del cambio di propriet\u00e0 di quest'ultima; l'ex-pilota, per\u00f2, lascia l'incarico nel mese di settembre dello stesso anno, affidando il ruolo di \"team principal\" a Manfredi Ravetto."}
{"id": "66575", "revid": "1719883", "url": "https://it.wikipedia.org/wiki?curid=66575", "title": "Sistema geocentrico", "text": "Il sistema geocentrico \u00e8 un modello astronomico che pone la Terra al centro dell'Universo, mentre tutti gli altri corpi celesti ruoterebbero attorno ad essa. Questo modello fu il sistema cosmologico predominante in molte civilt\u00e0 antiche come quella greca. Le sue interpretazioni pi\u00f9 notevoli si devono ad Aristotele e a Tolomeo. \nTuttavia gi\u00e0 Aristarco nella prima met\u00e0 del III secolo a.C. aveva elaborato un primo modello del sistema eliocentrico.\nTale teoria geocentrica fu comunemente accettata per circa due millenni fino agli inizi dell'epoca moderna quando venne radicalmente trasformata da Tycho Brahe (1546-1601) nel suo sistema ticonico per adattarla alle sue accuratissime osservazioni astronomiche e alla fine fu sostituita dal sistema eliocentrico di Niccol\u00f2 Copernico (1473-1543) rivisitato da Galileo Galilei (1564-1642) e soprattutto Giovanni Keplero (1571-1630).\nOrigine e sviluppo.\nIl sistema geocentrico venne proposto dal grande astronomo greco Eudosso di Cnido in accordo con spunti del suo maestro Platone e sostitu\u00ec rapidamente la cosmografia arcaica, che \u00e8 sottintesa nelle opere di Omero e che nelle linee generali i greci condividevano con i popoli del Vicino Oriente. Esso eliminava il problema di stabilire su che cosa poggiasse la Terra. Ora il punto \"pi\u00f9 basso\" era il centro della Terra e la domanda non aveva pi\u00f9 senso. Anche in Oriente, un universo geocentrico venne adottato (autonomamente o per contatto col mondo greco) nei testi induisti dei Pur\u0101\u1e47a, dove la terra, posta al centro, non era considerato il luogo migliore, ma comunque l'unico dove l'uomo potesse ottenere la \"liberazione\" (\"mok\u1e63a\").\nIl sistema geocentrico venne perfezionato da Callippo di Cizico e da Aristotele, che nel \"De caelo\" ne diede un inquadramento concettuale quasi universalmente accettato dai dotti per circa due millenni. Parallelamente, per\u00f2, l'osservazione sempre pi\u00f9 accurata del moto dei pianeti costrinse gli astronomi a sviluppare nuovi concetti (eccentrico, epiciclo, equante) poco assimilabili dal modello aristotelico. I pi\u00f9 importanti innovatori furono Ipparco e Tolomeo, le cui opere imposero il sistema geocentrico in tutto il mondo antico in oriente come in occidente, fra i musulmani come fra i cristiani. Alla fine del XVI secolo, poco prima del suo definitivo abbandono, Tycho Brahe ne propose una drastica revisione.\nIl sistema geocentrico ebbe ampia diffusione nell'antichit\u00e0 e nel Medioevo perch\u00e9 ritenuto soddisfacente in termini astronomici e coerente con le opinioni filosofiche e religiose allora prevalenti, tanto che fu anche alla base della cosmologia dantesca nella \"Divina Commedia\". Questa convinzione, fra il XVI ed il XVIII secolo, venne scalzata dal sistema eliocentrico, che poneva invece il Sole al centro dell'Universo. La transizione, nota come rivoluzione copernicana, segn\u00f2 l'affermazione del metodo scientifico introdotto da Galileo Galilei e la nascita della scienza moderna.\nLe sfere omocentriche di Eudosso e Aristotele.\nPoich\u00e9 il cerchio era considerato la forma perfetta, i movimenti dei corpi celesti dovevano essere circolari ed il cosmo doveva essere suddiviso in una serie di sfere concentriche. \nLa sfera centrale (detta anche \"sublunare\") era occupata dalla Terra e dalla sua atmosfera; essa era l'unica parte \"imperfetta\" del cosmo, sia perch\u00e9 entro di essa i moti erano rettilinei, sia perch\u00e9 mutevole. Essa era composta dai quattro elementi dei filosofi presocratici.\nAl di fuori di questa sfera ve ne erano altre otto, composte di un quinto elemento incorruttibile, l'etere. Le prime corrispondenti ai sette pianeti (nell'ordine: Luna, Mercurio, Venere, Sole, Marte, Giove e Saturno) e l'ultima, il Firmamento, alle stelle fisse.\nOgni oggetto celeste era \"incastonato\" nella propria sfera e ne condivideva il moto circolare uniforme (perfetto, immutabile ed eterno) attorno alla Terra.\nLa versione di Ipparco e Tolomeo.\nIl sistema geocentrico fu perfezionato nel II secolo a.C. da Apollonio di Perga e dal massimo astronomo dell'antichit\u00e0, Ipparco. Per spiegare le \"irregolarit\u00e0\" del movimento dei pianeti Apollonio suppose che essi percorressero con moto uniforme delle circonferenze (gli \"epicicli\"), i cui centri a loro volta si muovevano uniformemente su circonferenze di raggio maggiore (i \"deferenti\"), il cui centro era nelle vicinanze della Terra.\nPoich\u00e9 non \u00e8 giunta fino a noi alcuna opera di Apollonio o di Ipparco su questo argomento, i suoi dettagli ci sono noti attraverso l'Almagesto, un famoso trattato scritto dall'ultimo grande astronomo dell'antichit\u00e0, Tolomeo (II secolo d.C.), che riprese e perfezion\u00f2 l'opera di Ipparco. Il sistema, quindi, \u00e8 spesso indicato come \"tolemaico\" (oppure anche \"aristotelico-tolemaico\"). Esso raggiunse una discreta precisione (tanto da essere indubbiamente superiore, dal punto di vista sperimentale, al sistema eliocentrico proposto da Aristarco da Samo), ma al prezzo di una maggiore complessit\u00e0.\nIl sistema geocentrico, inoltre, era pi\u00f9 accetto perch\u00e9 coerente con la fisica allora universalmente accettata.\nIl sistema eliocentrico, invece, era ritenuto assurdo dal punto di vista fisico per varie ragioni avanzate gi\u00e0 da Aristotele. Nel sistema eliocentrico la Terra si muove attorno al Sole a grandissima velocit\u00e0 (circa 106\u00a0000\u00a0km/ora, cio\u00e8 30\u00a0km/s), ma non se ne vede alcuna evidenza: come fa, ad esempio, l'aria a seguire la Terra senza il minimo segno di scombussolamento? Una freccia scagliata verticalmente dovrebbe ricadere lontano, ecc. Se poi la Terra ruota su s\u00e9 stessa, vi dovrebbe essere un vento perenne diretto da Est a Ovest. Le risposte ai quesiti di Aristotele arrivarono solo col principio di relativit\u00e0 galileiana (1632) e con la gravitazione universale (Newton, 1687).\nIl sistema eliocentrico, inoltre, era esposto a obiezioni filosofiche e religiose avanzate gi\u00e0 nell'antichit\u00e0 classica, mentre quello geocentrico, dando alla Terra una posizione privilegiata al centro dell'universo, rendeva naturale considerare l'uomo come apice e fine della creazione. L'importanza di questo fatto fu sottolineata anche da Bertolt Brecht nella sua opera teatrale \"Vita di Galileo\". Lo schema geocentrico, inoltre, forniva un contesto favorevole anche a rendere non inverosimile l'astrologia, un complesso di credenze molto diffuse sin dalla pi\u00f9 lontana antichit\u00e0. Tolomeo, infatti, scrisse anche un libro, il \"Tetrabiblos\", in cui collegava le teorie astrologiche allora vigenti con il sistema aristotelico/tolemaico.\nLa revisione di Tycho Brahe.\nGi\u00e0 nell'antichit\u00e0 l'astronomo Marziano Capella aveva osservato che il moto di Mercurio e Venere si spiegava pi\u00f9 facilmente se si supponeva che essi ruotassero attorno al Sole e con lui fossero traslati attorno alla Terra. Copernico stesso prende in considerazione la possibilit\u00e0 che anche gli altri pianeti ruotino attorno al Sole pur mantenendo la Terra al centro dell'universo. Si otterrebbe cos\u00ec un sistema geo-eliocentrico indistinguibile dal sistema copernicano tramite l'osservazione dei soli moti planetari.\nQuesto sistema \u00e8 oggi legato al nome dell'astronomo danese Tycho Brahe, che svilupp\u00f2 strumenti accurati di osservazione astronomica e li utilizz\u00f2 per molti anni raccogliendo i dati, che consentirono al suo discepolo Keplero di formulare le sue tre famose leggi.\nAlcuni decenni prima dell'intervento risolutivo di Galileo, Tycho Brahe demol\u00ec per primo con le sue osservazioni la cosmologia aristotelica. Il punto di partenza fu l'osservazione di una nova nella costellazione di Cassiopea la sera dell'11 novembre 1572. La sua luce si attenu\u00f2 gradualmente sino a scomparire all'inizio del 1574. Tycho la osserv\u00f2 per mesi allo scopo di verificare che essa si trovava alla stessa distanza delle altre stelle e pubblic\u00f2 le sue conclusioni (\"De stella nova\", 1573). Riassume Paolo Rossi: \u00abSe non si trattava di una cometa, se la nuova stella appariva nella stessa posizione contro la sfera delle stelle fisse, allora nei cieli immutabili si era verificato un mutamento e si potevano avanzare dubbi sul contrasto fra la immutabilit\u00e0 dei cieli e la mutabilit\u00e0 del mondo sublunare\u00bb. Tycho afferm\u00f2 per primo che: \u00abla realt\u00e0 di tutte le sfere deve essere esclusa dai cieli... il cielo \u00e8 fluido e libero, aperto in tutte le direzioni, tale da non opporre alcun ostacolo alla libera corsa dei pianeti...\u00bb. Commenta Paolo Rossi: \u00abEra questa di Brahe, un'affermazione di importanza rivoluzionaria, paragonabile a quella di Copernico sulla mobilit\u00e0 della Terra\u00bb.\nCrisi e obsolescenza del sistema geocentrico.\nIl sistema geocentrico fu accettato per quasi due millenni, ma alla fine esso fu sostituito da quello eliocentrico perch\u00e9 i presupposti razionali su cui si reggeva il primo (la \"Fisica\" e la \"Metafisica\" di Aristotele, utilizzate per sviluppare la cosmologia del \"De caelo\") si rivelarono erronei, mentre i copernicani si dotarono progressivamente della nuova fisica di Galileo e Newton.\nLa cosmologia aristotelica, infatti, entr\u00f2 in forte crisi a causa delle prime osservazioni col telescopio, che rivelarono le forti somiglianze del mondo celeste con quello sublunare: Galileo, utilizzando cannocchiali di sua costruzione scopr\u00ec che la Luna aveva montagne, il Sole macchie, Venere aveva fasi e perci\u00f2 brillava di luce riflessa come la Luna. Se il cielo era cos\u00ec simile alla Terra non c'era pi\u00f9 scandalo a ipotizzare che anche la Terra fosse un pianeta come gli altri.\nPochi decenni prima, inoltre, il sistema tolemaico aveva gi\u00e0 ricevuto un brutto colpo da Tycho Brahe, che aveva inventato strumenti astronomici innovativi e raccolto dati astronomici molto pi\u00f9 precisi di quelli sino ad allora disponibili. Le sue osservazioni avevano portato a una profonda revisione del sistema geocentrico in cui la Terra era l'unico corpo del sistema solare a non ruotare attorno al Sole. Con questa revisione il sistema geocentrico risultava equivalente al sistema eliocentrico, bench\u00e9 il sistema di riferimento del moto fosse posto sulla Terra e non sul Sole. I due sistemi, cio\u00e8 erano indistinguibili dal punto di vista dell'astronomia osservativa e lo sarebbero restati per due secoli sino al perfezionamento strumentale che consent\u00ec di osservare la parallasse stellare. La maggior credibilit\u00e0 dell'uno o dell'altro era essenzialmente legata alla verosimiglianza delle fisica sottostante e ci\u00f2 spiega l'importanza fondamentale delle osservazioni di Tycho Brahe nel \"De stella nova\" e di Galileo col telescopio e ancor pi\u00f9 quella degli studi galileiani sul moto.\nNel 1597 Galileo confidava in una lettera inviata a Jacopo Mazzoni la sua preferenza verso il modello copernicano, preferenza ribadita lo stesso anno nella sua prima lettera scritta a Keplero, in cui affermava che il modello di Copernico permetteva la spiegazione di molti fenomeni naturali non spiegabili con le altre teorie e di iniziare a raccogliere note scritte di appoggio a questa teoria e confutazione delle altre, non ancora pubblicate poich\u00e9 riteneva che vi fossero poche persone in grado di giudicarle come Keplero a fronte di una moltitudine di sciocchi che le avrebbero derise come accadeva con gli scritti di Copernico.\nNel 1610 pubblicando il Sidereus Nuncius Galileo annunciava la scoperta dei pianeti medicei, nome che diede ai quattro maggiori satelliti di Giove, ruotanti attorno al pianeta, da lui individuati. Questa scoperta sperimentale demoliva uno dei mattoni del modello tolemaico: l'assenza di moti periodici che non fossero quelli ruotanti attorno alla terra. Da notare che la scoperta di questi nuovi corpi venne accolta malamente dagli astrologi e da parte dei medici, col commento che l'aggiunta di \"tanti nuovi pianeti a' primi gi\u00e0 conosciuti par loro necessariamente ne venga rovinata l'astrologia e diroccata la gran parte della medicina\".\nIl 30 dicembre dello stesso anno, con una lettera al suo collaboratore Benedetto Castelli Galileo descrive la sua ultima scoperta: il pianeta Venere presenta le fasi proprio come la Luna, questo \u00e8 possibile solo se il pianeta gira attorno alla sorgente luminosa che lo illumina, il Sole, Galileo lo rimarca: \"le evidentissime conseguenze che qui si traggono sono a V.R.a notissime\" ossia \u00e8 provato da questa osservazione che il sistema tolemaico \u00e8 sbagliato. Le fasi di Venere sono tuttavia applicabili anche al modello ticonico, che Galileo mai prese seriamente in considerazione.\nNel 1611 Galileo scrisse l'Istoria e dimostrazioni intorno alle macchie solari e loro accidenti; la scoperta delle macchie solari contribuiva a rendere inadeguata l'interpretazione dell'universo secondo i canoni aristotelici, che supportavano il sistema tolomeico, che prevedevano l'esistenza di sfere celesti incorruttibili, immutabili. In una appendice a questo scritto Galileo rivela, senza altri commenti, che i satelliti di Giove hanno eclissi.\nGrazie alle scoperte di Tycho e di Galileo il sistema copernicano, sostanzialmente ignorato sino ad allora, come per due millenni era stato ignorato quello di Aristarco, divent\u00f2 di colpo il sistema cosmologico pi\u00f9 razionale. Le traiettorie planetarie tuttavia continuarono a poter essere approssimate con deferente ed epicicli altrettanto bene di quanto si poteva fare con le orbite ellittiche di Keplero. La verifica sperimentale del moto della Terra richiedeva, come da secoli si sapeva, l'osservazione di un moto di parallasse annua delle \"stelle fisse\" di cui non si trov\u00f2 traccia per lungo tempo.\nL'affermazione del sistema copernicano, quindi, richiese un altro secolo di polemiche, ma anche di meravigliose scoperte. La nuova fisica, capace non solo di descrivere accuratamente ma anche di giustificare i moti planetari, fu elaborata da Isaac Newton (1687). La sua applicazione, tuttavia, era tutt'altro che semplice. Solo nel 1750 Alexis Clairault riusc\u00ec a ritrovare col calcolo la velocit\u00e0 di rotazione angolare della linea degli Apsidi della Luna, misurata da Ipparco (cfr. Irregolarit\u00e0 del moto lunare).\nLe stelle poi risultarono essere infinitamente pi\u00f9 lontane di quanto gli astronomi avessero mai pensato; la loro parallasse era talmente piccola che si riusc\u00ec a misurarla solo nel 1728/29. Per ironia della sorte, le prime misure di parallasse stellare vera e propria furono pubblicate da un astronomo pontificio, Eustachio Manfredi della Specola pontificia di Bologna.. Nel 1728, per\u00f2, l'inglese James Bradley, che stava cercando di misurare la parallasse, aveva gi\u00e0 scoperto un fenomeno diverso e di pi\u00f9 agevole misurazione, l'aberrazione annua della luce; un fenomeno ugualmente importante per dimostrare il moto terrestre. In seguito a queste scoperte, la Chiesa ammise la scientificit\u00e0 del sistema galileiano e rimosse dall'Indice dei libri proibiti molte opere di Galileo.\nAderenza religiosa al geocentrismo.\nIl processo di pensiero e ricerca astronomica che port\u00f2 all'affermazione del sistema copernicano non fu privo di vittime: la maggior parte dei cristiani critic\u00f2 il ribaltamento copernicano dell'astronomia tradizionale e difese inizialmente il sistema geocentrico giudicandolo in accordo con l'interpretazione letterale della Bibbia. Questo atteggiamento mentale venne espresso chiaramente nel giudizio datone da Martin Lutero, ancor prima che le idee di Copernico fossero pubblicate. Egli, infatti, consider\u00f2 l'eliocentrismo una opinione stravagante di un astrologo in cerca di notoriet\u00e0:. Anche Calvino rifiut\u00f2 l'eliocentrismo, dichiarando che i copernicani erano \"posseduti dal diavolo\".\nL'interpretazione letterale delle sacre scritture, bench\u00e9 in generale superata nel corso dei secoli, \u00e8 stata ripresa in epoca contemporanea da alcune frange dell'evangelicalismo statunitense, dell'ebraismo ortodosso e dell'Islam.\nDibattito teologico e posizioni storiche della Chiesa cattolica.\nGiordano Bruno.\nLa difesa del sistema geocentrico, contro ogni diversa ipotesi sulla natura dell'universo, condizion\u00f2 fortemente il pensiero filosofico e scientifico che si andava formando seguendo ipotesi e modelli che non sempre assecondavano n\u00e9 l'interpretazione delle Scritture n\u00e9 il pensiero aristotelico. Il filosofo Giordano Bruno, che nel 1600 fu condannato al rogo come eretico, aveva abbracciato la teoria copernicana (a cui si ispira la sua opera la \"Cena de le Ceneri\"), che suggerendo l'idea di \"infinito universo e mondi\", sostituiva al modello di un cosmo chiuso quello di un universo infinito, che liberava l'uomo da vecchie limitazioni, appariva intollerabile alla Chiesa fortemente impegnata a quel tempo nella difesa dottrinale. Nella \"Cena de le Ceneri\" viene storicamente fornita la prima descrizione della fisica del mondo copernicano, basata su un atomismo in rottura con la fisica aristotelica, e la scoperta dei pianeti medicei da parte di Galileo venne interpretata dai seguaci di Bruno, come Thomas Harriot e Tommaso Campanella, come una conferma della molteplicit\u00e0 infinita dei mondi.\nBruno inoltre defin\u00ec le stelle come angeli e corpi dotati di anima razionale, ascrisse alla Terra un'anima sensitiva e razionale e sostanzialmente neg\u00f2 la creazione divina, l'immortalit\u00e0 dell'anima e l'unicit\u00e0 dell'uomo nell'universo attraverso diverse proposizioni filosofiche contestategli nel processo ove fu condannato.\nLa critica al sistema geocentrico tolemaico aristotelico fatta da Bruno va oltre il tema della centralit\u00e0 della terra opposta a quella del sole, ma comprende il rifiuto di un centro unico, in quanto la sua visione \u00e8 quella di un universo infinito animato da attivit\u00e0 creatrice continua. Quattro secoli dopo Stephen Hawking osserver\u00e0 che il modello speculativo proposto da Bruno andava oltre quello copernicano nel campo astronomico e che Bruno propose la soluzione del problema della stabilit\u00e0 degli oggetti su un corpo rotante, questione che doveva essere risolta per ogni sistema che prevede la presenza di corpi rotanti, e non affrontata da Copernico, Bruno nella \"Cena de le Ceneri\" spieg\u00f2, tramite un esperimento mentale, che \"con la terra si muovono tutte le cose che si trovano in terra\", rimuovendo l'argomentazione contro l'immobilit\u00e0 della terra data dall'osservazione che tutti i gravi cadono verticalmente verso la terra.\nGalileo.\nA distanza di qualche decennio dalla morte di Bruno, Galileo Galilei fu costretto ad abiurare le proprie opere. La Chiesa, ritenendo che il sistema eliocentrico fosse contrario alla ragione (\"proposizione assurda e falsa in filosofia\"), ritenne anche eretica la sua affermazione soprattutto sull'autorit\u00e0 di versetti biblici dell'Antico Testamento. I consulenti del Sant'Uffizio contestarono a Galileo aspetti scientifici della sua teoria indimostrabili a quel tempo, e il fatto che il Pisano aveva rifiutato di confrontarsi nel \"Dialogo sopra i massimi sistemi\" anche col modello Ticoniano, ideato nella seconda met\u00e0 del secolo XVI, che era un modello misto fra geocentrico e eliocentrico. Per la precisione Galileo aveva discusso rifiutandolo il sistema ticoniano nel \"Saggiatore\" dove aveva indicato che il sistema fosse gi\u00e0 stato confutato da Scipione Chiaramonti nella sua opera l\"'Antiticone\" e in polemica col Sarsi, che si proclamava discepolo di Tycho Brahe scriveva: \"io non veggo per qual ragione ei [il Sarsi] s'elegga Ticone, anteponendolo a Tolomeo e a Nicol\u00f2 Copernico, de' quali due abbiamo i sistemi del mondo interi e con sommo artificio costrutti e condotti al fine; cosa ch'io non veggo che Ticone abbia fatta, se gi\u00e0 al Sarsi non basta l'aver negati gli altri due e promessone un altro, se ben poi non esseguito\". Nel modello ticonico la terra era sempre posta al centro dell'universo e attorno ad essa ruotavano la luna e il sole, mentre gli altri pianeti ruotavano in orbite circolari attorno al sole e non essendo la strumentazione dell'epoca in grado di misurare il valore della parallasse stellare questo modello, era accettato da alcuni astronomi. Galileo a sua volta non poteva studiare con il suo cannocchiale il problema della parallasse stellare a causa delle limitazioni tecniche dello stesso ancora presenti negli strumenti della sua epoca.\nGalileo concludeva nel \"Saggiatore\" la sua negazione del sistema ticonico osservando erroneamente che solamente il copernicano, fra i tre diversi sistemi: tolemaico, ticonico e copernicano pu\u00f2 spiegare la ragione delle variazione osservabili al cannocchiale delle dimensioni apparenti di Venere e Marte rispetto a quando si trovano nelle loro posizioni di minima e massima distanza dalla Terra, proseguendo con l'invito a guardare nel telescopio \"ci\u00f2 esser vero e manifesto al senso, ho dimostrato io, e fattolo con perfetto telescopio toccar con mano a chiunque l'ha voluto vedere\" e concludeva definendo \"nullo\" il sistema ticonico. Le azzardate affermazioni di Galileo furono confutate dal pur copernicano Keplero.\nEvoluzione successiva.\nLa posizione della Chiesa cattolica, nel corso dei secoli, si \u00e8 lentamente evoluta verso un consenso sulla visione eliocentrica. Nel 1757, durante il pontificato di Benedetto XIV, la Congregazione dell'Indice ritir\u00f2 il decreto che vietava tutti i libri che insegnavano il movimento della Terra, anche se il \"Dialogo\" di Galileo e un paio di altri libri continuavano a essere esplicitamente inclusi. Nel 1820 la Congregazione del Sant'Uffizio, con l'approvazione del papa Pio VII, decret\u00f2 che all'astronomo cattolico Giuseppe Settele era permesso di trattare il movimento della Terra come un dato di fatto, rimuovendo ogni ostacolo per i cattolici in tal senso.\nNel 1822 la Congregazione del Sant'Uffizio rimosse il divieto di pubblicazione dei libri che trattano del moto della Terra in conformit\u00e0 con l'astronomia moderna e papa Pio VII ratific\u00f2 la decisione.\nDall'edizione 1835 dell'Indice il \"Dialogo\" non fece pi\u00f9 parte della lista dei libri proibiti.\nNell'enciclica \"In praeclara summorum\" scritta nel 1921, papa Benedetto XV dichiar\u00f2 che, \"questa terra che noi abitiamo, quantunque non sia il centro dell'universo, come un tempo si credeva, tuttavia \u00e8 sempre stata la sede della felicit\u00e0 dei nostri progenitori, e testimone in seguito della loro miserrima caduta, che segn\u00f2 per essi la perdita di quella felice condizione che fu poi restituita dal sangue di Ges\u00f9 Cristo\".\nNel 1965 il Concilio Vaticano II dichiar\u00f2, al n. 36 della Costituzione conciliare \"Gaudium et spes\": \"Ci sia concesso di deplorare certi atteggiamenti mentali, che talvolta non sono mancati nemmeno tra i cristiani, derivati dal non avere sufficientemente percepito la legittima autonomia della scienza, suscitando contese e controversie, essi trascinarono molti spiriti fino al punto da ritenere che scienza e fede si oppongano tra loro\". Il riferimento a Galileo \u00e8 reso esplicito dalla nota aggiunta, che cita il volume \"Vita e opere di Galileo Galilei\" di mons. Pio Paschini, edito dalla Pontificia Accademia delle Scienze nel 1964.\nNel 1979 Papa Giovanni Paolo II rese una celebre allocuzione nella quale esalt\u00f2 la figura di Galileo e riconobbe apertamente che lo scienziato aveva dovuto \"soffrire moltissimo nelle mani degli uomini e degli organismi della Chiesa\". Due anni dopo il pontefice istitu\u00ec una commissione di studio sul caso Galilei. Nel 1992 i risultati dell'inchiesta furono resi noti dal Pontificio consiglio della cultura (retto dal cardinale Paul Poupard), il quale stabil\u00ec che la condanna di Galilei del 1633 era stata ingiusta per un'indebita ingerenza della commissione pontificia dell'epoca.\nDopo la pubblicazione dei risultati, Giovanni Paolo II pronunci\u00f2 un discorso alla Pontificia Accademia delle Scienze. Il pontefice deplor\u00f2 il trattamento che ricevette Galileo aggiungendo che l'incidente era stato causato da una \"tragica incomprensione reciproca\". Inoltre dichiar\u00f2:\n Secondo il papa, da ci\u00f2 sarebbe derivata l'opinione dell'esistenza di un'\u00abopposizione costitutiva tra scienza e fede\u00bb, dell'\u00abincompatibilit\u00e0 tra lo spirito della scienza e la sua etica di ricerca, da un lato, e la fede cristiana, dall'altro\u00bb. \u00abMalinteso\u00bb che sarebbe stato superato attraverso un'attenta analisi della realt\u00e0 storica che fu."}
{"id": "66581", "revid": "14", "url": "https://it.wikipedia.org/wiki?curid=66581", "title": "Protestanti", "text": ""}
{"id": "66592", "revid": "124230441", "url": "https://it.wikipedia.org/wiki?curid=66592", "title": "Operatore di Laplace", "text": "In matematica e fisica, in particolare nel calcolo differenziale vettoriale, l'operatore di Laplace o laplaciano, il cui nome \u00e8 dovuto a Pierre Simon Laplace, \u00e8 un operatore differenziale del secondo ordine definito come la divergenza del gradiente di una funzione in uno spazio euclideo, ed \u00e8 solitamente rappresentato dai simboli formula_1, formula_2, o formula_3.\nSi tratta di un operatore ellittico, che in coordinate cartesiane \u00e8 definito come la somma delle derivate parziali seconde non miste rispetto alle coordinate. L'operatore di Laplace pu\u00f2 operare da due fino ad \"n\" dimensioni e pu\u00f2 essere applicato sia a campi scalari, sia a campi vettoriali. Le funzioni di classe formula_4 che annullano il laplaciano, ovvero che soddisfano l'equazione di Laplace, sono le funzioni armoniche. \nL'operatore di Laplace viene generalizzato a spazi non euclidei, dove si presenta anche nella forma, ad esempio, di operatore ellittico, iperbolico. In particolare, nello spaziotempo di Minkowski l'operatore di Laplace-Beltrami diventa l'operatore di d'Alembert.\nIl laplaciano viene impiegato, ad esempio, per modellare la propagazione ondosa ed il flusso del calore, comparendo nell'equazione di Helmholtz. Riveste un ruolo centrale anche in elettrostatica, dove \u00e8 utilizzato nell'equazione di Laplace e nell'equazione di Poisson. In meccanica quantistica rappresenta l'osservabile energia cinetica ed \u00e8 presente nell'equazione di Schr\u00f6dinger. In idraulica viene utilizzato per ricavare l'espressione della cadente piezometrica in funzione delle caratteristiche di una corrente intubata nel regime laminare. Infine, l'operatore di Laplace si trova al centro della teoria di Hodge e dei risultati della coomologia di De Rham.\nDefinizione.\nIl modo pi\u00f9 significativo per denotare l'operatore di Laplace si avvale dell'operatore differenziale vettoriale nabla elevato al quadrato, abbreviato con formula_2. Data una funzione formula_6 in uno spazio euclideo, l'operatore di Laplace applicato a formula_6 \u00e8 la divergenza formula_8 del gradiente formula_9 di formula_6:\nSi utilizzano anche le notazioni:\ndove l'ultima deriva dallo scrivere:\nL'operatore di Laplace in coordinate cartesiane, in uno spazio di dimensione \"n\", \u00e8 dato da:\nGeneralizzazioni.\nOperatore di Laplace-Beltrami.\nIl laplaciano pu\u00f2 essere generalizzato ad un operatore ellittico definito su una variet\u00e0 riemanniana e chiamato operatore di Laplace\u2013Beltrami, mentre l'operatore di d'Alembert si generalizza ad un operatore iperbolico definito su una variet\u00e0 pseudo-riemanniana. L'operatore di Laplace\u2013Beltrami applicato ad una funzione \u00e8 la traccia della relativa matrice hessiana:\ndove la traccia \u00e8 calcolata rispetto all'inversa del tensore metrico. Questo operatore pu\u00f2 essere anche generalizzato al caso di campi tensoriali con una formula simile.\nUn'altra possibile generalizzazione dell'operatore di Laplace su variet\u00e0 pseudo-riemanniane fa uso della derivata esterna, attraverso la quale il laplaciano assume la forma:\ndove formula_17 \u00e8 il codifferenziale. Si nota che rispetto alla definizione data in precedenza c'\u00e8 la differenza di segno.\nIn generale, il laplaciano \u00e8 esteso alle forme differenziali formula_18 per mezzo dell\"'operatore di Laplace\u2013de Rham\":\nche si relaziona all'operatore di Laplace\u2013Beltrami attraverso l'identit\u00e0 di Weitzenb\u00f6ck.\nD'Alembertiano.\nL'operatore di Laplace pu\u00f2 essere generalizzato in alcuni modi a spazi non euclidei, dove pu\u00f2 essere un operatore ellittico, iperbolico o ultraiperbolico. Nello spaziotempo di Minkowski l'operatore di Laplace\u2013Beltrami diventa l'operatore di d'Alembert:\nAltri sistemi di coordinate.\nIn coordinate polari il laplaciano di formula_6 \u00e8:\nUn'altra forma del laplaciano in coordinate sferiche \u00e8:\nDove formula_24 \u00e8 il \"legendriano\", ed \u00e8 la parte angolare del Laplaciano. Questa forma viene utilizzata nella meccanica quantistica per il calcolo dell'hamiltoniano nel caso della rotazione in tre dimensioni di una particella, ed \u00e8 definita come:\nQuesta rappresentazione \u00e8 particolarmente importante perch\u00e9 consente l'applicazione del metodo della separazione delle variabili nell'equazione differenziale alle derivate parziali che si deve calcolare per risolvere l'equazione di Schr\u00f6dinger, per il caso appunto di una particella che si muove sulla superficie di una sfera.\n3 dimensioni.\nIn tre dimensioni e nelle coordinate cartesiane \u00e8:\nmentre in coordinate cilindriche:\ne nelle coordinate sferiche assume la forma:\nIn coordinate curvilinee formula_29, si ha:\ndove si utilizza la notazione di Einstein.\n\"n\" dimensioni.\nIn un generico numero \"n\" (finito) di dimensioni, qualora lo spazio abbia metrica definita positiva, cio\u00e8 sia euclideo, vale la seguente espressione cartesiana:\n\u00c8 anche possibile applicare l'operatore a un campo vettoriale formula_32: in tal caso \u00e8 sufficiente applicarlo separatamente alle tre componenti scalari cartesiane, e i tre scalari ottenuti rappresentano le componenti cartesiane del vettore risultante. Si ottiene quindi:\nIn coordinate sferiche, con la parametrizzazione formula_34, in cui formula_35 \u00e8 il raggio e formula_36 un elemento della sfera unitaria formula_37, si ha:\ndove formula_39 \u00e8 l'operatore di Laplace-Beltrami sulla (\"n\"\u22121)-sfera, noto anche come \"laplaciano sferico\". I termini radiali possono essere anche scritti come:\nCome conseguenza, il laplaciano sferico di una funzione definita su formula_41 pu\u00f2 essere calcolato come l'usuale laplaciano della funzione estesa a formula_42.\nPropriet\u00e0 di base.\nIl laplaciano \u00e8 un operatore lineare:\nDirettamente dalla regola di derivazione del prodotto si ricava l'espressione:\nSe si cerca di approssimare l'applicazione dell'operatore di Laplace a una funzione formula_45 utilizzando i metodi numerici, vanno notate alcune interessanti propriet\u00e0. Ricordando la definizione di derivata di una funzione di una variabile:\ne applicandola poi sulle diverse dimensioni dello spazio ambiente in modo da ottenere la somma delle derivate seconde lungo le diverse coordinate, si ottiene che il valore del laplaciano \u00e8 simile al valore della media della funzione di campo in quel punto. In sostanza, il laplaciano mostra come varia localmente la funzione nello spazio. Se si scrive:\nquindi si pu\u00f2 scrivere:\nQuesta propriet\u00e0 diventa molto interessante nel caso del campo elettrostatico dato che l'operatore di Laplace del potenziale elettrico di un punto nello spazio \u00e8 la divergenza dell'opposto del campo elettrostatico (ricordando che il laplaciano di un campo scalare \u00e8 la divergenza del gradiente di tale campo):\npoich\u00e9 il campo elettrostatico \u00e8 definito come l'opposto del gradiente del potenziale elettrico. Quindi il laplaciano segnala la variazione della densit\u00e0 di carica nello spazio.\nL'operatore di Laplace risulta molto utile anche nel caso di risoluzioni numeriche di equazioni tramite il metodo delle differenze finite. Il laplaciano in un punto della griglia sar\u00e0 nullo solamente se il valore scalare del punto sar\u00e0 uguale ai valori scalari dei punti vicini. Questo viene utilizzato nei metodi del rilassamento per risolvere un'equazione differenziale alle derivate parziali come quella di Poisson o quella di Helmholtz o l'equazione della diffusione."}
{"id": "66593", "revid": "76927421", "url": "https://it.wikipedia.org/wiki?curid=66593", "title": "Laplaciano", "text": ""}
{"id": "66595", "revid": "28592", "url": "https://it.wikipedia.org/wiki?curid=66595", "title": "Rivoluzione d'Ottobre", "text": ""}
{"id": "66598", "revid": "339392", "url": "https://it.wikipedia.org/wiki?curid=66598", "title": "Zio Paperone in Il torneo monetario", "text": ""}
{"id": "66599", "revid": "594029", "url": "https://it.wikipedia.org/wiki?curid=66599", "title": "Principio di azione e reazione esteso", "text": ""}
{"id": "66600", "revid": "121856102", "url": "https://it.wikipedia.org/wiki?curid=66600", "title": "Divergenza", "text": "Nel calcolo differenziale vettoriale, la divergenza \u00e8 un campo scalare che misura la tendenza di un campo vettoriale a divergere o a convergere verso un punto dello spazio.\nIl valore della divergenza di un vettore formula_1 in una certa posizione \u00e8 dato da un operatore differenziale, denotato con formula_2 o formula_3, che fornisce una quantit\u00e0 scalare formula_4 (o formula_5. In coordinate cartesiane tale quantit\u00e0 \u00e8 la somma delle derivate parziali delle componenti di formula_1 lungo le direzioni degli assi.\nPer esempio, se si considera un campo vettoriale in due dimensioni che rappresenta la velocit\u00e0 dell'acqua contenuta in una vasca (sezionata verticalmente) che si sta svuotando, la divergenza ha un valore negativo nella prossimit\u00e0 dello scarico (assumendo quest'ultimo al centro della vasca). Lontano dallo scarico assume invece un valore prossimo allo zero, dato che la velocit\u00e0 dell'acqua \u00e8 quasi costante. Se si suppone l'acqua incomprimibile, in una regione in cui non ci sono n\u00e9 pozzi in cui essa viene scaricata, n\u00e9 sorgenti da cui viene introdotta, la divergenza \u00e8 ovunque nulla. Un campo vettoriale con divergenza nulla ovunque viene detto solenoidale. Un esempio di campo vettoriale solenoidale \u00e8 costituito dal campo magnetico, come stabilito dalle equazioni di Maxwell. Infatti, per il campo magnetico non esistono sorgenti statiche (monopoli magnetici).\nDefinizione.\nLa divergenza \u00e8 una quantit\u00e0 scalare che determina la tendenza delle linee di flusso di un campo vettoriale a confluire verso una sorgente o diramarsi (divergere) da essa. Tale comportamento pu\u00f2 essere descritto considerando una regione di spazio e osservando il flusso (uscente o entrante) del campo vettoriale attraverso la superficie (chiusa) che delimita tale regione: se il flusso \u00e8 uscente il campo si comporta come se all'interno della regione ci fosse una \"sorgente\", mentre se \u00e8 entrante \u00e8 come se ci fosse un \"pozzo\". La definizione di divergenza di un campo \u00e8 ottenuta considerando il caso in cui la regione di spazio si restringe fino a diventare un punto: si tratta del limite, per il volume della regione che tende a zero, del rapporto tra il flusso del campo attraverso la superficie e il volume stesso.\nFormalmente, senza fare riferimento a un particolare sistema di coordinate, la divergenza di un campo vettoriale formula_1 nel punto formula_8 \u00e8 pari al flusso di formula_1 attraverso la frontiera liscia formula_10 di una regione spaziale formula_11, diviso per il volume formula_12 di formula_11, nel limite in cui la dimensione della regione diminuisce fino a farla coincidere con il punto formula_8. Ovvero, si tratta dell'integrale:\ndove formula_16 \u00e8 il versore normale alla superficie formula_10 e uscente da essa. La precedente definizione \u00e8 una formulazione del teorema della divergenza, secondo cui il flusso di formula_1 attraverso la superficie chiusa formula_10 coincide con l'integrale della divergenza di formula_1 svolto nel volume formula_11.\nCon questa definizione la divergenza viene ad assumere il significato di derivata spaziale di un campo vettoriale, intendendo con questo una sorta di rapporto incrementale su un insieme di definizione che tende a zero. Il valore nullo riesce allora a descrivere la conservativit\u00e0 del campo formula_1 quando questo rappresenta un campo di velocit\u00e0. Quando si considera il trasporto di materia, ad esempio, al campo vettoriale si fa corrispondere la velocit\u00e0 delle particelle, e per descrivere la conservazione della materia si sfrutta il teorema della divergenza: esso consente di stabilire che la variazione temporale della densit\u00e0 di materia all'interno di formula_11 \u00e8 uguale al flusso della materia che entra o esce attraverso formula_10. Questo \u00e8 descritto in forma locale dall'equazione di continuit\u00e0.\nConsiderando uno spazio euclideo a tre dimensioni, con versori formula_25, formula_26 e formula_27 relativi agli assi formula_28, formula_29 e formula_30, la divergenza di un campo vettoriale continuo e differenziabile formula_31 \u00e8 la funzione scalare:\nLa notazione formula_33 ha una funzionalit\u00e0 mnemonica, in quanto il punto rappresenta l'operazione di prodotto scalare tra l'operatore nabla e il campo formula_34: applicando formalmente le definizioni dei due operandi e di prodotto scalare il risultato \u00e8 la definizione di formula_35, ma chiaramente si tratta di un abuso di notazione e non di un prodotto scalare ben definito. Restando in coordinate cartesiane, la divergenza di un campo tensoriale formula_36 del secondo ordine differenziabile con continuit\u00e0 \u00e8 un campo tensoriale del primo ordine:\nConsiderando invece un campo vettoriale espresso coordinate cilindriche formula_38, la divergenza \u00e8:\nInfine, in coordinate sferiche, con formula_40 l'angolo rispetto all'asse formula_30 e formula_42 la rotazione intorno all'asse formula_30, la divergenza \u00e8:\nGeneralizzazioni.\nLa divergenza \u00e8 un caso particolare della derivata esterna, quando quest'ultima mappa una 2-forma in una 3-forma in formula_45. Si consideri una 2-forma:\nche, ad esempio, nel caso di trasporto di materia misura l'aumento di particelle che attraversa la superficie per unit\u00e0 di tempo in un fluido di densit\u00e0 formula_47 che si muove con velocit\u00e0 locale formula_1. La sua derivata esterna formula_49 \u00e8 data da:\nLa divergenza di formula_1 pu\u00f2 quindi essere espressa come:\ndove formula_53 denota uno dei due isomorfismi musicali, e formula_54 denota il duale di Hodge.\nSi consideri una variet\u00e0 di dimensione formula_55 con una forma di volume formula_56, ad esempio una variet\u00e0 riemanniana o lorentziana. Dato un campo vettoriale formula_57, esso definisce una formula_58 forma formula_59 ottenuta contraendo formula_57 con formula_56. La divergenza formula_62 di formula_57 rispetto a formula_56 \u00e8 definita da:\nSfruttando la derivata di Lie formula_66 si pu\u00f2 scrivere:\nSu una variet\u00e0 riemanniana o lorentziana la divergenza rispetto alla forma di volume pu\u00f2 essere calcolata in termini della connessione di Levi-Civita formula_68:\ndove la seconda espressione \u00e8 la contrazione della 1-forma formula_70 a valori in un campo vettoriale con s\u00e9 stessa.\nLa divergenza pu\u00f2 anche essere generalizzata ai tensori. Nella notazione di Einstein la divergenza di un vettore contravariante formula_71 \u00e8 data da:\ndove formula_73 \u00e8 la derivata covariante. In modo equivalente, alcuni autori definiscono la divergenza di un tensore misto attraverso la \"notazione musicale #\", ovvero se formula_74 \u00e8 un tensore di tipo formula_75, con formula_8 indice di controvarianza e formula_77 di covarianza, allora la divergenza di formula_74 \u00e8 il tensore di tipo formula_79:\nTeorema di scomposizione.\nUn campo vettoriale sufficientemente regolare \u00e8 completamente determinato quando sono noti la sua divergenza e il suo rotore in ogni punto del suo dominio. Si pu\u00f2 mostrare infatti che ogni flusso stazionario formula_81, che sia differenziabile almeno due volte in formula_82 e che si annulli in modo sufficientemente rapido per formula_83, pu\u00f2 essere decomposto in una parte irrotazionale formula_84 e una parte solenoidale formula_85.\nPer la parte irrotazionale:\ncon:\nPer la parte solenoidale \u00e8 sufficiente rimpiazzare nelle precedenti espressioni il potenziale scalare formula_88 con un potenziale vettore formula_89, il gradiente formula_90 con il rotore formula_91 e formula_92 con formula_93. Si tratta di un caso speciale della \"decomposizione di Helmholtz\" o teorema di Helmholtz.\nPropriet\u00e0.\nLa divergenza \u00e8 un operatore lineare, cio\u00e8:\nper ogni coppia di campi vettoriali formula_34 e formula_96, che gode delle seguenti propriet\u00e0:\nEsempi.\nCoordinate polari piane.\nIn formula_105 possiamo introdurre altri sistemi di riferimento come quello polare:\nDove formula_107 rappresenta la coordinata radiale e formula_42 rappresenta la coordinata angolare.\nSupponendo di voler eseguire la divergenza di una funzione vettoriale:\nsi pu\u00f2 scrivere il prodotto scalare delle due grandezze vettoriali:\navendo ricordato che:\nEseguendo il prodotto si ottiene:\nSi nota che due delle quattro derivate dei versori sono nulle. Infatti, al variare di formula_107 il versore formula_115 non cambia di orientazione (n\u00e9 di modulo, essendo un versore) e la sua derivata rispetto a formula_107 sar\u00e0 di conseguenza nulla. Allo stesso modo formula_117 non varier\u00e0 al variare di formula_107. Le restanti due derivate invece si trovano:\ne sostituendo:\nla divergenza in coordinate polari diventa quindi lo scalare:\nCoordinate sferiche.\nIn formula_45 si possono introdurre altri sistemi di riferimento, come le coordinate sferiche:\ndove formula_107 rappresenta la coordinata radiale, formula_42 rappresenta la coordinata angolare dall'asse formula_28 e formula_128 rappresenta la coordinata angolare dall'asse formula_30. Analogamente al caso precedente, \u00e8 sufficiente proiettare il differenziale sulle nuove coordinate:\nQuindi se:\nla divergenza in coordinate sferiche diventa lo scalare:\nDivergenza del rotore.\nIn formula_45 la divergenza del rotore di qualsiasi campo vettoriale di classe formula_137 \u00e8 sempre uguale a formula_138.\nInfatti, sia formula_34 un campo vettoriale di classe formula_137:\nPoich\u00e9 la funzione \u00e8 di classe formula_137 secondo il teorema di Schwarz le derivate miste sommandosi si annullano (se sono soddisfatte le ipotesi del teorema di Schwarz, infatti, l'ordine di derivazione \u00e8 indifferente)."}
{"id": "66602", "revid": "287204", "url": "https://it.wikipedia.org/wiki?curid=66602", "title": "Paperino e il ventino fatale", "text": "Paperino e il ventino fatale (\"Donald Duck - A Christmas for Shacktown\"), pubblicata su \"Four Color\" n. 367 del gennaio/febbraio 1952 (esordio italiano sul \"Topolino\" n.37 dello stesso anno), \u00e8 una storia a fumetti scritta e disegnata da Carl Barks.\nNota in Italia anche con il titolo di Zio Paperone e il trenino della felicit\u00e0, \u00e8 una delle pi\u00f9 celebri storie del \"Maestro dell'Oregon\", prodotta in quegli anni cinquanta che sono il periodo d'oro dell\"Uomo dei Paperi\". La storia \u00e8 stata inclusa nella raccolta intitolata \"Vita e dollari di Paperon de' Paperoni\" pubblicata come Oscar Mondadori n.170 del 1968 (il primo dei cosiddetti \"Oscar cartoon\").\nPur non basandosi su una trama avventurosa in un posto esotico o alla ricerca di un misterioso tesoro, la storia presenta una vasta coralit\u00e0 di personaggi (in effetti mancano solo i \"cattivi\" e Archimede Pitagorico).\nLa stessa vicenda ruota attorno a due cardini fondamentali: da un lato la raccolta di beneficenza per i poveri della citt\u00e0, dall'altra i problemi di spazio del Deposito delle monete, ormai straripante ben oltre la sua naturale capienza. Proprio quest'ultimo problema sar\u00e0 portato alle estreme conseguenze dal ventino del titolo italiano, che in originale era, in realt\u00e0, il classico \"decino\".\nNella storia emergono molti dei tratti tipici del carattere di Paperone, dal lamentarsi spesso di situazioni disperate al mangiare a sbafo dal nipote, fino al suo leggendario fiuto per i soldi.\nLa storia.\nLa storia inizia con Qui, Quo e Qua che, tornando da scuola, passano per le strade di \"Shacktown\" (\"Quartiere Agonia\" nella traduzione italiana), il quartiere povero di Paperopoli, dove, nonostante l'approssimarsi delle festivit\u00e0 natalizie, i bambini hanno uno sguardo triste ed abbacchiato: per Natale, infatti, sotto l'albero non troveranno alcun regalo.\nSulla strada verso casa, i tre nipotini incontrano Paperina, la fidanzata del loro zio Paperino. Detto del perch\u00e9 del loro muso lungo, la giovane papera decide di aiutare i bambini di Shacktown mettendo in moto le socie del \"Club delle ragazze\" (qui alla prima apparizione). Nel frattempo Paperino \u00e8 impegnato con i conti, alla ricerca dei regali per i suoi nipoti con delle finanze che ammontano a soli cinque dollari. Proprio in quel momento arriva Paperina, che espone a Paperino l'idea dei nipotini e gli comunica che alla raccolta di fondi, per poter dare ai bambini una cena dignitosa ed un trenino in regalo, mancano ancora cinquanta dollari.\nA questo punto, nonostante fosse in un primo tempo restio, Paperino viene convinto da Paperina, Qui, Quo e Qua ad andare dallo zio Paperone per chiedere tale cifra in beneficenza; il ricco magnate paperopolese, per\u00f2, saputo che met\u00e0 di tale cifra \u00e8 destinata all'acquisto di uno \"stupido e inutile\" trenino, dice al nipote che gli dar\u00e0 i venticinque dollari per la cena solo se riuscir\u00e0 a procurarsi in altro modo i 25 per il trenino.\nRaccolta di beneficenza.\nPer risolvere il problema, i 5 paperi iniziano una raccolta di fondi: prima mettono 10 dollari (5 Qui, Quo, Qua e 5 Paperino, rinunciando, cos\u00ec, ai rispettivi regali), quindi partono per strade diverse nel tentativo di recuperare il denaro mancante.\nMentre i nipotini guadagnano 5 dollari spalando neve come GM e Paperina altrettanti vendendo i suoi merletti, Paperino prova, invece, ad imbrogliare lo zio. Infatti, dopo inutili tentativi di chiedere un aiuto ai passanti, il giovane decide di vestirsi come lo zio Jake (qui al debutto anche se solo come cameo), fratello di Fergus, il padre di Paperone. Cos\u00ec travestito, Paperino bussa alla porta dell'ufficio del miliardario, che, come al solito, accoglie i visitatori con il cannone armato e pronto a sparare. Il povero Paperino \u00e8, per\u00f2, costretto alla fuga non gi\u00e0 dal cannone, ma da Paperone stesso: zio Jake, infatti, deve uno scellino al nipote, che ora rivuole indietro anche con gli interessi.\nA questo punto la mente di Paperino partorisce una nuova idea: prima prende in prestito il topino dei nipotini, quindi lo lascia libero tra il denaro e infine lo cattura con un pezzetto di formaggio dopo le suppliche dello zio, guadagnandosi in questo modo i 5 dollari mancanti come ricompensa. Distrattamente, per\u00f2, infila il biglietto da 5 nella tasca dove ha messo il topino, che ancora affamato frantuma in mille pezzetti la banconota.\nDisperato Paperino si dirige verso il parco, dove getta il suo cappello da marinaio per terra: incredibile a dirsi, un passante getta un dollaro d'argento nel copricapo scambiandolo per un mendicante e il giovane papero decide, allora, di contemplare il fondo del suo cappello. \u00c8 in queste condizioni che lo trova Paperone, che prontamente lo scaccia: un dollaro in cinque minuti \u00e8 un modo molto ghiotto per guadagnare qualche spicciolo.\nCos\u00ec, mentre l'attesa a Shacktown si fa sempre pi\u00f9 importante, Paperino ricomincia la sua ricerca.\nIl ventino fatale.\nProvvidenziale \u00e8, allora, l'incontro con il fortunatissimo cugino Gastone. Solo la sua fortuna pu\u00f2 fargli ottenere i quattro dollari mancanti.\nI due cugini si dirigono verso un albergo nei pressi e, sotto le finestre degli ospiti, Gastone tende il suo cappello per raccogliere le possibili offerte. Cade solo un decino cos\u00ec rovente da bucare il cappello e sciogliere la neve. Paperino gi\u00e0 sta andando via, ma Gastone scavando nel punto dove \u00e8 caduta la moneta, ritrova un portafogli ben fornito che gli frutta una buona ricompensa, da cui toglie i 4 dollari promessi al cugino.\nPaperino per\u00f2, gli chiede anche il ventino che, poco prima di andare da Paperina, getta come insulto elemosina nella tuba dello zione, ancora in attesa della pioggia di dollari. E ci sar\u00e0 una vera e propria pioggia allorquando Paperone getta, dal lucernario, il ventino nel suo Deposito delle monete. La monetina, infatti, \u00e8 la classica goccia che fa traboccare il vaso, causando lo sprofondamento degli oltre \"tre ettari cubici\" di denaro del ricco magnate nelle caverne sottostanti.\nSecondo gli esperti scienziati, \u00e8 praticamente impossibile recuperare il denaro, e qualsiasi tentativo rischierebbe di far scivolare i dollari verso le sabbie mobili degli strati pi\u00f9 interni. Paperone, senza altra speranza, si fa ospitare dal nipote Paperino e, come al solito, non smette di lamentarsi della sua disperata situazione, pur scroccando con gusto ed abbondanza i manicaretti del nipote.\nIl trenino della felicit\u00e0.\nUna mattina, all'avvicinarsi del Natale, i nipotini, a colazione, accennano all'esistenza di un sistema di grotte e caverne che da Shacktown si spostano verso la caverna dove \u00e8 franato il denaro di Paperone.\nL'esplorazione porta i paperi fino ad un pertugio, da cui giunge alle narici di Paperone l'amato aroma dei suoi dollari, l'unica cosa che ormai gli \u00e8 rimasta. Qui, Quo e Qua, per\u00f2, non si perdono d'animo: vanno a recuperare \"Pipina\", la locomotiva giocattolo delle GM, e la spingono lungo lo stretto pertugio, riuscendo a recuperare il primo pacco di dollari (un centinaio di banconote da mille dollari), che Paperone, in un incredibile moto di generosit\u00e0, regala loro prima ancora di sapere quanto i tre sarebbero stati in grado di raccogliere.\nCon questa cifra Paperino ed i ragazzi riescono ad organizzare una splendida festa per Shacktown, mentre Paperone, nella grotta, attende che passino i 272 anni, 11, mesi, 3 settimane e 4 giorni necessari per recuperare il denaro.\nQuesto, almeno, il tempo necessario prima dell'intervento di Archimede (vedi \"La prima invenzione di Archimede\")."}
{"id": "66603", "revid": "217", "url": "https://it.wikipedia.org/wiki?curid=66603", "title": "Zio Paperone e il trenino della felicit\u00e0", "text": ""}
{"id": "66604", "revid": "217", "url": "https://it.wikipedia.org/wiki?curid=66604", "title": "Zio Paperone e il ventino fatale", "text": ""}
{"id": "66606", "revid": "1543377", "url": "https://it.wikipedia.org/wiki?curid=66606", "title": "Duchi di Napoli", "text": "Duchi di Napoli.\nIl seguente \u00e8 un elenco cronologico dei duchi di Napoli, reggenti il Ducato di Napoli dal 598 (istituzione del ducato) al 1137 (conquista normanna di Napoli):\nDuchi con titolo ereditario.\nQuesti duchi furono pi\u00f9 indipendenti dei loro predecessori e non furono scelti dall'imperatore, ma furono i discendenti di Sergio I, che venne eletto dai cittadini."}
{"id": "66608", "revid": "1543377", "url": "https://it.wikipedia.org/wiki?curid=66608", "title": "Equazione di Laplace", "text": "In matematica, l'equazione di Laplace, il cui nome \u00e8 dovuto a Pierre Simon Laplace, \u00e8 l'equazione omogenea associata all'equazione di Poisson, e pertanto appartiene alle equazioni differenziali alle derivate parziali ellittiche: le sue propriet\u00e0 sono state studiate per la prima volta da Laplace. L'equazione riveste particolare importanza nei settori dell'elettromagnetismo, dell'astronomia, della fluidodinamica, e le sue soluzioni differenziabili fino al secondo ordine costituiscono la classe delle funzioni armoniche, che sono funzioni analitiche.\nL'equazione impone che l'operatore di Laplace di una funzione incognita sia nullo. Tale relazione riveste particolare importanza in fisica:\nLa soluzione dell'equazione di Laplace nel caso bidimensionale \u00e8 un problema che viene spesso affrontato utilizzando l'analisi complessa, in particolare tramite mappe conformi, mentre nel caso tridimensionale si pu\u00f2 invece utilizzare il metodo di separazione delle variabili.\nL'equazione.\nSia formula_1 una funzione definita su un insieme formula_2 di formula_3 a valori in formula_4. Sia la funzione di classe C2, cio\u00e8 derivabile fino al secondo ordine con continuit\u00e0.\nL'equazione di Laplace per formula_5 ha la forma:\ndove formula_7 \u00e8 l'operatore di Laplace o \"laplaciano\", che nello spazio euclideo tridimensionale pu\u00f2 avere diverse espressioni, ad esempio la forma: cartesiana, cilindrica e sferica.\nL'equazione si trova scritta anche scomponendo il laplaciano:\ndove formula_9 \u00e8 l'operatore divergenza e formula_10 \u00e8 l'operatore gradiente.\nSoluzione fondamentale.\nUna strategia utilizzata nella soluzione delle equazioni alle derivate parziali lineari consiste nel trovare inizialmente soluzioni semplici, ed a partire da esse costruire una soluzione complessa che sia combinazione lineare di soluzioni semplici.\nDal momento che l'equazione di Laplace \u00e8 invariante sotto rotazione, si cercano soluzioni di tipo radiale, dipendenti solamente dalla variabile:\nSi consideri la funzione:\ncon formula_13 tale che l'equazione di Laplace per formula_5 continui a valere.\nPoich\u00e9:\nsi ottiene la derivata prima con la regola della catena: \ne la derivata seconda applicando la regola del prodotto e la regola del quoziente alla derivata prima:\nper ogni formula_18 e per ogni formula_19 non nullo.\nSi ha quindi:\nSe formula_13 \u00e8 diverso da zero si ha:\ne integrando gli ultimi due termini si ottiene:\ncon formula_25 costante. Di conseguenza, per formula_26 positivo:\ncon formula_28 costante.\nCon un'opportuna scelta delle costanti si definisce la soluzione dell'equazione di Laplace nella sua forma pi\u00f9 generale:\ndove formula_30 denota il volume della bolla di raggio unitario in formula_3.\nCondizioni al contorno.\nCondizioni al contorno di Dirichlet.\nIl problema di Dirichlet per le equazioni di Laplace consiste nel trovare una soluzione formula_5 definita in un dominio formula_33 e tale che formula_5 sul bordo di formula_33 coincida con una funzione assegnata. La relazione tra l'equazione di Laplace e quella del calore pu\u00f2 essere data dalla seguente interpretazione fisica del problema di Dirichlet: supponendo che la funzione assegnata sia una temperatura costante nel tempo associata ad ogni punto del bordo di un corpo omogeneo e isotropo, i valori della temperatura all'interno del corpo quando si raggiunge l'equilibrio termico rappresentano la soluzione del problema di Dirichlet.\nCondizioni al contorno di Neumann.\nIl problema di Neumann per le equazioni di Laplace \u00e8 simile al problema di Dirichlet, ma in esso la funzione assegnata non coincide con il valore di formula_5 sul bordo di formula_33, ma con la sua derivata normale. La pi\u00f9 ovvia interpretazione fisica (e quella dalla quale il problema \u00e8 stato motivato) corrisponde alla costruzione di un potenziale su un campo vettore conoscendo le variazioni del campo sul bordo.\nEsistono anche le condizioni al contorno di terzo tipo o di Robin, ma non sono trattate in questa sede.\nFunzione di Green per l'equazione in tre dimensioni.\nSi consideri un sistema descritto dall'equazione di Poisson:\ndove formula_7 \u00e8 il laplaciano in formula_40, formula_41 la sorgente e formula_42 la soluzione della PDE. Poich\u00e9 il laplaciano \u00e8 un operatore differenziale lineare, la soluzione formula_42 pu\u00f2 essere scritta come un integrale esteso alla distribuzione sorgente formula_41:\ndove la funzione di Green \u00e8 la distribuzione formula_46 che consente di ottenere la risposta del sistema in formula_47 ad una sorgente puntiforme, descritta attraverso la delta di Dirac formula_48, posta in formula_49:\nLa funzione di Green per l'equazione di Laplace in tre dimensioni \u00e8 uno strumento spesso utilizzato in fisica, ad esempio nella descrizione dell'interazione di un corpo carico con il campo elettromagnetico generato da una sorgente puntiforme formula_51. In tale contesto, il campo elettrico formula_52 \u00e8 dato dal gradiente del potenziale elettrico formula_53:\ne utilizzando l'equazione di Maxwell:\nsi ha l'equazione di Poisson:\nSi pu\u00f2 allora trovare la soluzione formula_57 per una distribuzione arbitraria considerando una carica puntiforme formula_58 in formula_49:\nLa funzione di Green in tre dimensioni spaziali per l'equazione di Laplace (in tre variabili) \u00e8 data in funzione della distanza reciproca tra due punti:\ndove formula_62 sono le coordinate cartesiane standard. L'espressione algebrica della funzione di Green in tale sistema di coordinate \u00e8:\nEsistono diversi modi per sviluppare tale relazione. Uno di essi \u00e8 l'espansione di Laplace, data per l'equazione di Laplace in tre variabili in termini della funzione generatrice per i polinomi di Legendre:\ndove si sono utilizzate le coordinate sferiche formula_65 e formula_66 \u00e8 l'angolo tra due vettori arbitrari formula_67 dato da:"}
{"id": "66610", "revid": "60849792", "url": "https://it.wikipedia.org/wiki?curid=66610", "title": "Test della mediana", "text": "Il test della mediana \u00e8 un test non parametrico, caso speciale del test del chi quadrato di Pearson. \nViene testata l'ipotesi nulla che le mediane delle popolazioni di due campioni statistici siano identiche.\nI valori di ciascun campione vengono assegnati a due gruppi a seconda che siano superiori o inferiori alla mediana di entrambi i campioni riuniti.\nA questo punto si utilizza il test chi quadrato di Pearson per determinare se le frequenze di ciascun gruppo si discostino molto dalla distribuzione comune ai due gruppi.\nLa potenza di questo test pu\u00f2 essere migliorata utilizzando valori diversi dalla mediana.\n\u00c8 un'alternativa non parametrica al test t di Student quando non sono verificate le ipotesi di quest'ultimo.\nSe applicabile, il test di Kolmogorov-Smirnov (a una o due code) \u00e8 da preferire al test della mediana, in quanto pi\u00f9 efficiente-potente."}
{"id": "66614", "revid": "235199", "url": "https://it.wikipedia.org/wiki?curid=66614", "title": "Test di Wilcoxon-Mann-Whitney", "text": "Il test di Wilcoxon e il test di Mann-Whitney (anche noto come test U di Mann-Whitney) sono due dei pi\u00f9 potenti test non parametrici per verificare, in presenza di valori ordinali provenienti da una distribuzione continua, se due campioni statistici provengono dalla stessa popolazione.\nIl test di Wilcoxon e il test di Mann Whitney sono due test non parametrici diversi: il primo \u00e8 per campioni non indipendenti, il secondo per campioni indipendenti.\nTest alternativi.\nSe si applica il test di Wilcoxon in presenza di dati per i quali si potrebbe utilizzare il test parametrico t di Student, allora la sua potenza-efficienza \u00e8 attorno al 95% sia per campioni piccoli che campioni grandi.\nA seconda della dimensione dei campioni, pu\u00f2 essere preferito al test di Kolmogorov-Smirnov.\nDichiarazione formale dell'oggetto del test.\nAnche se comunemente si afferma che i test W e MW sono utili per rilevare differenze nelle mediane, questo non \u00e8 esattamente vero. Piuttosto MW determina la possibilit\u00e0 di ottenere maggiori osservazioni in una popolazione rispetto ad un'altra. L'ipotesi nulla nel test di Mann-Whitney \u00e8 quella che i due campioni siano tratti da una popolazione singola, e che dunque per questa ragione le loro distribuzioni di probabilit\u00e0 siano eguali. L'ipotesi alternativa \u00e8 che uno dei campioni sia pi\u00f9 grande in maniera stocastica. Questo richiede che i due campioni siano statisticamente indipendenti e che le osservazioni siano almeno ordinali, o quantitative continue o discrete.\nNella formulazione pi\u00f9 generale, si pu\u00f2 dire che il test permette di valutare se l'ipotesi nulla che la probabilit\u00e0 di un'osservazione da una popolazione (X) ecceda una osservazione dalla seconda popolazione (Y) sia 0,5: P(X&gt;Y)=0,5 rispetto all'ipotesi alternativa P(X&gt;Y)&gt;0,5, P(X&gt;Y)&lt;0,5, oppure P(X&gt;Y)\u22600,5.\nInvece Wilcoxon parte dell'ipotesi che i due campioni siano dipendenti. \nUn'altra interpretazione generale alternativa \u00e8 che il test stabilisce se lo stimatore di Hodges-Lehmann della differenza nella tendenza centrale tra le due popolazioni \u00e8 zero. La stima di Hodges-Lehmann per questo problema a due campioni \u00e8 la mediana di tutte le possibili differenze tra un'osservazione nel primo campione ed un'osservazione nel secondo campione.\nIl test \u00e8 a volte interpretato in termini di provare uno spostamento nella localizzazione; nonostante tutto, questa interpretazione particolare \u00e8 valida soltanto quando le distribuzioni delle due popolazioni sono identiche, eccetto che per un possibile spostamento (ad.es. \"\u0192\"1(\"x\") = \"\u0192\"2(\"x\"\u00a0+\u00a0\"\u03b4\")). \nAssunti.\nIn aggiunta, la stretta validit\u00e0 delle tavole standard dei valori critici possiamo confidare sull'assunto che la funzione di distribuzione di probabilit\u00e0 cumulativa soggiacente di entrambi i campioni sia continua, in modo che i collegamenti siano essenzialmente impossibili. Nei casi dove questo assunto \u00e8 non valido, esiste una scelta tra utilizzare procedure di aggiustamento per tenere in considerazione i nessi in un modo ragionevole ma appropriato oppure di usare tecniche computazionali come il ricampionamento.\nCalcoli s.\nIl test comporta il calcolo di una statistica, abitualmente chiamata \"U\", che possiede una distribuzione nota sotto l'ipotesi nulla. Nel caso dei piccoli campioni, la distribuzione viene tabulata, ma per dimensioni dei campioni sopra ~20 esiste una buona approssimazione che usa la distribuzione normale. Alcuni libri tabulano statistiche equivalenti ad \"U\", come la somma di ranghi in uno dei campioni, piuttosto che la stessa \"U\".\nIl test \"U\" \u00e8 incluso nella maggioranza dei moderni pacchetti statistici. Viene anche facilmente calcolato a mano, specialmente per i piccoli campioni. Esistono due modi di fare questo:\nPer piccoli campioni si consiglia di utilizzare un metodo diretto. Risulta molto veloce, e fornisce ragguagli sul significato della statistica \"U\".\nFormula.\nPer campioni di maggiori dimensioni, si pu\u00f2 utilizzare una formula:\nIl valore massimo di \"U\" \u00e8 il prodotto delle dimensioni dei campioni per i due campioni. In questo caso, l'\"altro\" \"U\" sarebbe uguale a zero. La \"U\" di Mann-Whitney \u00e8 equivalente all'area sotto la curva \"receiver operating characteristic\" che pu\u00f2 essere prontamente calcolata"}
{"id": "66615", "revid": "1602064", "url": "https://it.wikipedia.org/wiki?curid=66615", "title": "Jenin", "text": "Jenin (pron. Gen\u00ecn; gi\u00e0: Gina; \"\u01e6in\u012bn\"; in ebraico: \u05d2\u05b6\u05bc'\u05e0\u05b4\u05d9\u05df \"Jenin\"; in latino: Ginae) \u00e8 una citt\u00e0 palestinese nella Cisgiordania settentrionale. Serve come centro amministrativo del Governatorato di Jenin ed \u00e8 un importante centro per le citt\u00e0 circostanti. Jenin \u00e8 sotto l'amministrazione dell'Autorit\u00e0 palestinese. \u00c8 uno dei principali centri agricoli palestinesi.\nJenin ha una popolazione di 110.000 abitanti, a maggioranza araba musulmana; la citt\u00e0 \u00e8 sede anche di una minoranza araba cristiana.\nLa citt\u00e0 ospita un campo profughi per i rifugiati palestinesi stabilito dalla UNRWA. Nelle sue vicinanze si trova il villaggio di Faqqua.\nEtimologia.\nIl nome odierno di Jenin deriva da quello dell'antico centro, malgrado una \"facile etimologia\" vorrebbe legarla alla radice araba \"&lt;j-n-n-&gt;\" da cui si origina il sostantivo \"janna\" e \"junayna\", che significano \"giardino\" (da cui deriva il significato anche di \"paradiso\"), e questo per via del fatto che la cittadina \u00e8 ricca di campi che producono frutta, come cocomeri, meloni, ulivi, aranci.\nJenin era nota nei tempi antichi come il villaggio di \"Ein-Jenin\" o \"Tel Jenin\". Tell-Jenin si trova al centro di quello che oggi \u00e8 il quartiere commerciale di Jenin.\nStoria.\nEt\u00e0 del bronzo.\nJenin \u00e8 stata identificata come \"Gina\", luogo menzionato nelle lettere di Amarna del XIV secolo a.C. All'epoca era uno stato vassallo del Nuovo Regno d'Egitto. Il popolo di Gina riusc\u00ec a uccidere il famigerato signore della guerra Labaya durante il regno del faraone Akhenaton.\nSecondo quanto dedotto da alcuni reperti archeologici, la citt\u00e0 fu fondata col nome \"Ein Gan\u012bm\" (; , \"\u02bfAyn G\u0101n\u012bm\") intorno al 2450 a.C. dai Cananei.\nEt\u00e0 del ferro.\nQuattro lampade in terracotta di origine fenicia risalenti all'VIII secolo a.C. furono scoperte ad Ain Jenin dall'archeologo GI Harding e interpretate come attestanti una qualche forma di contatto e scambio tra i residenti di Jenin in quel momento e quelli della Fenicia .\nPeriodo romano.\nDurante il periodo romano, Jenin era detta \"Ginae\" ed era abitata esclusivamente dai samaritani (ebr. \u05db\u05d5\u05ea\u05d9\u05dd). Il popolo della Galilea era disposto a passare per la citt\u00e0 durante i pellegrinaggi annuali a Gerusalemme. Il commentatore biblico FW Farrar ha sollevato la possibilit\u00e0 che questo villaggio samaritano, \"il primo villaggio in cui arrivasse [un viaggiatore che prendeva la strada dalla Galilea alla Giudea sul monte Tabor]\", fosse quello che respinse i discepoli di Ges\u00f9 nel Vangelo di Luca al punto in cui Ges\u00f9 e i suoi seguaci iniziano il suo viaggio verso Gerusalemme .\nPeriodo bizantino.\nQui sono state rinvenute ceramiche risalenti all'epoca bizantina.\nPeriodo mamelucco.\nDimashki, scrivendo intorno all'anno 1300, disse che dopo l'ascesa del \"potere turco\", l'impero fu diviso in nove (sotto) regni \", o \"Mamlakat\" . Jenin era elencato come una delle localit\u00e0 afferenti al (sotto) regno con capoluogo Safad .\nYaqut descrisse Jenin come \"una piccola e bella citt\u00e0, situata tra Nabulus e Baisan, nella provincia del Giordano. C'\u00e8 molta acqua e molte sorgenti si trovano qui, e spesso l'ho visitato. \"\nAlla fine del XIII secolo, gli emiri mamelucchi di stanza a Jenin furono comandati da Qalawun, il sultano, \"a cavalcare ogni giorno con le loro truppe davanti alla fortezza di Akka, in modo da proteggere la costa e i mercanti\".\nEra ottomana.\nDurante il dominio ottomano in Palestina (1517-1918), Jenin, Lajjun e l'area del Carmelo, furono per parte del XVII secolo governati dalla famiglia beduina Turabay. Nel censimento del 1596, Jenin si trovava nel \"nahiya\" di Jenin, nel \"liwa\" di Lajjun. Aveva una popolazione di 8 famiglie, tutte musulmane, che versavano un'aliquota fissa del 25% sui prodotti agricoli, tra cui grano, orzo, colture estive, capre e alveari, oltre a entrate occasionali; per un totale di 2.000 ak\u00e7e . Tutte le entrate andavano a un Waqf nel nome di Sultan \"Guri\" .\nA met\u00e0 del XVIII secolo, Jenin fu designata la capitale amministrativa dei distretti combinati di Lajjun e Ajlun . Vi sono indicazioni che l'area comprendente Jenin e Nablus rimase funzionalmente autonoma sotto il dominio ottomano e che l'impero avesse difficolt\u00e0 a riscuotervi le tasse. Durante la campagna napoleonica in Egitto che si estese in Siria e Palestina nel 1799, un funzionario locale di Jenin scrisse un poema che elencava e invitava i leader arabi locali a resistere a Bonaparte, senza menzionare il Sultano o la necessit\u00e0 di proteggere l'impero ottomano.\nAlla fine del XIX secolo, alcuni membri della famiglia Jarrar, che facevano parte della \"mallakin\" (famiglie di propriet\u00e0 di terra d'\u00e9lite) a Jenin, collaborarono con i commercianti di Haifa per fondarvi un'impresa di esportazione. Durante l'era ottomana, Jenin fu afflitto da una guerra locale tra membri dello stesso clan. L'esploratore francese Gu\u00e9rin la visit\u00f2 nel 1870. Nel 1882, il \"sondaggio sulla Palestina occidentale\" del descrisse Jenin come \"Il capoluogo del distretto, la sede di un Caimacam, una citt\u00e0 di circa 3.000 abitanti, con un piccolo bazar. Le case sono ben costruite in pietra. Ci sono due famiglie di cattolici romani; il resto sono musulmani. Una sorgente sorge a est della citt\u00e0 e viene condotta in un grande serbatoio in muratura, vicino al lato ovest, di buona pietra quadrata, con una lunga depressione di pietra. Questo serbatoio fu costruito da 'And el Hady, Mudir di Acre, nella prima met\u00e0 del secolo [..], a nord della citt\u00e0 si trova la piccola moschea di 'Ezz ed Din, con una cupola di buone dimensioni e un minareto. \"\nPeriodo del mandato britannico.\nSecondo un censimento condotto nel 1922 dalle autorit\u00e0 del mandato britannico, Jenin aveva una popolazione di 2.637 abitanti, composta da 2.307 musulmani, 7 ebrei, 108 cristiani, 212 ind\u00f9 e 3 sikh. Dal 1936, Jenin divenne un centro di ribellione contro le autorit\u00e0 coloniali britanniche . Nell'estate del 1938, i residenti della citt\u00e0 iniziarono \"un'intensificata campagna di omicidi, intimidazioni e sabotaggi\" che caus\u00f2 \"grave preoccupazione\" all'amministrazione britannica, secondo un rapporto britannico alla Societ\u00e0 delle Nazioni. La citt\u00e0 ebbe un ruolo importante nella rivolta araba del 1936-1939 in Palestina, provocata dalla morte di Izz ad-Din al-Qassam in uno scontro a fuoco con la polizia coloniale britannica nella vicina citt\u00e0 di Ya'bad mesi prima dell'inizio della rivolta. Il 25 agosto 1938, il giorno dopo l'assassinio del commissario distrettuale britannico nel suo ufficio di Jenin, una grande forza britannica con esplosivi entr\u00f2 in citt\u00e0. Dopo aver ordinato agli abitanti di andarsene, circa un quarto della citt\u00e0 fu fatto saltare in aria.\nJenin fu usato dall'Esercito Arabo di Liberazione di Fawzi al-Qawuqji come base.\nGuerra del 1948.\nNella guerra arabo-israeliana del 1948, la citt\u00e0 fu difesa dall'esercito iracheno, poi catturata brevemente dalle forze armate della Brigata Carmeli israeliana durante i \"dieci giorni di combattimenti\" a seguito dell'annullamento del primo cessate il fuoco. Prima della battaglia, i residenti sfollarono la citt\u00e0. L'offensiva era in realt\u00e0 una finta progettata per allontanare le forze arabe dall'assedio critico di Gerusalemme e i guadagni in quel settore furono rapidamente abbandonati quando arrivarono i rinforzi arabi.\nControllo giordano.\nIl campo profughi di Jenin fu fondato nel 1953 dalla Giordania per ospitare i palestinesi sfollati fuggiti o espulsi durante la guerra del 1948. Nel 2014 il campo aveva una popolazione di 16.000 abitanti. Per 19 anni, la citt\u00e0 fu sotto il controllo giordano. Un cimitero di guerra per soldati iracheni e combattenti locali si trova alla periferia di Jenin.\nIl censimento giordano del 1961 rilev\u00f2 14.402 abitanti a Jenin.\nOccupazione israeliana.\nJenin \u00e8 sotto occupazione israeliana dalla guerra dei sei giorni, nel 1967.\nNel 1996, Israele ha consegnato il controllo della citt\u00e0 all'Autorit\u00e0 Nazionale Palestinese in conformit\u00e0 con gli Accordi di Oslo. Conosciuta dai palestinesi come \"la capitale dei martiri\", i militanti del campo, circa 200 uomini armati, includevano membri delle Brigate dei martiri di Al-Aqsa, Tanzim, Jihad islamica palestinese (PIJ) e Hamas . Secondo il conteggio di Israele, almeno 28 attentatori suicidi furono inviati dal campo di Jenin dal 2000 al 2003 durante la Seconda Intifada. Il settimanale dell'esercito israeliano \"Bamahane\" attribuisce almeno 31 attacchi di guerriglia, per un totale di 124 vittime, a Jenin nello stesso periodo, pi\u00f9 che in qualsiasi altra citt\u00e0 in Cisgiordania.\nDurante l'Intifada di al-Aqsa, Israele ha lanciato l'Operazione Scudo Protettivo con l'obiettivo dichiarato di smantellare le infrastrutture terroristiche in modo da contenere gli attentati suicidi e altre attivit\u00e0 di guerriglia. L'esercito circond\u00f2 ed entr\u00f2 in sei grandi centri palestinesi in Cisgiordania, tra cui Jenin. Durante la battaglia di Jenin nell'aprile 2002 furono uccisi 23 soldati israeliani e 52 palestinesi, tra cui civili. Human Rights Watch rifer\u00ec che il campo profughi, il principale campo di battaglia, sub\u00ec gravi danni. Secondo testimoni, persone disarmate sono state colpite e sono morte dopo che gli sono state negate le cure mediche.Human Rights Watch ha ritenuto illegali molti omicidi, tra cui la morte di un uomo di 57 anni (Kemal Zughayer) che \u00e8 stato colpito e investito da un carro armato nonostante avesse attaccato una bandiera bianca sulla sua sedia a rotelle. Un uomo di 37 anni (Jamal Rashid), paralizzato, \u00e8 stato schiacciato sotto le macerie della sua casa, e alla sua famiglia \u00e8 stato negato il permesso di rimuovere il suo corpo. Un ragazzo di 14 anni \u00e8 stato ucciso mentre si spostava per acquistare generi alimentari durante la sospensione temporanea del coprifuoco imposto dall'esercito. Il personale medico \u00e8 stato colpito (e un'infermiera uccisa) mentre cercava di raggiungere i feriti, bench\u00e9 fosse chiaramente in uniforme con il simbolo della mezzaluna rossa. Ci sono state anche notizie di soldati israeliani che hanno usato palestinesi come scudi umani, e un padre ha descritto come un soldato ha appoggiato il fucile sulla spalla di suo figlio di 14 anni mentre sparava. Israele ha negato l'ingresso di squadre di soccorso e giornalisti a Jenin anche dopo il loro ritiro. Negli anni seguenti, Jenin fu soggetto a estesi coprifuoco e omicidi mirati israeliani.\nDurante uno scontro a fuoco con i militanti della Jihad islamica che Israele sostiene stessero sparando contro le truppe all'interno del complesso delle Nazioni Unite, un cecchino militare israeliano ha sparato e ucciso un impiegato dell'Agenzia di Soccorso e Lavori delle Nazioni Unite (UNRWA), Iain Hook (54 anni), il 22 novembre 2002. Secondo quanto riferito, il cecchino avrebbe scambiato un cellulare nelle mani di Hook per una pistola o una granata.\nNel quadro dell'iniziativa \"Valley of Peace,\" \u00e8 in corso un progetto congiunto arabo-israeliano per promuovere il turismo nella regione di Jenin. Nel 2010, 600 nuove imprese hanno aperto a Jenin. Il \"Canaan Fair Trade\" ha sede a Jenin.\nIl direttore del \"Freedom Theatre\" di Jenin, Juliano Mer-Khamis, \u00e8 stato ucciso da uomini armati mascherati in citt\u00e0 nell'aprile 2011. Mer-Khamis ha co-fondato il teatro con Zakaria Zubeidi, ex capo militare delle Brigate al-Aqsa che aveva rinunciato alla violenza.\nGeografia.\nJenin \u00e8 situata ai piedi delle aspre colline (Jabal Nablus) del nord della Cisgiordania, e lungo il bordo meridionale della valle di Jezreel (Marj Ibn Amer), che la citt\u00e0 sovrasta. Si estende tra i 90 e i 250 metri sul livello del mare. Immediatamente a sud-ovest di Jenin si trova la pianura di Sahl Arraba (Dothan Valley), mentre pi\u00f9 a sud si trova la valle del Marj Sanur. Circa 1,5 chilometri a est di Jenin \u00e8 il Monte Ghilboa (Jabal Faqqua).\nJenin si trova 42 chilometri a nord di Nablus, 18 chilometri a sud di Afula e 51 chilometri a sud-est di Haifa. Le localit\u00e0 pi\u00f9 vicine sono Umm at-Tut e Jalqamus a sud-est, Qabatiya e Zababdeh a sud, Burqin a sud-ovest, Kafr Dan a ovest, Arranah, Jalamah e il villaggio arabo israeliano di Muqeible a nord, Deir Ghazaleh a nord-est, e Beit Qad e Deir Abu Da'if a est.\nAmministrazione.\nIl comune di Jenin fu fondato nel 1886 sotto il dominio ottomano con non pi\u00f9 di 80 elettori e le elezioni si tenevano ogni 4 anni fino al 1982, quando il governo israeliano assunse il controllo del comune fino al 1995.\nLista dei sindaci di Jenin: \n Le elezioni municipali si sono svolte a Jenin il 15 dicembre 2005. Sei seggi sono stati vinti ciascuno da Hamas e dalla coalizione locale di Fatah e dal Fronte popolare per la liberazione della Palestina. Jenin era una delle varie citt\u00e0 palestinesi in cui Hamas ha mostrato una crescita drammatica nel sostegno elettorale. Il sindaco di Jenin \u00e8 Hadem Rida.\nSociet\u00e0.\nEvoluzione demografica.\nSecondo il censimento palestinese del 2007, Jenin aveva una popolazione di 39.004 abitanti, e il campo profughi di Jenin di 10.371 con 9.571 rifugiati registrati su 373 dunam (92 \u00a0 acri ). Circa il 42,3% della popolazione del campo aveva meno di 15 anni.\nIstituzioni pubbliche e punti di riferimento.\nL'ospedale Khalil Suleiman si trova a Jenin.\nLa citt\u00e0 ha un monumento in onore dei piloti tedeschi abbattuti a Jenin durante la prima guerra mondiale che incorpora un'elica di legno originale. Una vecchia pista di atterraggio del mandato britannico, Muqeible Airfield, si trova a Jenin. La moschea principale e pi\u00f9 grande di Jenin \u00e8 la moschea Fatima Khatun, costruita nel 1566.\nIstruzione e cultura.\nLa Arab American University si trova nelle vicinanze di Jenin.\nIl Cinema Jenin \u00e8 il pi\u00f9 grande cinema della zona. La sala, riaperta nel 2010 dopo un intervallo di 23 anni, ha schermi interni ed esterni, una cineteca e strutture educative.\nStrings of Freedom \u00e8 un'orchestra di Jenin fondata da un arabo israeliano, Wafaa Younis, che viaggia dalla sua casa nel centro di Israele per insegnare musica ai giovani locali.\nDal 2010 il Consiglio regionale di Ghilboa collabora con le autorit\u00e0 distrettuali di Jenin allo sviluppo di progetti turistici congiunti."}
{"id": "66617", "revid": "767487", "url": "https://it.wikipedia.org/wiki?curid=66617", "title": "Test dei ranghi con segno di Wilcoxon", "text": "Il test dei segni per ranghi di Wilcoxon \u00e8 un test non parametrico che si applica nel caso di un singolo campione con due misure accoppiate.\nEsso ipotizza che la variabile dipendente derivi da una variabile casuale continua misurabile almeno su intervalli.\nTest alternativi.\nNel caso siano verificate le ipotesi necessarie al test t di Student (un test parametrico con l'ipotesi che la popolazione sia distribuita\ncome una variabile casuale normale), il test dei segni per ranghi proposto da Wilcoxon ha un'efficienza del 95% sia per campioni piccoli che per campioni grandi."}
{"id": "66618", "revid": "124930086", "url": "https://it.wikipedia.org/wiki?curid=66618", "title": "Lomellina", "text": "La Lomellina (\"L\u00fcml\u00ecna\" o \"L\u00fcml\u00e9na\" in dialetto lomellino, \"Lomlin-a\" in piemontese) \u00e8 un'area storica-geografica territoriale della provincia di Pavia, nella Lombardia occidentale. La Lomellina \u00e8 compresa tra il Sesia a occidente, il Po a occidente e a mezzogiorno, il Ticino a oriente e il Basso Novarese a settentrione. Di l\u00e0 dal Sesia confina con il Monferrato, mentre a meridione del Po con il Tortonese e l'Oltrep\u00f2 Pavese. Oltre il Ticino i confini sono spartiti con il Pavese e il Milanese. \nTerritorio da sempre con forte vocazione agricola, ha nel capoluogo Vigevano uno dei principali centri industriali dell'Italia settentrionale, oltre che capitale storica della produzione di calzature.\nComprende 57 comuni (214.494 ab.) tra i quali la succitata Vigevano \u00e8 il centro pi\u00f9 importante. Il suo nome deriva dal comune di Lomello, gi\u00e0 \"municipium\" romano e importante centro di aggregazione per il territorio. Nella zona \u00e8 diffusa la coltura del riso, come testimoniato dalla Sala contrattazione merci di Mortara, la pi\u00f9 importante in Italia per quanto riguarda la compravendita del riso.\nNel corso della sua storia ha a lungo goduto di diverse e forti autonomie, come testimoniato dal Vigevanasco e dalla Provincia di Lomellina.\nStoria.\nAnche se oggi la Lomellina appare come una regione abbastanza omogenea e ben identificata, la sua formazione come precisa entit\u00e0 storico-amministrativa fu il frutto di un processo lungo e complesso, che si poteva dire concluso solo verso la fine del Medioevo.\nIndubbiamente la Lomellina, nell'ambito della Pianura Padana, ebbe alcune caratteristiche particolari. Qui pi\u00f9 che altrove la fitta coltre boscosa che ricopriva la pianura in epoca preistorica si conserv\u00f2 a lungo: ancora in epoca rinascimentale la zona aveva ampie foreste, assai rinomate per la caccia, che facevano della Lomellina il luogo prediletto per gli svaghi dei Signori di Milano.\nEpoca romana.\nQuesta situazione probabilmente non era venuta meno neppure in epoca romana, poich\u00e9 non si trova traccia in Lomellina della centuriazione che caratterizza gran parte della Pianura Padana, se non attorno a Vigevano (che costituiva un lembo della campagna centuriata di Novara), implicando l'esistenza quasi sicura di un centro abitato di una certa importanza nei pressi dell'attuale territorio comunale. La zona pertanto non vide una deduzione di coloni, e le popolazioni locali, di origine preromana, subirono un lento e forse pacifico processo di romanizzazione nel corso del I secolo a.C. La zona non doveva essere etnicamente compatta in epoca preromana: se \u00e8 vero che i popoli antichi della pianura padana si raccoglievano attorno ai fiumi, principali vie di comunicazione in assenza di strade, la Lomellina doveva essere il luogo di confine e forse parziale sovrapposizione dei popoli che vivevano lungo i fiumi che circondano da tre parti la zona: i Levi del Ticino, probabili fondatori della Vigevano romana, i Marici del Po e i Libicii del Sesia (fondatori i primi due popoli di Pavia, e l'ultimo di Vercelli). Questi popoli facevano parte del residuo ethnos ligure padano; pi\u00f9 a nord, verso Novara, si trovavano popoli di prevalente origine celtica (Victimuli, Vertamocori).\nLa regione aveva dunque centri urbani appena fuori dai suoi confini, ma costituiva un'area singolarmente vasta, per la pianura padana, priva ancora in epoca romana di centri urbani importanti. Questa situazione venne parzialmente mutando quando i Romani potenziarono la rete stradale a nord del Po, verso le Gallie: la Lomellina era attraversata da un'importante strada che da Pavia, attraverso \"Duriae\" (Dorno), \"Laumellum\" (Lomello) e \"Cuttiae\" (Cozzo), portava verso Torino e le Alpi (dunque le valli dei fiume Dora, \"Duriae\", e la provincia delle Alpi Cozie, \"Cuttiae\"). \u00c8 significativo che gli unici centri antichi conosciuti siano noti dagli itinerari e non da testi letterari o epigrafici (solo Lomello \u00e8 citata in un testo storico, piuttosto tardo -355- e sempre in riferimento alla strada: Ammiano Marcellino, XV.8.18): per i romani la Lomellina era ancora solo una zona da attraversare. Questo peraltro non significa che la popolazione locale non avesse dato vita a insediamenti notevoli, anche se non urbani. In quest'epoca probabilmente la Lomellina era divisa tra i municipi di Vercelli, Novara e, soprattutto, Pavia. La parte sudorientale della Lomellina si chiamava \"Aliana\": si parla infatti di una \"regione Aliana inter Padum Ticinumque amnes\" (Plinio il Vecchio, \"Nat. Hist\", XIX, 9), celebre per i lini. In prossimit\u00e0 c'era anche una regione \"Retovina\" il cui nome potrebbe derivare da un luogo detto \"Retovium\", forse il \"Redobium\" del Medioevo, ovvero Robbio.\nMedioevo.\nUn vero cambiamento si ebbe solo nella tarda antichit\u00e0 e nel primo Medioevo, a seguito dello straordinario aumento di importanza di Pavia, divenuta capitale dei Goti, dei Longobardi e dei Franchi in Italia. Il rapporto con Pavia fu cruciale per la Lomellina, anche se contraddittorio e spesso conflittuale. Indubbiamente il primo effetto fu l'aumento di importanza di Lomello, che divenne in epoca franca sede di contea. Sorto sull'Agogna, che era verosimilmente l'antico confine tra Pavia e Vercelli, l'antico municipium riun\u00ec una vasta area dell'attuale Lomellina, che per il prestigio di quello che all'epoca era il suo centro principale assunse per la prima volta tale nome. La parte orientale, comunque, continu\u00f2 a far capo a Pavia e altre zone marginali a Novara e Vercelli. Il rapporto di questa contea con la citt\u00e0 ticinese ebbe un rapido e contraddittorio sviluppo: i Conti di Lomello divennero Conti del Sacro Palazzo di Pavia e Conti di Pavia, ma questo predominio lomellino si invert\u00ec quasi subito; Pavia prima scacci\u00f2 i Conti, poi li combatt\u00e9 e infine li sottomise (1146). D'altra parte la Lomellina assoggettata assunse i connotati odierni, poich\u00e9 Pavia identific\u00f2 con tale nome (fino ad allora utilizzato per definire un territorio pi\u00f9 ristretto) tutti i suoi domini a occidente della citt\u00e0, comprendenti sia l'antica contea di Lomello, sia le terre adiacenti gi\u00e0 pavesi, sia infine lembi del territorio vercellese e novarese che il potente comune pavese aveva conquistato. Ne risulta quindi, al contrario del vicino Oltrep\u00f2, un'area dotata di un proprio centro aggregativo gi\u00e0 precedentemente alla conquista pavese. Si aggiunga che la vicinanza di altri centri urbani (Vercelli, Novara, Alessandria e Milano, oltre al progressivo aumento di prestigio di Vigevano) rese meno forte la presa del capoluogo sulla regione, specie quando la potenza di Pavia cominci\u00f2 a declinare.\nSecoli XVI e successivi.\nDopo la conquista viscontea del territorio pavese la Lomellina venne confermata alla Contea di Pavia, poi elevata a Principato. \u00c8 proprio in questo periodo, per\u00f2, che si apre una plurisecolare spaccatura tra il capoluogo e il territorio, caratterizzata da forti autonomie, che solo l'Unit\u00e0 d'Italia avrebbe concluso definitivamente. \u00c8 infatti nel 1530 che Vigevano, , oltre che di sede vescovile, risultando a tutt'oggi l'unica altra citt\u00e0 nella provincia sede di diocesi; il tutto su intercessione di Francesco II Sforza, ultimo duca di Milano ed esponente di una famiglia storicamente legata alla citt\u00e0. In conseguenza di ci\u00f2 i delegati di Vigevano domandano allo Sforza una \u201cidoneam et competentem jurisdicionenem\u201d, ottenendo come risposta l'istituzione nel 1532 del Vigevanasco, provincia autonoma che avrebbe radunato per oltre due secoli un'importante fetta della Lomellina settentrionale con alcuni dei suoi centri principali: oltre naturalmente a Vigevano, ne fecero parte tra gli altri anche Gambol\u00f2, Cilavegna, Robbio. Nel XVII secolo, sempre nell'ambito dello Stato di Milano, il resto della Lomellina cominci\u00f2 a godere di una maggiore autonomia amministrativa: prima grazie una propria Congregazione slegata da quella cui faceva capo il resto del Principato, risultando in un certo senso territorio \"indipendente\", poi nel 1707, conquistata dai Savoia durante la Guerra di successione spagnola (possesso confermato nel 1713 con la pace di Utrecht), diventando provincia autonoma (l'Oltrep\u00f2 fu a sua volta annesso nel 1743 e separato da Pavia, ma continu\u00f2 a chiamarsi \"pavese\"; qualunque riferimento all'antico capoluogo mancava invece nel caso della Lomellina). Nel 1743 il Vigevanasco conclude la sua plurisecolare esistenza diventando territorio sabaudo e, nel 1750, la sua eredit\u00e0 \u00e8 raccolta dalla Provincia di Vigevano. In tal modo nell'et\u00e0 moderna si ebbe un'idea pi\u00f9 ristretta della Lomellina: solo nel 1818 le province di Lomellina e di Vigevano furono riunite, con capoluogo la prima nonostante il primato della seconda, e il nome Lomellina ricominci\u00f2 a indicare l'intero territorio noto oggi con questo nome.\nNel 1859, ormai all'alba dell'unit\u00e0 nazionale, il decreto Rattazzi stabil\u00ec la riunione della Lomellina e dell'Oltrep\u00f2 Pavese, gi\u00e0 piemontesi, con la Provincia di Pavia tolta all'Austria, nella nuova provincia di Pavia, nell'ambito della quale fu istituito il circondario della Lomellina, con capoluogo Mortara, erede di una plurisecolare autodeterminazione del territorio. Da allora qualsiasi discorso circa la riassegnazione al vasto territorio lomellino di una nuova autonomia, con la creazione di un'ipotetica provincia, rimane confinato a poche e isolate figure politiche.\nLa natura della Lomellina.\nUn territorio pianeggiante come quello lomellino non mostra, a un visitatore occasionale, evidenti segni di eterogeneit\u00e0 ambientale. La maggior parte del territorio \u00e8 occupata dalle coltivazioni e sembra aver sottratto ogni spazio alle formazioni vegetali spontanee. Il terreno cos\u00ec piatto e uniforme sembrerebbe essere una condizione originaria, e non, come in realt\u00e0 \u00e8, il risultato di una plurisecolare azione dell'uomo, che ha trasformato un territorio originariamente costituito da piccole ma percettibili ondulazioni, occupate da una fitta e variegata vegetazione, al fine di ricavare terreni coltivabili. In estrema sintesi, il territorio originario era costituito da piccole ondulazioni, sulla cui sommit\u00e0 si sviluppava una vegetazione caratteristica delle zone aride, alle quali si alternavano avvallamenti nei quali l'umidit\u00e0 del terreno era, talvolta, molto pronunciata e consentiva lo sviluppo di una rigogliosa vegetazione palustre. Le aree intermedie, che costituivano la maggior parte del piano fondamentale della pianura, erano occupate da formazioni di foreste, dominate dalla farnia, Quercus robur, e da altre specie arboree pi\u00f9 o meno esigenti per quanto riguarda l'umidit\u00e0 del suolo. La bonifica dei terreni ha consistito nella rimozione delle parti pi\u00f9 elevate delle ondulazioni e nella collocazione del terreno rimosso nelle zone pi\u00f9 ribassate. Questo fu realizzato anticamente con mezzi molto semplici, ossia con pale e carriole. Negli ultimi decenni si \u00e8 proceduto con ulteriori trasformazioni utilizzando i bulldozer.\nSopravvivono, tuttavia, lembi di territorio molto ridotti ma di grande interesse naturalistico, storico e documentario, che ci mostrano come doveva essere l'aspetto della Lomellina in epoche passate. Queste aree residue ospitano ancora delle testimonianze naturalistiche di enorme pregio, quali formazioni vegetali, esempi di flora e di fauna di grande importanza anche a livello europeo. Basti pensare che in alcuni dei boschi umidi residui sono localizzate le cosiddette \u201cgarzaie\u201d, ossia le colonie di aironi gregari, pi\u00f9 importanti d'Europa. Molto interessanti sono le golene dei fiumi Po, Ticino, Sesia e Terdoppio, che in alcuni tratti hanno conservato caratteristiche naturali di grande valore. Una delle peculiarit\u00e0 meno conosciute, anche a livello locale, \u00e8 rappresentato dai dossi.\nUna parte rilevante del territorio lomellino \u00e8 stata inclusa fra le Aree prioritarie per la biodiversit\u00e0 ed \u00e8 una delle aree sorgente importanti nell'ambito della Rete Ecologia Regionale della Lombardia.\nLa protezione della natura in Lomellina.\nIn Lomellina esistono diverse riserve naturali e monumenti naturali, istituiti dalla Regione Lombardia e due parchi regionali: il Parco naturale lombardo della Valle del Ticino, primo parco regionale istituito in Italia nel gennaio del 1974, e il Parco del Po Vercellese/Alessandrino, della Regione Piemonte.\nLe aree protette della Lomellina esistono grazie alla presenza al loro interno di valori faunistici di livello internazionale. Nel corso degli anni '70 ci si rese conto della rilevanza delle popolazioni di aironi coloniali della Pianura padana centro-occidentale tra le popolazioni del Paleartico occidentale, con la Lomellina al centro. Oggi, in un quadro di conoscenze pi\u00f9 completo, questa regione si conferma come una delle pi\u00f9 ricche e interessanti dal punto di vista ornitologico nel continente. \u00c8 questa una delle poche zone, forse l'unica, in cui si incontrano tutte e nove le specie europee di Ardeidi, sette delle quali coloniali (Airone cenerino, Airone rosso, Airone bianco maggiore, Garzetta, Sgarza ciuffetto, Airone guardabuoi, Nitticora) e due, Tarabuso e Tarabusino, che nidificano in modo solitario. Accanto a esse nidificano specie di assoluto interesse conservazionistico: Spatola, Mignattaio e Falco di palude.\nOltre che per gli uccelli nidificanti, le riserve naturali e i monumenti naturale della Lomellina si sono dimostrati dei biotopi di grande rilevanza per la conservazione di specie rare e minacciate a livello europeo, fra le quali diverse incluse nelle liste di priorit\u00e0 della Direttiva Habitat.\nGrazie all'interesse ornitologico, le zone umide pi\u00f9 importanti furono identificate dai ricercatori dell'Ateneo pavese come prioritarie e in seguito protette grazie all'applicazione delle nuove leggi regionali nel corso degli anni \u201880. Solo diversi anni pi\u00f9 tardi, con il recepimento da parte dell'Italia della Direttiva Habitat, promulgata dalla Comunit\u00e0 Europea nel 1992, ci si rese conto che le scelte gi\u00e0 effettuate avevano anticipato gran parte degli intendimenti della Direttiva stessa. In particolare, il sistema di aree protette della pianura pavese comprendeva i migliori esempi di formazioni boschive di Ontano nero. Queste, classificate come \u201cForeste alluvionali residue di Alnus glutinosa e Fraxinus excelsior (Alno-Padion, Alnion incanae, Salicion albae)\u201d, non solo sono incluse fra gli habitat di interesse comunitario la cui presenza comporta la designazione dell'area come SIC (Sito di Interesse Comunitario), ma la loro conservazione \u00e8 considerata prioritaria. Mai come in questo caso l'uso di un gruppo faunistico quale indicatore di valore naturalistico ha prodotto risultati concreti e interessanti su pi\u00f9 vasta scala.\nI dossi della Lomellina.\nVegetazione.\nGran parte dei dossi ha subito alterazioni profonde in epoche recenti; ci\u00f2 rende difficile la ricostruzione del possibile paesaggio vegetale che li caratterizzava nelle condizioni originarie. Dei dossi lomellini per\u00f2, due, fortunatamente, anche se solo in parte, sono scampati alla distruzione totale. Uno \u00e8 il dosso di Remond\u00f2 nella parte posta a sud della strada Mortara-Pavia che \u00e8 ora occupato da installazioni militari e che, anche se in parte manomesso, \u00e8 ancora sufficientemente rappresentativo. L'altro \u00e8 parte del dosso di San Giorgio - Cergnago, posto lungo la strada comunale Cergnago-Tromello, di propriet\u00e0 privata, destinato ad azienda faunistica e che, malgrado alcune manomissioni inerenti alla sua funzione (escavazione, ad esempio, di stagni per la caccia agli uccelli acquatici), conserva non pochi lembi ancora pressoch\u00e9 intatti e di grande bellezza. \nDel primo, oggigiorno pressoch\u00e9 privo di copertura arborea originaria, si occup\u00f2 anni or sono Bertossi (1950) che illustr\u00f2 diversi popolamenti pionieri che si succedono nella colonizzazione del suolo sabbioso e propose uno schema dinamico della vegetazione. Nell'ambito del dosso di San Giorgio e Cergnago, invece, l'aspetto indubbiamente pi\u00f9 interessante \u00e8 offerto dalla parte centrale, meno manomessa, tutta modellata in dune di scarsa pendenza e occupata oltrech\u00e9 dai muschi e licheni (prevalentemente Rhacomitrium canescens, Cladonia furcata e C. endiviaefolia) anche da piccoli lembi boscosi, di superficie, in genere, assai modesta. Nella maggior parte dei casi tali lembi non oltrepassano le dimensioni di 40-50 metri per 25-30 La struttura del bosco \u00e8 caratterizzata dalla presenza di uno strato arboreo rappresentato esclusivamente da Quercus robur, con individui annosi e del diametro, alla base, anche di 30\u201340\u00a0cm. Segue uno strato arbustivo, basso (2-3 metri), in genere assai rado, con Crataegus oxyacantha, Rhamnus frangula, Evonymus europaeus e Ligustrum vulgare. Nello strato erbaceo, scarsamente e irregolarmente rappresentato, spiccano soprattutto folte colonie di Polygonatum multiflorum e Polygonatum officinale. Pur nella povert\u00e0 della loro composizione floristica, i boschi che crescono sui dossi hanno fornito dati che permettono di fare alcune considerazioni e cio\u00e8 che la penetrazione di Robinia pseudacacia, che pure intorno alligna assai vigorosamente, \u00e8 fortunatamente assai scarsa e che pare significativo il fatto che il rinnovamento naturale pi\u00f9 attivo della farnia Quercus robur coincida con la presenza di un numero maggiore di specie caratteristiche dei Querco-Fagetea. Di minore interesse invece, perch\u00e9 profondamente scompaginati dall'intervento antropico, altri aspetti vegetazionali e cio\u00e8 gli arbusteti a ginestra Cytisus scoparius e i gramineti aperti a \u201cbarba di capra\u201d \"Corynephorus canescens\" o quelli chiusi a \"Carex hirta\" e \"Cynodon dactylon\".\nFauna.\nL'area dei dossi costituisce un'isola di vegetazione naturale nella distesa delle coltivazioni circostanti. Vi trovano pertanto un ambiente idoneo molte specie ormai scomparse da gran parte della Lomellina. Per quanto manchino ricerche approfondite sugli aspetti faunistici, i primi dati raccolti sull'avifauna testimoniano l'importanza del biotopo in questione come estremo rifugio per diverse specie di bosco. Sono presenti, talvolta in buon numero come nel caso degli anatidi, diverse specie palustri grazie all'esistenza di acquitrini negli avvallamenti fra un dosso e l'altro. Fra i mammiferi \u00e8 da segnalare la presenza della puzzola \"Mustela putorius\", della martora \"Martes martes\" e del tasso \"Meles meles\". Fra gli anfibi sarebbero da ricercare con attenzione la rana di Lataste \"Rana latastei\" e il pelobate \"Pelobates fuscus insubricus\", per entrambi i quali esistono le condizioni ambientali idonee all'esistenza.\nSagre ed Eventi.\nTutti i centri lomellini organizzano ogni anno feste, sagre e palii.\nGli eventi pi\u00f9 importanti sono:"}
{"id": "66621", "revid": "190914", "url": "https://it.wikipedia.org/wiki?curid=66621", "title": "Campo vettoriale", "text": "In matematica, un campo vettoriale su uno spazio euclideo \u00e8 una costruzione del calcolo vettoriale che associa a ogni punto di una regione di uno spazio euclideo un vettore dello spazio stesso. \nUn campo vettoriale tangente su una variet\u00e0 differenziabile \u00e8 una funzione che associa ad ogni punto della variet\u00e0 un vettore dello spazio tangente in quel punto alla variet\u00e0.\nIl teorema di Helmholtz \u00e8 fondamentale per questi oggetti, in quanto afferma che la conoscenza della divergenza e del rotore sono necessari e sufficienti alla conoscenza del campo stesso.\nUn campo vettoriale sul piano si pu\u00f2 rappresentare visivamente pensando ad una distribuzione nel piano di vettori bidimensionali, in modo che il vettore immagine del punto formula_1 abbia l'origine in formula_1 stesso (eventualmente riscalato per una migliore resa visiva come in figura). In modo analogo, si possono visualizzare campi vettoriali su superfici o nello spazio tridimensionale.\nDescrizione.\nDefinizione.\nDato un insieme aperto e connesso formula_3 contenuto in formula_4, un \"campo vettoriale\" \u00e8 una funzione:\nalla quale si richiede generalmente di essere continua o differenziabile per un certo numero di volte. In quanto funzione, ad esempio, nel caso di superficie, si pu\u00f2 scrivere:\nmentre nel caso di spazio:\nLinee di flusso.\nLe \"linee di flusso\" sono intuitivamente delle curve che seguono in ogni loro punto le direzioni individuate dal campo vettoriale con velocit\u00e0 data dall'ampiezza dei vettori del campo.\nInterpretando il campo vettoriale come un campo di velocit\u00e0 di un fluido, queste linee rappresentano le traiettorie di ogni singola particella. Formalmente, una linea di flusso passante per un punto formula_8 \u00e8 una curva differenziabile:\ndefinita per qualche formula_10 positivo, tale che \nSe il campo \u00e8 sufficientemente \"regolare\" (ad esempio, se formula_14 \u00e8 differenziabile o almeno lipschitziano), per ogni punto passa esattamente una linea di flusso. Questo perch\u00e9 una linea di flusso \u00e8 soluzione di un problema di Cauchy, la cui esistenza e unicit\u00e0 \u00e8 garantita dal teorema di esistenza e unicit\u00e0 per un problema di Cauchy.\nFlusso di fase associato ad un campo vettoriale.\nUna linea di flusso \u00e8 definita su un intervallo aperto formula_15, ma non \u00e8 necessariamente definita su tutta la retta reale. In un campo vettoriale tale che tutte le linee di flusso sono definite sull'intera retta reale, \u00e8 possibile definire una applicazione\nche associa ad una coppia formula_17 - data da un \"tempo\" e un punto dello spazio delle fasi - il punto di arrivo che si ottiene seguendo la linea di flusso che parte da formula_1 per un tempo formula_19 a partire dal punto formula_1. Tale applicazione \u00e8 il flusso associato al campo vettoriale e si \u00e8 soliti scrivere formula_21 per indicare l'immagine della coppia formula_17.\nFormalmente il flusso associato al campo vettoriale formula_14 \u00e8 individuato da una famiglia di applicazioni\nche verificano le condizioni:\nper ogni formula_1 e per ogni tempo formula_27.\nIl flusso \u00e8 un \"gruppo ad un parametro\": \u00e8 un gruppo perch\u00e9 soddisfa le propriet\u00e0 seguenti\ne definisce un'azione di formula_30 su formula_3. Le propriet\u00e0 di gruppo ci dicono informalmente che l'evoluzione dello spazio indotta dal flusso per un tempo formula_32 corrisponde a lasciare tutto com'\u00e8, e che l'evoluzione per un tempo formula_33 equivale all'applicazione successiva di due evoluzioni per tempi formula_34 e formula_19.\nPunti critici.\nDefinizione.\nUn punto critico o \"punto singolare\" per un campo vettoriale \u00e8 un punto in cui il campo si annulla, o in cui non \u00e8 definito perch\u00e9 tende a infinito (similmente a quanto accade per i poli). Generalmente, si suppone che il campo sia sufficientemente regolare, cos\u00ec che i punti critici sono isolati.\nI punti critici devono il proprio nome al ruolo \"speciale\" che rivestono all'interno del campo vettoriale. Nell'intorno di qualsiasi punto \"non\" critico la struttura topologica del campo vettoriale \u00e8 sempre la stessa: il campo ristretto ad un intorno piccolo del punto \u00e8 diffeomorfo ad un campo costante (che associa ad ogni punto lo stesso vettore non nullo), le cui linee di flusso sono quindi rette parallele, come stabilito dal teorema della scatola di flusso. I punti critici invece hanno una casistica molto pi\u00f9 ricca.\nTopologia.\nLe possibili strutture topologiche del campo in un intorno del punto critico isolato si possono classificare associando ai punti critici un numero intero chiamato indice.\nIl tipo ed il numero complessivo dei punti critici di un campo vettoriale sono anche legati alla struttura topologica globale del dominio su cui il campo \u00e8 definito. Questo legame \u00e8 stabilito dal teorema di Poincar\u00e9-Hopf il quale afferma che se il campo vettoriale \u00e8 definito su una variet\u00e0 differenziabile compatta allora la somma degli \"indici\" dei suoi punti critici \u00e8 uguale alla caratteristica di Eulero della variet\u00e0.\nVariet\u00e0 pettinabili.\nUna variet\u00e0 differenziale \u00e8 \"pettinabile\" se ammette un campo vettoriale (sufficientemente regolare) mai nullo. Per il teorema di Poincar\u00e9-Hopf menzionato sopra, una variet\u00e0 compatta pettinabile deve avere caratteristica di Eulero zero. Per questo motivo, la sfera non \u00e8 pettinabile: questo enunciato \u00e8 il teorema della sfera pelosa.\nD'altro canto, il toro e la bottiglia di Klein sono superfici con caratteristica di Eulero zero, e sono pettinabili.\nApplicazioni.\nI campi vettoriali si incontrano sia nella matematica pura che in quella applicata:\nEsempi.\nCampo vettoriale gradiente.\nData una funzione differenziabile su formula_36\nil \"campo gradiente\" di formula_38 \u00e8 il campo vettoriale che associa ad ogni formula_39 in formula_40 il vettore \ndato dal gradiente di formula_38 in formula_1.\nUn campo gradiente \u00e8 conservativo, cio\u00e8 il rotore \u00e8 ovunque nullo.\nLe linee di flusso di un campo gradiente associato ad una funzione scalare formula_38 sono ovunque ortogonali alle superfici di livello di formula_38, cio\u00e8 alle ipersuperfici date dall'equazione cartesiana formula_46 al variare di formula_47 in formula_48.\nCampo vettoriale hamiltoniano.\nData una funzione differenziabile su un aperto formula_49 del piano cartesiano formula_50:\nil \"campo Hamiltoniano\" di formula_52 \u00e8 il campo vettoriale che associa ad un punto formula_53 in formula_40 il vettore \ndove formula_56 e formula_57 denotano le derivate parziali di formula_58.\nLa funzione scalare formula_52 che genera il campo Hamiltoniano si chiama \"Hamiltoniana\"."}
{"id": "66622", "revid": "1226", "url": "https://it.wikipedia.org/wiki?curid=66622", "title": "Friedrich August Von Hayek", "text": ""}
{"id": "66623", "revid": "2052878", "url": "https://it.wikipedia.org/wiki?curid=66623", "title": "Tempestosa", "text": ""}
{"id": "66624", "revid": "700241", "url": "https://it.wikipedia.org/wiki?curid=66624", "title": "Test dei ranghi equivalenti di Moses", "text": "Il test dei ranghi equivalenti di Moses (in inglese \"Moses rank-like test\")\n\u00e8 un test non parametrico che verifica, in presenza di misurazioni fatte su scala a intervalli, se due campioni statistici provengono da due popolazioni con la stessa varianza e mediana o media anche differenti."}
{"id": "66626", "revid": "92920", "url": "https://it.wikipedia.org/wiki?curid=66626", "title": "Bandiera dell'Alaska", "text": "La bandiera dell'Alaska ha uno sfondo blu che simboleggia sia il cielo sia il \"nontiscordardim\u00e9\", fiore simbolo dello Stato. Nell'angolo superiore sul battente \u00e8 disegnata la Stella Polare, a rappresentare il futuro dello Stato, il pi\u00f9 settentrionale degli USA (in inglese la Stella Polare \u00e8 infatti anche chiamata Stella del nord - \"North Star\"). Le stelle pi\u00f9 piccole in basso rappresentano invece il Grande Carro, della costellazione dell'Orsa maggiore, e sono simbolo di forza.\nL'attuale bandiera fu scelta nel 1927 tra le 142 proposte avanzate ed \u00e8 opera di uno studente tredicenne, Benny Benson."}
{"id": "66627", "revid": "1610933", "url": "https://it.wikipedia.org/wiki?curid=66627", "title": "Ornitorinco", "text": ""}
{"id": "66629", "revid": "2034231", "url": "https://it.wikipedia.org/wiki?curid=66629", "title": "Lincoln E. Moses", "text": "Biografia.\nFellow delle seguenti societ\u00e0:\nNel 1980 \u00e8 stato onorato dal dipartimento statunitense per l'energia con la \"Distinguished Service Medal\"."}
{"id": "66637", "revid": "339392", "url": "https://it.wikipedia.org/wiki?curid=66637", "title": "L. E. Moses", "text": ""}
{"id": "66641", "revid": "547992", "url": "https://it.wikipedia.org/wiki?curid=66641", "title": "Oddone di Savoia", "text": "Origine.\nOddone era il figlio quartogenito del Conte di Moriana e del Chiablese, Umberto I Biancamano e di Ancilia o Ancilla d'Aosta, come ci viene confermato dal documento n\u00b0 XXVII de \"Il conte Umberto I (Biancamano) e il re Ardoino: ricerche e documenti\".Umberto I Biancamano, secondo la cronaca di Giovanni d'Orville soprannominato \"Cabaret\", era figlio di un certo Beroldo di Sassonia, nipote di Ottone II di Sassonia, quindi il bisnonno di Biancamano altri non era che l'imperatore Ottone I. La madre era Caterina di Schiren o di Baviera.Di Ancilia d'Aosta non si conoscono esattamente gli ascendenti, ma sussistono diverse teorie:\nBiografia.\nSi hanno scarsissime notizie di lui, e anche le date di nascita (o 1010, o 1020) e di morte (o 1056, o 1060) sono incerte.Oddone compare citato assieme al padre, Umberto e/o i fratelli e/o la moglie, Adelaide, e/o i propri figli, in alcuni documenti:\nAlla morte del padre, Umberto, tra il 1047 ed il 1048, suo fratello Amedeo, il primogenito, gli succedette in tutti i suoi titoli.\nDopo la morte del fratello, Amedeo, avvenuta dopo il 12 dicembre 1051, inumato, secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\" nella cattedrale di San Giovanni di Moriana, siccome il figlio primogenito, Umberto, gli era premorto ed il secondogenito, Aimone era un ecclesiastico (forse, anche lui premorto al padre) i suoi titoli passarono a Oddone.Il documento n\u00b0 3 del \"Petit cartulaire de l'abbaye de Saint-Sulpice en Bugey\", ci conferma che una donazione ai canonici dell'abbazia fu fatta, nel mese di gennaio alla presenza di Oddone (\"Odonem, merchionem\").\nOddone, ereditati i domini in Savoia, li ampli\u00f2 grazie al matrimonio con Adelaide, marchesa di Torino e di Susa, titolo che aveva ereditato dal padre Olderico Manfredi II. Questo matrimonio con Adelaide fu molto importante per i Savoia.Fino a quel momento essi si erano impegnati ad espandersi soprattutto al di l\u00e0 delle Alpi ma ora iniziarono la loro opera di espansione in Italia. Oddone aggiunse ai possedimenti ereditati dal fratello la vasta marca di Torino, che comprendeva, oltre alla contea di Torino, anche le contee di Alba, di Albenga, di Asti e di Ventimiglia. Cos\u00ec l'unione tra Oddone e Adelaide fu particolarmente proficua: l'estensione dei loro domini, avendo stretto insieme le forze, era davvero ragguardevole dominando, nel complesso, territori aventi la dimensione di un regno anche se vari piccoli domini vi s'interponevano, e qui si incontrava un marchesato, qua un ducato, l\u00e0 una contea appartenenti a feudatari minori.\nOddone di Savoia mor\u00ec giovane, probabilmente nel 1057, secondo il \"Regesta comitum Sabaudiae\", mor\u00ec a Torino il 19 gennaio (\"XIV Kal Feb depositio Dnis Oddonis Marchionis\") (invece, secondo lo storico C. W. Previt\u00e9-Orton, nel suo \"The early history of the house of Savoy (1000-1233)\", mor\u00ec il 21 maggio 1060) e lasci\u00f2 tutti i figli pressoch\u00e9 bambini affidati alla reggenza della moglie poco pi\u00f9 che quarantenne; tutt'oggi la salma di Oddone riposa nella Cattedrale di San Giovanni Battista a Torino. Adelaide di Torino, oltre che al marito, sopravvisse anche ai figli e mantenne di fatto il potere, reggente prima per i figli, Pietro e Amedeo, poi per il nipote, Umberto, fino alla morte, avvenuta nel 1091, 31 anni dopo quella del marito. Ricca e potente, aveva anche una grande attitudine a governare.\nMatrimonio e discendenza.\nOddone, nel 1046, aveva sposato Adelaide, marchesa di Torino e di Susa, come ci conferma Samuel Guichenon; il matrimonio viene confermato anche dall'Annalista Saxo, quando parla della figlia Berta (\"Berta, filiam Ottonis marchionis de Italia et Adheleidis\"). Adelaide era al suo terzo matrimonio; in prime nozze aveva sposato, nel 1037, il duca di Svevia, Ermanno IV, al quale non aveva dato figli, il matrimonio viene confermato anche dal \"Herimanni Augiensis Chronicon\" (Hermannus quoque dux Alamanni\u00e6 marcham soceri sui Maginfredi in Italia ab imperatore accepit); rimasta vedova nel 1038, si era risposata, in seconde nozze, nel 1042 col marchese del Monferrato Enrico, matrimonio che viene confermato da una donazione a S. Antonino (\"Henricus marchio filius quondam Wilielmi similiter marchioni et Adalena comitissa jugales\"), come riporta \"Il conte Umberto I (Biancamano) e il re Ardoino : ricerche e documenti\".Assidua corrispondente di papi e letterati, Adelaide nei panni della suocera fece paura persino all'imperatore Enrico IV, minacciandolo di chiudergli il valico del Colle del Moncenisio se quello avesse ripudiata la moglie Berta, che ben poco aveva della grinta materna. Infatti quando l'imperatore aveva dovuto marciare verso Roma, era stato costretto a chiederle il passaggio attraverso le sue terre. Adelaide non glielo aveva negato: si era limitata a chiedere in compenso del favore, una provincia transalpina che andasse ad arricchire i suoi possedimenti.\nOddone dalla moglie Adelaide ebbe cinque figli:"}
{"id": "66642", "revid": "599013", "url": "https://it.wikipedia.org/wiki?curid=66642", "title": "Adriano Panatta", "text": "Tra i migliori tennisti italiani di sempre, fra i suoi palmar\u00e8s figurano 10 tornei del circuito maggiore in singolare su 26 finali disputate, oltre a 18 titoli in doppio su 28 finali disputate.\nNel 1976, il suo anno magico, trionf\u00f2 in singolare agli Internazionali d'Italia e al Roland Garros, unico tennista italiano nella storia ad aver centrato l'accoppiata nella stessa stagione e, in era Open, ad aver conquistato una prova del Grande Slam. Nello stesso anno contribu\u00ec, inoltre, all'unica, storica, vittoria della Coppa Davis da parte della nazionale italiana. \u00c9 stato numero 4 del mondo nell'agosto del 1976, miglior classifica ATP mai raggiunta in singolare da un tennista italiano dall'introduzione del sistema di calcolo computerizzato. Al Roland Garros \u00e8 stato inoltre l'unico giocatore al mondo in grado di sconfiggere il sei volte campione del torneo Bj\u00f6rn Borg.\nUnico tennista italiano ad aver conquistato due titoli di categoria equipollente all'attuale ATP Masters 1000 in singolare, nel 1975 divent\u00f2 il primo italiano a essersi qualificato per un'edizione delle finali di singolare maschile del Masters.\nOltre alla vittoria della Coppa Davis del 1976 raggiunse in altre tre occasioni la finale. Vinse per sei anni consecutivi il titolo ai Campionati italiani assoluti, dal 1970 al 1975. Nel 1980, insieme a Paolo Bertolucci, si aggiudic\u00f2 la prova di doppio a Monte Carlo, unico titolo conquistato nell'era Open da una coppia italiana nel torneo del Principato.\nCarriera.\nPrimi passi.\nVisse sin da piccolo a stretto contatto con il mondo del tennis grazie al padre Ascenzio (da cui il soprannome \"Ascenzietto\"), custode del \"Tennis Club Parioli\". Da bambino sognava di diventare nuotatore ma fu proprio il pap\u00e0 a iscriverlo ai corsi del circolo in cui lavorava, quando Adriano aveva sei anni. Nel 1959 la famiglia si trasfer\u00ec nel quartiere Eur di Roma e Panatta fu iscritto al circolo tennis Tre Fontane, dove i maestri Wally Sandonnino e Simon Giordano, convinti delle sue qualit\u00e0, furono i primi a impartirgli nozioni tattiche e comportamentali, oltrech\u00e9 tecniche. I frutti dei nuovi insegnamenti si cominciarono a osservare in un torneo disputato proprio al Tennis Club Parioli, dove Panatta sconfisse per la prima volta, con un doppio 6-1, Roberto Valerio, avversario da lui considerato inarrivabile all'epoca. \nNel 1964 si trasfer\u00ec al centro federale di Formia, convocato dal coach e mentore Mario Belardinelli.\n1968: semifinale Wimbledon Juniores, esordio nell'era amatoriale.\nIl 6 maggio, all'et\u00e0 di 17 anni e 9 mesi, fece la sua prima apparizione nel circuito amatoriale agli Internazionali d'Italia, che sarebbero diventati \"Open\" l'anno successivo, sconfiggendo all'esordio \u00c1lvaro Pe\u00f1a (6-1, 6-3, 6-3). Al secondo turno fu sconfitto da Ray Ruffels.\nLa Federazione Italiana Tennis opt\u00f2 per non iscriverlo agli Internazionali di Francia Juniores, facendogli invece disputare il torneo giovanile di Wimbledon dove, dopo aver superato Fernando Gentil e lo svedese Terje Larsen, si arrese in semifinale a John Alexander, futuro vincitore del torneo.\nLa sua seconda esperienza nel circuito amatoriale fu al torneo di Barcellona, dove venne subito sconfitto da Ramanathan Krishnan.\nConcluse la stagione con una trasferta in Australia dove, insieme agli altri ragazzi del centro tecnico di Formia guidati dal coach Belardinelli, partecip\u00f2 a una serie di tornei amatoriali su erba. Al Queensland Championships di Brisbane, dopo aver eliminato all'esordio Rod Brent, al secondo turno, il 10 dicembre, approfitt\u00f2 di un lieve infortunio di Clark Graebner, uno dei migliori giocatori del momento, superandolo in rimonta con il punteggio di 9-11, 9-7, 6-3. Fu proprio quel successo a convincerlo che il tennis sarebbe diventato il suo futuro. Negli ottavi di finale fu poi eliminato da Phil Dent.\n1969: esordio \"Open\" e primo successo nel circuito maggiore.\nIl 1969 segn\u00f2 il suo esordio nel circuito \"Open\" con la partecipazione a quattro tornei. Il primo lo disput\u00f2 in gennaio sull'erba di Sydney, dove fu subito sconfitto da Malcolm Anderson. La settimana seguente fece il suo debutto nei tornei del Grande Slam, giocando l'unico incontro della sua carriera agli Australian Open, che in quell'anno si disputarono sull'erba di Brisbane. A eliminarlo fu Terry Addison (6-0, 7-5, 6-1).\nIl 21 aprile \u00e8 la data della sua prima vittoria nell'era Open. Agli Internazionali d'Italia sconfisse all'esordio Wanaro N'Godrella con il punteggio di 6-3, 6-4. Fu poi eliminato nei 32esimi di finale da Manuel Orantes. A maggio fece il suo debutto anche agli Internazionali di Francia del Roland Garros dove fu sconfitto al primo turno da Hans-J\u00fcrgen Pohmann.\nNel mese di agosto prese parte al torneo Citt\u00e0 di Senigallia, non ancora valevole per il circuito Gran-Prix, dove, negli ottavi di finale, sconfisse per la prima volta in carriera Nicola Pietrangeli con il punteggio di 6-3, 8-6. Il suo percorso si concluse in semifinale ad opera di Thomaz Koch.\n1970: semifinale a Berlino, ottavi al Roland Garros, esordio in Davis, vittoria agli assoluti.\nAlla sua terza presenza agli Internazionali d'Italia si ferm\u00f2 nuovamente al secondo turno, corrispondente nell'occasione agli ottavi di finale, per mano di \u017deljko Franulovi\u0107, dopo che all'esordio aveva avuto la meglio su Owen Davidson.\nSubito dopo fece il suo esordio in Coppa Davis, sulla terra rossa di Torino, contro la nazionale cecoslovacca. Dopo la sconfitta di Massimo Di Domenico contro Jan Kode\u0161 Panatta port\u00f2 in pareggio l'Italia capitanata da Orlando Sirola, sconfiggendo Jan Kukal. Nella prova di doppio, in coppia con Di Domenico, super\u00f2 il duo Kode\u0161 / Kukal. Di Domenico perse in singolare anche con Kukal rendendo decisiva la sfida tra Panatta e Kode\u0161. A imporsi fu il cecoslovacco, futuro campione del Roland Garros, decretando l'eliminazione dell'Italia per 3-2.\nL'11 maggio prese parte al torneo di Berlino dove raggiunse la sua prima semifinale in carriera grazie ai successi in sequenza su Hans-J\u00fcrgen Pohmann, Wilhelm Bungert e Harald Elschenbroich. A negargli la disputa della prima finale fu Georges Goven che lo super\u00f2 in quattro partite.\nAlla fine di maggio Panatta partecip\u00f2 al suo secondo Roland Garros dove super\u00f2, in sequenza, John Alexander (al quale rimont\u00f2 due set di svantaggio), Barry Phillips-Moore e Vladim\u00edr Zedn\u00edk. Divent\u00f2 cos\u00ec il pi\u00f9 giovane (19 anni, 10 mesi e 21 giorni) tennista italiano a essersi qualificato per gli ottavi di finale del torneo, record battuto soltanto 50 anni pi\u00f9 tardi da Jannik Sinner. Il cammino di Panatta fu poi interrotto da Fran\u00e7ois Jauffret.\nIl 22 giugno disput\u00f2 il suo primo incontro sull'erba di Wimbledon, e Owen Davidson vendic\u00f2 in quattro set la sconfitta subita a Roma.\nIl 27 settembre Panatta sal\u00ec definitivamente alla ribalta del tennis italiano vincendo a sorpresa i Campionati italiani assoluti disputati alla Virtus Tennis di Bologna. In finale sconfisse in cinque set, dopo essere stato in svantaggio 1-4 nel quinto, l'ormai trentasettenne Nicola Pietrangeli, detentore del titolo, con il punteggio di 6-1, 3-6, 3-6, 10-8, 6-4. Fu un incontro spartiacque che segn\u00f2 un autentico passaggio di consegne tra i due campioni.\n1971: primo titolo ATP, Trofeo Bonfiglio, bis agli assoluti.\nCominci\u00f2 la stagione con due tornei ATP disputati consecutivamente in Sicilia. Nel primo, a Palermo, super\u00f2 Lluis Bruguera e Sever Dron, approdando per la prima volta nei quarti di finale di un torneo ATP, dove venne eliminato da Roger Taylor. Nel secondo, a Catania, il percorso fu identico al precedente. Nei primi due turni prevalse su Syd Ball e Patrice Dominguez, mentre nei quarti venne sconfitto da Pierre Barthes.\nAlla quarta presenza agli Internazionali d'Italia, dopo aver sconfitto al primo turno Bill Bowrey, dovette nuovamente arrendersi nei 32esimi, stavolta per mano di Arthur Ashe.\nDal 14 al 16 maggio, nei quarti della Zona B europea di Coppa Davis disputati sulla terra rossa di Zagabria, l'Italia si trov\u00f2 di fronte la Iugoslavia, che si impose per 3-2. Panatta fu battuto da Boro Jovanovi\u0107, in coppia con Massimo Di Domenico, perse anche la prova di doppio contro il duo Franulovi\u0107 / Jovanovi\u0107. Gli ultimi due incontri furono vinti da Pietrangeli e Tonino Zugarelli a risultato acquisito a favore della Iugoslavia.\nAlla sua prima partecipazione al torneo di Amburgo Panatta fu sconfitto al turno d'esordio da Istv\u00e1n Guly\u00e1s. Alla sua terza presenza al Roland Garros si arrese al terzo turno. A sbarrargli la strada fu Patrice Dominguez, dopo che nei primi due turni aveva superato Stanley Matthews e Wanaro N'godrella.\nA giugno inizi\u00f2 la sua stagione sull'erba. All'esordio assoluto al Queen's fu subito estromesso da Pancho Gonzales. Alla seconda partecipazione a Wimbledon si spinse sino ai sedicesimi di finale dove venne sconfitto da Cliff Richey dopo aver eliminato al primo turno il qualificato Butch Seewagen e al secondo Charles Pasarell.\nAl torneo di Gstaad, sconfisse al primo turno Ross Case per poi inchinarsi a Roy Emerson.\nNell'unica edizione del torneo di Senigallia valevole per il Grand Prix, disput\u00f2 sui campi del Ponte Rosso il suo primo torneo del circuito maggiore come testa di serie n\u00ba 1. Se lo aggiudic\u00f2 superando in finale Martin Mulligan col punteggio di 6-3, 7-5, 6-1, dopo aver sconfitto in semifinale Franti\u0161ek P\u00e1la, al quale rimont\u00f2 uno svantaggio di 1-6, 1-4. Fu il primo titolo vinto da un tennista italiano da quando i tornei erano stati aperti a professionisti e dilettanti.\nIl 25 settembre conquist\u00f2 la tredicesima edizione del Trofeo Bonfiglio superando in finale Ji\u0159\u00ed H\u0159ebec col punteggio di 6-2, 3-6, 7-5, 4-6, 6-2.\nIl 3 ottobre, al circolo le Cascine di Firenze, and\u00f2 in scena la rivincita del match di dodici mesi prima contro Nicola Pietrangeli, nella finale dei Campionati italiani assoluti. Fu di nuovo Panatta a spuntarla, ancora in cinque set (6-4, 2-6, 6-1, 7-9, 6-4). Era la definitiva ascesa di una nuova stella, insieme a un sipario che calava sulla storia del tennis italiano.\n1972: quarti al Roland Garros, finali ad Amburgo e Gstaad.\nInizi\u00f2 la stagione con il torneo di Des Moines, dove venne eliminato al primo turno da Jim Osborne. A Salisbury vinse il suo primo incontro in carriera sul cemento, superando al primo turno Szabolcs Baranyi prima di arrendersi nuovamente a Tom Gorman. \nAl torneo di Johannesburg super\u00f2 il primo turno a spese di Jean-Baptiste Chanfreau, per poi essere sconfitto da Bob Hewitt. A Madrid venne eliminato nei quarti di finale da Franti\u0161ek P\u00e1la, dopo aver superato nei primi due turni Raymond Moore e Stan Smith.\nSotto le aspettative fu la sua quinta partecipazione agli Internazionali d'Italia dove per la prima volta in carriera venne sconfitto all'esordio, da Istv\u00e1n Guly\u00e1s.\nDal 5 al 7 maggio, nel primo turno della Zona A europea di Coppa Davis, svolto sulla terra rossa di Reggio Calabria, disput\u00f2 la prova di doppio in coppia con Nicola Pietrangeli, sconfiggendo il duo formato da Ernst Blanke e Rudolf Hoskowetz e conquist\u00f2 il terzo dei cinque punti con cui l'Italia guidata da Giordano Maioli elimin\u00f2 l'Austria.\nAl torneo di Bruxelles sconfisse al primo turno Daniel Contet, per poi arrendersi ad Andr\u00e9s Gimeno.\nDal 20 al 22 maggio l'Italia affront\u00f2 l'Olanda sconfiggendola per 4-1 nei quarti di finale della Zona A europea di Coppa Davis, giocati sulla terra rossa di San Benedetto del Tronto. Panatta vinse il primo singolare, contro Jan Hordijk, mentre in coppia, per la seconda volta in carriera, con Nicola Pietrangeli sconfisse Hordijk e Hemmes.\nAl suo quarto Roland Garros raggiunse i quarti di finale, primo tennista italiano dell'era Open a essersi spinto cos\u00ec avanti in una prova del Grande Slam. Al primo turno super\u00f2 il detentore del titolo e \ntesta di serie numero 2 Ilie N\u0103stase, che affrontava per la prima volta in carriera. Nei sedicesimi di finale sconfisse il qualificato Vladimir Korotkov e negli ottavi Raymond Moore. A interrompere il suo cammino fu Aleksandre Met'reveli.\nNella sua seconda esperienza al torneo di Amburgo raggiunse la prima finale in stagione, la seconda in carriera, dove fu sconfitto dallo spagnolo Manuel Orantes, dopo aver superato, nell'ordine, Patrick Hombergen, Dick Crealy, Barry Phillips Moore e Jan Kode\u0161, testa di serie numero 1.\nDal 16 al 18 giugno nella semifinale della Zona A europea di Coppa Davis, disputata sulla terra rossa di Bucarest, l'Italia fu eliminata 4-1 dalla Romania. Panatta si arrese a Ion \u021airiac e all'ultima giornata anche da Nastase, a risultato acquisito.\nA Wimbledon, dove partecipava per la terza volta, non and\u00f2 oltre i sedicesimi di finale. Dopo aver superato all'esordio Neale Fraser e nel secondo turno Jan Kukal, si arrese a Jimmy Connors. A Gstaad, nella sua seconda finale dell'anno, la terza in carriera, fu sconfitto da Andr\u00e9s Gimeno, neo vincitore del Roland Garros, dopo aver superato, nell'ordine, Tadeusz Nowicki, Antonio Mu\u00f1oz, Jean-Loup Rouyer e in semifinale Ion Tiriac.\nA Indianapolis super\u00f2 al primo turno Jim Osborne ma venne eliminato subito dopo da Mike Belkin. A Toronto dovette arrendersi nei quarti di finale ad Ilie N\u0103stase, futuro vincitore del torneo, a causa di un fastidio alla schiena che lo costrinse al ritiro nel corso del primo set.\nSull'erba del torneo di Merion fu eliminato negli ottavi di finale da Jimmy Connors dopo aver sconfitto George Hardie e Anand Amritraj. \nAlla sua prima partecipazione agli US Open, che si disputavano sull'erba del West Side Tennis Club di Forest Hills, fu subito eliminato da Clark Graebner.\nConcluse la stagione con il terzo titolo consecutivo ai Campionati italiani assoluti, disputati al CT EUR di Roma, conquistato sconfiggendo in finale il compagno di doppio Paolo Bertolucci con un triplo 6-2.\n1973: Bournemouth, semifinale al Roland Garros, sei finali, top 10.\nAl WCT di Milano elimin\u00f2 all'esordio Ross Case ma al turno successivo dovette inchinarsi a Ken Rosewall.\nA Valencia, il 1\u00ba aprile, disput\u00f2 la sua quarta finale nel circuito maggiore, dove fu sconfitto in tre set da Manuel Orantes. Per arrivarci aveva superato negli ottavi Bj\u00f6rn Borg; era la prima volta che lo incontrava in carriera e Panatta vinse col punteggio di 6-2, 6-1. Nei quarti di finale elimin\u00f2 Harald Elschenbroich e in semifinale Patrick Proisy. Al torneo di Barcellona, l'8 aprile gioc\u00f2 la sua seconda finale ATP consecutiva. A impedirgli di sollevare il trofeo fu stavolta Ilie N\u0103stase che si impose in quattro set. Per raggiungere l'ultimo atto Panatta aveva eliminato al primo turno Nicholas Kalogeropoulos e negli ottavi Bj\u00f6rn Borg, sconfitto per la seconda volta in 7 giorni (2-6, 6-2, 6-3). Nei quarti di finale aveva eliminato Patrick Hombergen e in semifinale Manuel Orantes. A Nizza, il 15 aprile, disput\u00f2 la sua terza finale ATP consecutiva, record nel tennis italiano dell'era Open, eguagliato da Fabio Fognini soltanto quaranta anni pi\u00f9 tardi. In tabellone aveva superato Kim Warwick, Paul Gerken e nei quarti di finale Ion Tiriac. In semifinale si era imposto su Wanaro N'godrella in cinque set. A sbarrargli la strada in finale fu ancora Manuel Orantes, che lo pieg\u00f2 dopo un match maratona durato 4 ore e mezza e chiuso 12-10 al quinto set.\nAl torneo di Monte Carlo, super\u00f2 i primi due turni contro Kjell Johansson e Bernard Mignot per poi inchinarsi nei quarti di finale a Georges Goven.\nA Madrid elimin\u00f2 al primo turno lo iugoslavo Nicola Spear. Negli ottavi di finale sconfisse Patrice Dominguez e nei quarti Juan Gisbert. In semifinale approfitt\u00f2 del ritiro di Manuel Orantes nel secondo set. Nella sua quarta finale in stagione dovette piegarsi nuovamente a Ilie N\u0103stase.\nA Firenze super\u00f2 nei primi due turni i francesi Thierry Bernasconi e Jean-Fran\u00e7ois Caujolle. Nei quarti si impose su Paul Gerken e in semifinale su Paolo Bertolucci. La quinta finale della stagione fu anche la terza in cui dovette soccombere a Ilie N\u0103stase.\nAl torneo di Bournemouth raggiunse la sesta finale in una sola stagione (record per il tennis italiano), in cui riusc\u00ec finalmente a conquistare il suo secondo titolo ATP dopo sette finali perse consecutivamente. Nei primi due turni super\u00f2 Paul Gerken (7-5, 6-0) ed Eddie Dibbs (6-2, 6-2). Negli ottavi di finale elimin\u00f2 \u017deljko Franulovi\u0107 (9-8, 6-0), mentre la sua vittima nei quarti fu Patrice Dominguez (5-7, 6-4, 6-4). In semifinale ebbe vita facile su Ross Case, superato per 6-2, 6-4. Nell'ultimo atto affront\u00f2 per la quarta volta in cinque settimane Ilie N\u0103stase, imponendosi in rimonta con il punteggio di 6-8, 7-5, 6-3, 8-6. Fu la seconda delle sue tre vittorie in carriera contro il campione romeno, nella circostanza molto polemico nei confronti del giudice di sedia per alcune chiamate a lui contrarie.\nDal 18 al 20 maggio, per i quarti della Zona B europea di Coppa Davis, l'Italia guidata da Fausto Gardini affrontava la Bulgaria sulla terra rossa di Reggio Emilia. Paolo Bertolucci port\u00f2 in vantaggio i padroni di casa sconfiggendo Bo\u017eidar Pampulov. Panatta concesse soltanto sei giochi a Ljuben Genov e, in coppia con Bertolucci, si aggiudic\u00f2 anche la prova di doppio contro i gemelli Pampulov. A risultato acquisito Bertolucci e Panatta conquistarono anche gli ultimi due singolari, fissando il punteggio finale della sfida sul 5-0 per l'Italia.\nNella sua quinta partecipazione al Roland Garros Panatta, testa di serie numero 8, superati i primi tre turni, negli ottavi sconfisse per la terza volta consecutiva Bj\u00f6rn Borg, alla sua prima presenza nel torneo e appena reduce dalle vittorie su Cliff Richey, Pierre Barthes e Dick Stockton. Per lo svedese fu la prima delle sue uniche due sconfitte subite agli Internazionali di Francia (6-7, 6-2, 5-7, 6-7). Nei quarti di finale Panatta si impose su Tom Okker diventando il primo tennista italiano dell'era Open, e il pi\u00f9 giovane di sempre (22 anni, 10 mesi e 17 giorni), a raggiungere la semifinale in una prova del Grande Slam. La partecipazione alla sua prima finale in un Major gli fu preclusa da Nikola Pili\u0107 che, in tre set, interruppe una serie di 13 vittorie consecutive.\nGli Internazionali d'Italia, cui prendeva parte per la sesta volta, continuavano a non regalargli sorrisi. Dopo il successo su Andrew Pattison, arriv\u00f2 la sconfitta nei sedicesimi di finale per opera di Patrice Dominguez.\nLa stagione su erba si limit\u00f2 a una fugace partecipazione al Queen's dove fu eliminato al primo turno da Harold Solomon. Era l'anno del boicottaggio da parte dell'ATP nei confronti del torneo di Wimbledon, colpevole di aver rifiutato l'iscrizione al torneo di Nikola Pili\u0107. Al boicottaggio ader\u00ec anche Panatta al quale la decisione cost\u00f2 un anno di squalifica dalla Coppa Davis, inflittagli dalla Federazione Italiana Tennis.\nCon l'introduzione del nuovo sistema di calcolo computerizzato, il 23 agosto si issava alla posizione n\u00ba 8 della classifica mondiale, primo di quattro tennisti italiani a essere mai entrati nella top 10.\nAlla sua seconda partecipazione agli US Open riusc\u00ec a superare due turni eliminando, nell'ordine, Victor Amaya e Toma Ovici, prima di cedere il passo ad Allan Stone.\nTornato in Italia conquist\u00f2 per la quarta volta consecutiva i Campionati italiani assoluti, disputati al Tennis Club Perugia, superando nuovamente Paolo Bertolucci in tre set (6-2, 6-4, 6-3).\nNel torneo God\u00f3 di Barcellona usc\u00ec al secondo turno per mano di Corrado Barazzutti, dopo aver eliminato all'esordio lo spagnolo Felix Morey. A Madrid super\u00f2 al primo turno lo spagnolo Jos\u00e9 Castanon e al secondo Roscoe Tanner. Negli ottavi di finale fu Jaime Fillol a chiudergli il cammino. A Parigi si ferm\u00f2 al secondo turno, sconfitto da Roscoe Tanner dopo aver eliminato al primo Frew McMillan.\nConcluse la stagione alla posizione n\u00ba 14 della classifica mondiale, la prima computerizzata della storia.\n1974: terzo titolo ATP, cinquina agli assoluti.\nL'adesione al World Championship Tennis (WCT) gli impose di iniziare la stagione dagli Stati uniti, con il torneo di Philadelphia dove raggiunse i quarti di finale. A eliminarlo fu Arthur Ashe.\nRaggiunse i quarti di finale anche al torneo di Bologna, dopo aver eliminato al primo turno Vladim\u00edr Zedn\u00edk e negli ottavi Corrado Barazzutti. A estrometterlo dal torneo fu Mark Cox. Al WCT di Londra, dopo aver eliminato Gerald Battrick, perse in due tie-break contro il britannico Stephen Warboys. Al WCT di Barcellona, nel primo turno ebbe la meglio su Lluis Bruguera e negli ottavi su Jun Kamiwazumi. Nei quarti di finale sub\u00ec la prima sconfitta in carriera da Bj\u00f6rn Borg (6-4, 6-4).\nAl torneo WCT di San Paolo il suo cammino si ferm\u00f2 negli ottavi di finale per mano di Thomaz Koch. Nel primo turno del torneo di Tucson, sconfisse nuovamente Dick Crealy e nei sedicesimi Jim McManus, mentre negli ottavi di finale fu sconfitto da Rod Laver, n\u00ba 9 del mondo, nel primo dei suoi due confronti diretti in carriera con il fuoriclasse australiano. Al WCT di Tokyo il suo cammino si ferm\u00f2 ai quarti di finale per mano di Onny Parun. \nAl suo ritorno in Italia conquist\u00f2 il suo terzo torneo ATP in carriera, a Firenze. Nei sedicesimi di finale elimin\u00f2 il francese Christophe Casa (6-1, 6-2), negli ottavi Ezio Di Matteo (6-2, 6-1) e nei quarti Vincenzo Franchitti (7-6, 6-2). In semifinale sconfisse l'argentino Juli\u00e1n Ganzabal, (3-6, 7-5, 6-2). La finale lo vide imporsi (6-3, 6-1) sul compagno di doppio in Davis Paolo Bertolucci.\nAmara fu la sua settima partecipazione agli Internazionali d'Italia dove, per la seconda volta in carriera, fu eliminato al primo turno, per mano di Ismail El Shafei.\nLa sua sesta esperienza al Roland Garros, dove difendeva la semifinale dell'anno precedente, fu dal giocatore stesso definita \"la peggiore\". Fu eliminato al secondo turno da Hans-J\u00fcrgen Pohmann, dopo che al primo aveva sconfitto Boro Jovanovi\u0107, ritiratosi nel corso del secondo set.\nIl risultato ottenuto a Parigi lo fece scendere repentinamente al n\u00ba 44 del ranking.\nA Nottingham, sconfisse al primo turno Patricio Cornejo, per poi arrendersi nei sedicesimi di finale a Ra\u00fal Ram\u00edrez. Alla sua quarta presenza a Wimbledon super\u00f2 i primi due turni sconfiggendo, nell'ordine, Hans-J\u00fcrgen Pohmann e Patrick Proisy, per poi arrendersi a Jimmy Connors, n\u00ba 2 del ranking.\nA B\u00e5stad raggiunse la sua undicesima finale in carriera superando i primi tre turni senza perdere un set contro Belus Prajoux, Steve Krulevitz e Leif Johansson. In semifinale Paolo Bertolucci gli strapp\u00f2 il secondo set arrendendosi poi in quattro partite. Nell'atto conclusivo, il 14 luglio, Panatta fu sconfitto per la seconda volta in carriera (la prima sulla terra rossa) da Bj\u00f6rn Borg, n\u00ba 8 del mondo, con il punteggio di 3-6, 0-6, 7-6, 3-6.\nLa settimana successiva torn\u00f2 a giocare in Coppa Davis, dopo aver scontato la squalifica comminatagli l'anno precedente dalla F.I.T., nella semifinale della Zona A europea. Al \"B\u00e5stad Tennis Stadium\" di B\u00e5stad, l'Italia super\u00f2 la Svezia con il punteggio di 3-2. Dopo il successo di Bj\u00f6rn Borg su Paolo Bertolucci, Panatta vinse il singolare contro Leif Johansson. La coppia Panatta-Bertolucci conquist\u00f2 il secondo punto per l'Italia superando il duo Borg-Bengtson. Il successo di Bertolucci su Johansson determin\u00f2 la qualificazione dell'Italia alla finale della Zona A europea. Ininfluente fu pertanto la terza sconfitta subita da Panatta in carriera contro Borg.\nDal 2 al 4 agosto l'Italia affrontava per la prima volta la Romania, nella finale della Zona A europea disputata sulla terra rossa di Mestre e vinta dagli \"azzurri\" per 3-2. Dopo la vittoria di Ilie N\u0103stase su Corrado Barazzutti, Panatta sconfisse Ion \u021airiac e, insieme a Paolo Bertolucci, vinse la determinante sfida contro la coppia N\u0103stase-Tiriac (6-4, 8-6, 6-8, 4-6, 6-2). Il successo di Barazzutti su Tiriac rese ininfluente la sconfitta subita da Panatta contro N\u0103stase.\nA settembre, alla Favorita di Palermo, Panatta conquist\u00f2 i Campionati Italiani Assoluti per la quinta volta consecutiva, rimontando due set di svantaggio in finale a Corrado Barazzutti (3-6, 2-6, 6-2, 6-3, 6-2).\nNella semifinale Interzone, perduta 1-4 contro il Sudafrica, disputata dal 3 al 5 ottobre sul cemento dell'Ellis Park di Johannesburg, Panatta venne battuto da Raymond Moore. In doppio la prima sconfitta in Coppa Davis della coppia Panatta / Bertolucci, per opera del duo Hewitt / McMillan, sanc\u00ec l'eliminazione dell'Italia, rendendo inutile l'incontro vinto da Panatta su Hewitt a risultato ormai acquisito a favore del Sudafrica.\nPanatta concluse la stagione al n\u00ba 34 della classifica mondiale.\n1975: Kitzb\u00fchel, Super Series Stoccolma, semifinale Roland Garros, finali Masters.\nNel WCT di Richmond arriv\u00f2 ai quarti di finale fu eliminato dal n\u00ba 7 del mondo Arthur Ashe. Diverse furono le eliminazioni ai primissimi turni della prima parte del 1975, mentre al torneo di Monte Carlo riusc ad arrivare ai quarti dove venne eliminato da Bob Hewitt.\nAl WCT di Johannesburg perse per ritiro senza scendere in campo con Bob Hewitt. Al torneo WCT di Stoccolma sub\u00ec un'altra eliminazione al primo turno, per mano del giocatore di casa Jan Zabrodsky.\nA Firenze, dove era campione uscente, si ferm\u00f2 ai quarti di finale; fu Ramiro Benavides a eliminarlo a sorpresa. Seguirono due sconfitte al primo turno, rispettivamente nel torneo di Bournemouth e in quello di Amburgo.\nLa sua ottava esperienza agli Internazionali d'Italia lo vide giungere per la seconda volta in carriera agli ottavi di finale. Nel primo turno elimin\u00f2 John Yuill e nei sedicesimi Paul Gerken. A eliminarlo fu Manuel Orantes.\nIl suo ranking ATP scese al n\u00ba 53, il peggiore fino a quel momento dall'avvento del computer.\nAl suo settimo Roland Garros super\u00f2 facilmente i primi due turni. Nei sedicesimi di finale sconfisse per la terza e ultima volta in carriera Ilie N\u0103stase, n\u00ba 6 del mondo. Fu la sua prima vittoria contro un top 10 dall'introduzione del computer. Nel turno successivo elimin\u00f2 Jaime Fillol, conquistando i quarti di finale dove ebbe la meglio su John Andrews. Nella sua seconda semifinale Slam fu sconfitto per la quarta volta in carriera (l'unica sul rosso di Parigi) da Bj\u00f6rn Borg, n\u00ba 4 del mondo, campione in carica e futuro vincitore del torneo, con il punteggio di 6-4, 1-6, 7-5, 6-4.\nDal 20 al 22 giugno, nella semifinale della Zona B europea di Coppa Davis contro la Francia, disputata allo Stade Roland Garros, l'Italia fu sconfitta per 3-2. Panatta perse il primo singolare con Fran\u00e7ois Jauffret. Corrado Barazzutti port\u00f2 la situazione in parit\u00e0 battendo Patrice Dominguez. Panatta e Bertolucci si aggiudicarono la gara di doppio su Jauffret e Dominguez portando in vantaggio l'Italia, 2-1. Dominguez riport\u00f2 la Francia in parit\u00e0 battendo Panatta. L'incontro decisivo vinto da Jauffret su Barazzutti decret\u00f2 l'eliminazione dell'Italia dal torneo, che port\u00f2 all'esonero del capitano non giocatore Fausto Gardini. A causa delle due sconfitte subite, Panatta divenne oggetto di aspre critiche da parte di stampa e opinione pubblica.\nAl torneo di Wimbledon, dopo aver superato i primi due turni venne eliminato nei sedicesimi di finale da Ra\u00fal Ram\u00edrez.\nNella sua prima esperienza al torneo di Kitzb\u00fchel sconfisse all'esordio Szabolcs Baranyi con un netto 6-1, 6-1. Negli ottavi di finale vinse 6-4, 6-4 contro Harald Elschenbroich. Nessun problema neanche nei quarti contro Bal\u00e1zs Tar\u00f3czy (6-4, 6-2). Altrettanto agevole fu la semifinale contro Wojciech Fibak, sconfitto per 6-0, 6-4. L'unico set perso nel torneo fu il primo nella finale disputata contro Jan Kode\u0161, che lo vide imporsi per 2-6, 6-2, 7-5, 6-4. Fu il suo quarto titolo ATP conquistato in carriera.\nPartecip\u00f2 poi a una serie di tornei su terra negli Stati Uniti. A Indianapolis usc\u00ec negli ottavi di finale per mano di Onny Parun, che interruppe una serie di otto incontri vinti consecutivamente. A Montr\u00e9al Panatta si spinse fino ai quarti di finale, dove fu sconfitto da Manuel Orantes, n\u00ba 9 del mondo. A Boston elimin\u00f2 al primo turno il sudafricano John Eagleton e venne poi sconfitto da Rod Laver, nel secondo e ultimo confronto diretto tra i due giocatori.\nTornato in Italia vinse per la sesta volta consecutiva, a Bari, il suo ultimo titolo di Campione italiano assoluto in singolare, sconfiggendo per la terza volta nella finale di questa manifestazione Paolo Bertolucci, che lo spinse al quinto set (1-6, 6-2, 6-2, 3-6, 6-3).\nA Madrid raggiunse la sua tredicesima finale in carriera, senza perdere un set, grazie ai successi su Frew McMillan, Harald Elschenbroich, Onny Parun e sul n\u00ba 3 del ranking, Guillermo Vilas, che affrontava per la prima volta in carriera. In semifinale sconfisse per la quarta volta Bj\u00f6rn Borg, n\u00ba 5 del mondo, con il punteggio di 7-5, 6-0, 6-2. Nell'atto conclusivo si arrese a Jan Kode\u0161 in quattro set. La settimana successiva giunse per la quattordicesima volta in finale, al torneo God\u00f3 di Barcellona, dove venne sconfitto da Bjorn Borg con il punteggio di 1-6, 7-6, 6-3, 6-2.\nAl Super Series di Stoccolma conquist\u00f2 il titolo fino a quel momento pi\u00f9 importante della sua carriera. Il primo turno lo vide superare Haroon Rahim per 6-3, 6-4. Nei sedicesimi di finale elimin\u00f2 Sherwood Stewart per 6-2, 7-5, mentre negli ottavi ebbe la meglio su Karl Meiler in tre tie-break. Nei quarti sconfisse per la prima volta in carriera Arthur Ashe, n\u00ba 7 del ranking, per 6-3, 6-2. La semifinale lo vide imporsi su Onny Parun con un doppio 6-3. La sua quindicesima finale in carriera fu definita dallo stesso Panatta \"una partita perfetta\". Dall'altra parte della rete c'era il n\u00ba 1 del mondo, Jimmy Connors, sconfitto in rimonta con il punteggio di 4-6, 6-3, 7-5. Per Panatta fu il quinto titolo ATP in carriera e il secondo in stagione, l'unico da lui conquistato su una superficie diversa dalla terra e l'unico vinto da un tennista italiano battendo in finale un giocatore posizionato al primo posto della classifica mondiale. Fu il primo titolo di categoria equipollente all'attuale ATP World Tour Masters 1000 vinto da un tennista italiano.\nA Buenos Aires giunse per la sedicesima volta in finale, la quinta in stagione. Al primo turno elimin\u00f2 Jairo Velasco, Sr., mentre negli ottavi di finale super\u00f2 Patricio Cornejo e nei quarti Jos\u00e9 Edison Mandarino. In semifinale dovette ricorrere al quinto set per avere la meglio su Jaime Fillol. Nella finale si arrese in tre set, dopo 10 vittorie consecutive, alla maggiore freschezza fisica di Guillermo Vilas, n\u00ba 3 del ranking mondiale, mostrando nell'arco dell'incontro evidenti segni di nervosismo. \nA Johannesburg super\u00f2 nei primi due turni due giocatori di casa, rispettivamente George Rudman e Mike Styles. Negli ottavi di finale fu sconfitto da Andrew Pattison.\nPur avendo chiuso la stagione alla posizione n\u00ba 14, le rinunce di alcuni colleghi meglio di lui posizionati in classifica gli consentirono la partecipazione alle finali dei Masters di fine anno, le prime disputate da un tennista italiano, alle quali giunse per\u00f2 privo delle necessarie energie psicofisiche, soprattutto per via delle numerose e complicate trasferte cui si era sottoposto negli ultimi due mesi. Il torneo si disput\u00f2 a Stoccolma e Panatta non and\u00f2 oltre i tre turni di Round Robin dove sub\u00ec altrettante sconfitte, rispettivamente da Manuel Orantes, n\u00ba 9 ATP, Arthur Ashe, n\u00ba 7 e Ilie N\u0103stase, n\u00ba 8.\n1976: accoppiata Roma-Parigi, Coppa Davis, top 4.\nLa sua migliore stagione in assoluto cominci\u00f2 con la partecipazione all'unica edizione ufficiale della Coppa Puma, disputata sul sintetico del Palazzo dello Sport dell'EUR di Roma, dove fu sconfitto in semifinale dal n\u00ba 4 del mondo, Arthur Ashe, futuro vincitore del torneo, dopo aver superato al primo turno Frew McMillan e nei quarti di finale Mark Cox.\nA Barcellona giunse in semifinale nella quale sub\u00ec, in rimonta, l'unica sconfitta in carriera nel circuito maggiore contro Paolo Bertolucci, che si sarebbe poi aggiudicato il titolo. Nei turni precedenti Panatta aveva eliminato lo spagnolo Alberto Martorell e Ramiro Benavides, mentre negli ottavi di finale aveva avuto la meglio su \u017deljko Franulovi\u0107 e nei quarti su Jos\u00e9 Higueras. Al torneo di Nizza, super\u00f2 al primo turno Jun Kuki per poi arrendersi negli ottavi a Jean Fran\u00e7ois Caujolle. A Monte Carlo, dopo aver superato Jan Kode\u0161, si arrese nei quarti di finale a Fran\u00e7ois Jauffret. Giunse poi in semifinale al torneo WCT di Stoccolma dove fu sconfitto dal n\u00ba 7 del mondo Ilie N\u0103stase, dopo aver eliminato negli ottavi Ji\u0159\u00ed H\u0159ebec e nei quarti Bj\u00f6rn Borg, n\u00ba 3 del mondo, che sconfisse per la quinta volta in carriera, con il punteggio di 5-7, 6-3, 6-1.\nNei preliminari della Zona B europea di Coppa Davis, disputati alla fine di aprile contro la Polonia al circolo \"Le Cascine\" di Firenze, si aggiudic\u00f2 i due singolari, contro Henrik Drzymalski e Czeslaw Dobrowolski, e il doppio insieme a Paolo Bertolucci (che vinse anche gli altri due singolari), contro la coppia formata da Henrik Drzymalski e Jerzy Jasinsky. L'Italia, capitanata per la prima volta da Nicola Pietrangeli, si impose per 5-0.\nAl torneo di Firenze si ferm\u00f2 al secondo turno dove fu sconfitto da Colin Dibley dopo aver eliminato al primo Ramiro Benavides, suo giustiziere nell'edizione precedente.\nAl torneo di Las Vegas sconfisse al primo turno Haroon Rahim, negli ottavi di finale elimin\u00f2 Bob Lutz, per poi arrendersi a Ken Rosewall, n\u00ba 6 del ranking.\nNella penultima settimana di maggio, nei quarti di finale della Zona B europea di Coppa Davis, l'Italia super\u00f2 la Iugoslavia per 5-0 sulla terra rossa di Bologna. Panatta si aggiudic\u00f2 entrambi i singolari, rispettivamente contro Nikola Pili\u0107 e \u017deljko Franulovi\u0107, oltre al doppio con Paolo Bertolucci, contro il duo Pili\u0107 / Franulovi\u0107.\nLa nona partecipazione agli Internazionali d'Italia fu quella dell'incoronazione. Panatta era n\u00ba 14 del ranking mondiale e testa di serie n\u00ba 3 del torneo. Nel primo turno, il 25 maggio, super\u00f2 con il punteggio di 3-6, 6-4, 7-68 Kim Warwick, rimontando uno svantaggio di cinque giochi a uno nel terzo set, durante il quale annull\u00f2 ben undici match-point (sei sul 5-2, tre consecutivi sul 5-4 e due sul 6-4 del tie-break), dieci dei quali in risposta. Nessun giocatore nell'era Open \u00e8 mai riuscito a vincere un incontro salvando un numero cos\u00ec elevato di palle-match. Al secondo turno ebbe la meglio su Tonino Zugarelli (7-6, 6-3) e negli ottavi di finale dispose agevolmente di \u017deljko Franulovi\u0107 (6-4, 6-1). Nei quarti Harold Solomon, convinto di aver subito un torto arbitrale, abbandon\u00f2 l'incontro per proteste nel set decisivo, quando, dopo aver rimontato uno svantaggio di quattro giochi a zero, si era trovato al servizio avanti 5-4 (0-30). Il punteggio registrato sugli almanacchi \u00e8 6-2, 6-7, 4-5 RIT. In semifinale, la seconda disputata a Roma da un tennista italiano nell'era Open, Panatta sconfisse senza patemi John Newcombe (6-2, 6-4, 6-4). Il 30 maggio fu la data della prima finale giocata da un tennista italiano agli Internazionali d'Italia in era Open, la seconda per Panatta in un torneo di categoria equivalente all'attuale ATP World Tour Masters 1000. Dopo la finale persa nettamente a Buenos Aires sei mesi prima, affront\u00f2 nuovamente Guillermo Vilas, n\u00ba 2 del mondo e prima testa di serie del torneo, trionfando in rimonta con il punteggio di 2\u20136, 7\u201365, 6\u20132, 7\u201361, con tre set-point consecutivi salvati nel quarto set sul punteggio di 6-5 a favore dell'avversario. Per Panatta fu il sesto titolo ATP in carriera, il secondo (record per il tennis italiano) e ultimo al livello Masters 1000.\nQuello del 1976 \u00e8 il sesto e ultimo successo della storia ottenuto da un tennista italiano agli Internazionali d'Italia, l'unico conquistato in era Open. Prima della vittoria di Fabio Fognini al torneo di Monte Carlo del 2019 rimase per quasi 43 anni l'ultimo sigillo italiano in un torneo di livello Masters 1000.\nL'incantesimo del Foro Italico prosegu\u00ec al Roland Garros, dove Panatta partecipava per l'ottava volta agli Internazionali di Francia, ed era la testa di serie n\u00ba 8. Tutto ricominci\u00f2, il 2 giugno, esattamente come era iniziato otto giorni prima a Roma: una palla-match annullata. A non trasformarla stavolta fu Pavel Hutka. In un equilibratissimo quinto set Panatta era al servizio in svantaggio 9-10 (30-40). Con una risposta di rovescio a una seconda di servizio seguita a rete Hutka colp\u00ec il nastro costringendo Panatta a giocare un dritto difensivo che cadde a due metri dalla riga di fondo. Il cecoslovacco confezion\u00f2 un insidioso pallonetto liftato di rovescio che Panatta agganci\u00f2 con la sua tipica \"veronica\". Hutka la raggiunse lasciando partire un passante stretto di rovescio \"slice\" sul quale l'italiano si distese con una vol\u00e9e vincente in tuffo di rovescio, che pieg\u00f2 definitivamente le resistenze dell'avversario. Il punteggio finale fu 2-6, 6-2, 6-2, 0-6, 12-10. Decisamente pi\u00f9 agevole fu il secondo turno contro Jun Kuki, sconfitto in tre set per 6-3, 6-2, 6-4. Nei sedicesimi di finale Panatta super\u00f2 Ji\u0159\u00ed H\u0159ebec con lo score di 6-3, 6-3, 2-6, 7-6. Gli ottavi lo videro imporsi per la terza volta in due settimane su Zeljko Franulovic (6-2, 6-2, 6-7, 6-3). Nei quarti di finale Bj\u00f6rn Borg, n\u00ba 3 del mondo, testa di serie n\u00ba 1 e campione in carica del torneo, sub\u00ec la sua seconda sconfitta in carriera al Roland Garros, dove era reduce da 18 vittorie consecutive e dove nessun altro giocatore lo avrebbe pi\u00f9 battuto. Panatta si impose in quattro set, per 6-3, 6-3, 2-6, 7-62. Fu la sua sesta e ultima vittoria sul campione svedese, grazie alla quale raggiunse la sua terza semifinale Slam (record per il tennis italiano nell'era Open). Sulla scia dell'entusiasmo, disput\u00f2 quella che a detta dello stesso giocatore fu la sua migliore partita in carriera sulla terra rossa, e si impose con facilit\u00e0 su Eddie Dibbs con il punteggio di 6-3, 6-1, 7-5, approdando alla sua unica finale di un torneo del Grande Slam, primo italiano ad aver realizzato questa impresa nell'era Open (uguagliata 45 anni pi\u00f9 tardi da Matteo Berrettini a Wimbledon) e terzo nella storia dopo Giorgio De Stefani e Nicola Pietrangeli, entrambi in era amatoriale e al Roland Garros. Ad attenderlo nell'atto conclusivo, il 13 giugno, c'era Harold Solomon, che Panatta affrontava nuovamente dopo l'abbandono per proteste dell'americano nei quarti di finale di Roma. Nonostante la voglia di rivalsa del giocatore di Washington, Panatta impose la propria superiorit\u00e0 tecnica nei primi due parziali, risentendo di un appannamento nel terzo. A dispetto di un vantaggio di cinque giochi a due e servizio, nel quarto fu costretto al tie-break, dove riusc\u00ec a imporsi per sette punti a tre evitando un pericoloso calo fisico nell'eventuale quinta partita. L'incontro si chiuse con il punteggio di 6-1, 6-4, 4-6, 7-63.\nQuello del Roland Garros 1976 \u00e8 l'unico titolo del Grande Slam conquistato da un tennista italiano nell'era Open, il terzo della storia dopo i due successi consecutivi ottenuti da Nicola Pietrangeli nel 1959 e nel 1960, sempre a Parigi. Panatta \u00e8 l'unico italiano della storia ad aver centrato l'accoppiata Internazionali d'Italia-Internazionali di Francia nella stessa stagione. Nell'era Open \u00e8 stato il terzo giocatore al mondo, su un totale di sette, ad aver realizzato l'impresa (dopo Nastase nel 1973 e Borg nel 1974), l'unico a non essere mai stato numero uno della classifica mondiale. Dopo di lui, infatti, ci riuscirono soltanto lo stesso Borg (1978), Ivan Lendl (1986), Jim Courier (1992), Thomas Muster (1995) e Rafael Nadal (2005, 2006, 2007, 2010, 2012, 2013, 2018, 2019).\nAl torneo di Nottingham, sconfisse al primo turno Haroon Rahim. Nei sedicesimi di finale, disputati soltanto qualche ora pi\u00f9 tardi per via del maltempo, lo statunitense Mike Estep interruppe una serie di 16 incontri ATP vinti consecutivamente da Panatta, la pi\u00f9 lunga realizzata da un tennista italiano nell'era Open.\nAlla sua sesta apparizione a Wimbledon Panatta fu accreditato della testa di serie numero 5, la pi\u00f9 alta mai assegnata a un tennista italiano in questo torneo nell'era Open, e usc\u00ec di scena al terzo turno per mano di Charlie Pasarell dopo aver eliminato, nell'ordine, Jorge Andrew e il qualificato australiano Dale Collings che, in vantaggio per due set a uno, aveva servito invano per il match nella quarta partita.\nA Gstaad Panatta arriv\u00f2 a disputare la sua diciannovesima finale, senza perdere un set, eliminando J\u00fcrgen Fassbender, Carlos Kirmayr, Ricardo Cano e Onny Parun. Nell'ultimo atto si arrese in quattro set a Ra\u00fal Ram\u00edrez, dopo 19 incontri vinti consecutivamente sulla terra rossa, record per il tennis italiano.\nLe quattro settimane successive furono dedicate interamente alla Coppa Davis. Dal 16 al 18 luglio, per la semifinale della Zona B europea, l'Italia affrontava al Foro Italico di Roma una Svezia priva di Bj\u00f6rn Borg, che diede sorprendentemente forfait dopo la sua prima vittoria a Wimbledon. Panatta sconfisse Rolf Norberg e, insieme a Paolo Bertolucci, batt\u00e9 la coppia svedese composta dallo stesso Norberg e Ove Bengtson. L'Italia si impose per 4-1 qualificandosi per la finale della Zona B europea, contro la Gran Bretagna, che si disput\u00f2 dal 5 al 7 agosto sul campo n\u00ba 1 dell'impianto di Wimbledon. Dopo la prima vittoria di Tonino Zugarelli su Roger Taylor, Panatta si aggiudic\u00f2 il secondo singolare contro John Lloyd. Perse la sfida di doppio, sempre in coppia con Paolo Bertolucci, contro il duo formato dai fratelli Lloyd (con cinque match-point non trasformati) ed ebbe la meglio su Roger Taylor regalando all'Italia la qualificazione alla semifinale Interzone.\nIl 24 agosto Panatta raggiunse il 4\u00ba posto nel ranking ATP di singolare, sua migliore classifica in carriera e miglior piazzamento di un tennista italiano dal 1973, anno dell'introduzione della classifica computerizzata.\nA Boston, giunse ai quarti di finale dove venne battuto per la sesta volta in carriera da Bj\u00f6rn Borg, n\u00ba 4 del mondo. Nei turni precedenti aveva sconfitto Tonino Zugarelli, Ramiro Benavides e Mark Edmondson.\nDeludente fu la sua terza partecipazione agli US Open, di cui aveva saltato le due edizioni precedenti e che dal 1975 si giocavano sulla terra Har-Tru. Accreditato della testa di serie numero 4, la pi\u00f9 alta mai assegnata a un tennista italiano in questo torneo nell'era Open, super\u00f2 al primo turno Ove Bengtson, per poi uscire di scena per mano di Bill Scanlon.\nNella semifinale Interzone di Coppa Davis, disputata contro l'Australia dal 24 al 27 settembre al Foro Italico di Roma, gli \"azzurri\" si imposero per 3-2. Dopo la vittoria in singolare, ottenuta nell'incontro di apertura da Corrado Barazzutti su John Newcombe, Panatta sub\u00ec nel singolare successivo la sua prima sconfitta \"romana\" in Coppa Davis, per mano di John Alexander; insieme a Paolo Bertolucci si aggiudic\u00f2 la prova di doppio contro il duo formato da Newcombe e Tony Roche, in una delle prove pi\u00f9 brillanti mai offerte dalla coppia e, nel match decisivo, con le due squadre in parit\u00e0 sul 2-2 (dopo la sconfitta di Barazzutti con Alexander), sconfisse Newcombe, in un incontro suddiviso in due giornate per via dell'oscurit\u00e0, sospeso la domenica sul punteggio di 5\u20107, 8\u20106, 2\u20102 e chiuso luned\u00ec 27 settembre con lo score di 5\u20107, 8\u20106, 6-4, 6\u20102 in favore di Panatta, che apr\u00ec le porte alla terza finale di Coppa Davis per l'Italia. \nNel torneo indoor di San Paolo, dopo aver superato lo statunitense Norman Holmes e il francese Christophe Casa, fu eliminato nei quarti di finale da Jos\u00e9 Higueras.\nDopo un mese di pausa dal circuito maggiore, prese parte contro il Cile alla terza finale di Coppa Davis disputata dall'Italia, andata in scena dal 17 al 19 dicembre all\u2019Estadio Nacional de Chile di Santiago. Dopo il successo iniziale di Corrado Barazzutti su Jaime Fillol, Panatta vinse entrambi i singolari, prima contro Patricio Cornejo (6-3, 6-1, 6-3) e poi contro Jaime Fillol (8-6, 6-4, 3-6, 10-8), superando, in coppia con Paolo Bertolucci, anche il duo cileno Fillol / Cornejo (3-6, 6-2, 6-3, 9-7). La sconfitta di Tonino Zugarelli contro Belus Prajoux fiss\u00f2 il risultato finale sul 4-1 per i ragazzi capitanati da Nicola Pietrangeli. L'Italia conquistava l'unica Coppa Davis della sua storia.\nPur chiudendo la stagione alla posizione n\u00ba 7 della classifica mondiale, la migliore con cui un tennista italiano abbia chiuso un'annata agonistica, Panatta, analogamente ad altri tennisti, decise di non partecipare alle finali del Masters di fine anno disputate a Houston, in un'edizione ricordata come una delle peggiori della storia in quanto a livello di partecipazione.\n1977: Houston, seconda finale Davis.\nA gennaio prese parte al torneo WCT di Filadelfia, dove super\u00f2 Tom Gorman e venne eliminato negli ottavi di finale da Tony Roche. Nelle semifinali del Pepsi Grand Slam, mini-torneo a 4 giocatori disputato sulla terra Har-Tru del Boca West Racquet Club di Boca Raton, fu sconfitto da Bj\u00f6rn Borg, n\u00ba 2 del mondo e futuro vincitore della manifestazione, dopo aver mancato tre match-point (6-2, 4-6, 6-7). Nel WCT di Richmond, sconfisse negli ottavi di finale Vijay Amritraj, per poi arrendersi nei quarti a Vitas Gerulaitis.\nAl WCT di Citt\u00e0 del Messico, dopo aver eliminato negli ottavi di finale Corrado Barazzutti e nei quarti Jan Kode\u0161, giunse in semifinale dove fu sconfitto da Ilie N\u0103stase, n\u00ba 3 del mondo, in un incontro caratterizzato da molte polemiche nei confronti dell'arbitraggio e da un black-out di energia elettrica di due minuti occorso durante il secondo set.\nArrivarono poi quattro eliminazioni al primo turno. La prima a Lakeway, dove fu sconfitto da Vijay Amritraj; la seconda nel WCT di St. Louis per opera di Cliff Drysdale; la terza al torneo di Rotterdam, dove si ritir\u00f2 contro John Alexander nel secondo set; l'ultima nel WCT di Londra, dove ebbe la peggio contro Eddie Dibbs, n\u00ba 9 del mondo.\nAl torneo di Monte Carlo, dopo aver superato lo svedese Birger Andersson, fu eliminato nei quarti di finale da Guillermo Vilas, n\u00ba 6 del mondo.\nLa settimana successiva part\u00ec per un'altra trasferta americana, che prese il via dalla settima edizione del WCT di Houston, disputato sui campi in terra Har-Tru del River Oaks Country Club. Il 13 aprile, eliminando al primo turno il no 1 del mondo Jimmy Connors (6-1, 7-5), ottenne la sua seconda vittoria in carriera contro un giocatore in testa al ranking mondiale, impresa senza precedenti nel tennis italiano dell'era Open. Nei quarti di finale super\u00f2 col punteggio di 1-6, 6-3, 6-4 il quarantaduenne Ken Rosewall, due volte vincitore sulla terra del River Oaks Country Club. Nella semifinale, posticipata alla domenica per via delle avverse condizioni meteo, sconfisse Eddie Dibbs, n\u00ba 8 ATP, con un doppio 6-2. Nella sua ventesima finale in carriera, luned\u00ec 18 aprile, prevalse col punteggio di 7-6(4), 6(3)-7, 6-1 su Vitas Gerulaitis, che fu colto da crampi all'inizio del terzo set dopo lo sforzo compiuto per riportare l'incontro in parit\u00e0. Per Panatta fu l'ottavo titolo ATP, il primo fuori dal continente europeo, e il primo vinto da un tennista italiano top 10, impresa uguagliata e poi superata soltanto 44 anni dopo da Matteo Berrettini.\nUna settimana pi\u00f9 tardi, al WCT di Charlotte, il suo cammino si concluse in semifinale per mano di Corrado Barazzutti, futuro vincitore del torneo. Nei turni precedenti Panatta aveva sconfitto Tim Wilkison e Cliff Drysdale. La tappa seguente fu a Las Vegas dove fu eliminato da Marty Riessen. Grazie ai risultati ottenuti in stagione nel circuito WCT, si assicur\u00f2 la partecipazione alle WCT Finals di Dallas dove fu sconfitto al primo turno dal n\u00ba 1 del mondo Jimmy Connors, futuro vincitore del titolo.\nAlla sua decima presenza agli Internazionali d'Italia, l'unica da campione uscente, nonch\u00e9 testa di serie n\u00ba 1 del torneo, il suo cammino si ferm\u00f2 ai quarti di finale dove fu eliminato da Vitas Gerulaitis, n\u00ba 8 del mondo e futuro vincitore del torneo. Alla sfida contro l'americano era giunto senza perdere un set superando nell'ordine, Nick Saviano, Tom Gullikson e Trey Waltke.\nAl Roland Garros, dove era campione in carica, fu accreditato della testa di serie numero 2, la pi\u00f9 alta mai assegnata a un tennista italiano in una prova del Grande Slam nell'era Open. Al primo turno sconfisse il qualificato Patrice Beust e al secondo l'argentino Juli\u00e1n Ganzabal. Nei sedicesimi super\u00f2 Paul McNamee e negli ottavi Buster Mottram, al quale recuper\u00f2 due set di svantaggio. Nella sua quinta e ultima partecipazione ai quarti di finale degli Internazionali di Francia (record italiano dell'era Open) fu sconfitto da Ra\u00fal Ram\u00edrez, n\u00ba 5 del mondo, che interruppe una serie di undici incontri consecutivi vinti da Panatta sul rosso di Parigi.\nAi quarti di finale si ferm\u00f2 anche al Queen's di Londra. Dopo essere finalmente riuscito, al quarto tentativo, a superare il primo turno in questo torneo, contro Bernard Mitton, al secondo ebbe la meglio su Sherwood Stewart. Negli ottavi di finale ritrov\u00f2 Kim Warwick dopo gli undici match-point che gli annull\u00f2 tredici mesi prima a Roma e, anche in quella occasione, si impose salvando una palla per il match, nel secondo set. All'inizio del terzo, un crollo psicologico spinse Warwick ad abbandonare l'incontro (4-6, 9-8, 2-0 RIT). Nei quarti di finale, disputati poche ore dopo per via del maltempo dei giorni precedenti, Panatta fu sconfitto da Brian Gottfried.\nNella sua settima partecipazione a Wimbledon non riusc\u00ec ad andare oltre il secondo turno. Dopo aver eliminato nel primo lo statunitense Erik Van Dillen fu eliminato da Sandy Mayer.\nIl mese di luglio fu interamente dedicato alla Coppa Davis dove l'Italia era campione in carica. Nella semifinale della Zona B europea gli \"Azzurri\" affrontarono la Svezia priva di Bj\u00f6rn Borg, al \"B\u00e5stad Tennis Stadium\" di B\u00e5stad. Panatta vinse il suo unico singolare contro Birger Andersson, e la prova di doppio con Paolo Bertolucci contro il duo formato da Jan Norback e Rolf Norberg. L'Italia sconfisse la Svezia per 4-1 conquistando il diritto di affrontare la Spagna nella finale della Zona B europea, dal 29 al 31 luglio. La sfida, disputata al \"Real Club de Tenis Barcelona\", inizi\u00f2 con la sconfitta di Corrado Barazzutti contro Jos\u00e9 Higueras. Panatta sconfisse Manuel Orantes, n\u00ba 6 del mondo e, sempre in coppia con Paolo Bertolucci, si aggiudic\u00f2 la prova di doppio contro Higueras e Antonio Mu\u00f1oz. Il successo di Corrado Barazzutti su Orantes regal\u00f2 all'Italia il punto necessario al passaggio del turno, rendendo inutile il secondo incontro disputato a risultato acquisito da Panatta che, infastidito dalle continue provocazioni del pubblico spagnolo, lasci\u00f2 la vittoria in mano a Javier Soler, aggiudicandosi un solo game e arrivando addirittura allo scontro fisico con uno spettatore che lo aveva colpito al rientro negli spogliatoi. Il punteggio definitivo della sfida fu 3-2 per l'Italia.\nPanatta prese quindi parte per la quarta volta agli US Open (terra Har-Tru) dove s\u00ec ferm\u00f2 al terzo turno. Nei primi due aveva eliminato il tedesco Frank Gebert e Steve Krulevitz. Nei sedicesimi fu eliminato da Dick Stockton.\nA met\u00e0 settembre, al Foro Italico di Roma, l'Italia disput\u00f2 la semifinale Interzone di Coppa Davis contro la Francia. Al successo di Panatta su Patrice Dominguez fece seguito quello di Corrado Barazzutti su Fran\u00e7ois Jauffret. La vittoria di Panatta e Bertolucci su Dominguez e Jauffret garant\u00ec all'Italia la sua quarta finale di Coppa Davis. A risultato acquisito Panatta perse soltanto tre game con Jauffret.\nLa finale and\u00f2 in scena a dicembre contro l'Australia sull'erba del \"White City Stadium\" di Sydney. Alla prima sconfitta di Panatta con Tony Roche segu\u00ec quella di Corrado Barazzutti con John Alexander. La vittoria in doppio di Panatta e Bertolucci su John Alexander e Phil Dent riapr\u00ec le speranze dell'Italia ma Alexander chiuse i conti contro Panatta rimontando uno svantaggio di due set a uno e imponendosi con il punteggio di 6-4, 4-6, 2-6, 8-6, 11-9, con Panatta che, a due punti dal match, in vantaggio 6-5 e servizio nel quarto set, commise un doppio fallo che riapr\u00ec l'incontro. L'Australia vinse la sfida per 3-1 e si aggiudic\u00f2 la sua XXIVa Coppa Davis.\nPanatta chiuse la stagione al n\u00ba 23 della classifica mondiale.\n1978: Tokyo, finale a Roma, ottavi a New York.\nLa stagione part\u00ec con tre sconfitte consecutive sul sintetico. La prima a Birmingham contro Dick Stockton, la seconda a Baltimora per opera di George Hardie e la terza a Filadelfia dove fu eliminato dal n\u00ba 1 del mondo Jimmy Connors. Di ritorno in Europa, partecip\u00f2 al Milano Indoor dove si ferm\u00f2 nei quarti di finale sconfitto per l\u2019ottava volta in carriera da Bj\u00f6rn Borg, n\u00ba 3 del mondo (6-3, 6-3). Alla sfida con lo svedese, era arrivato superando al primo turno Mike Machette e negli ottavi Dick Stockton, n\u00ba 8 del ranking.\nAl torneo di Monte Carlo venne fermato nei quarti di finale da Corrado Barazzutti, dopo aver superato al primo turno John Lloyd e negli ottavi il lucky loser Gianni Ocleppo. Al WCT di Houston, dove era campione uscente, fu sconfitto al primo turno da Nick Saviano. Prese poi parte alla prima edizione della Nations Cup, competizione a squadre disputata a D\u00fcsseldorf. Nei gironi eliminatori, contro il Cile sconfisse Jaime Fillol e, contro la Spagna, Manuel Orantes, n\u00ba 7 del ranking. Contro la Germania fu invece battuto da Jurgen Fassbender. In semifinale l\u2019Italia affront\u00f2 l\u2019Australia e Panatta si arrese a Phil Dent.\nA Firenze, dopo aver superato facilmente il primo turno a spese di Terry Rocavert, fu eliminato negli ottavi da Rick Fagel.\nAlla sua undicesima partecipazione Panatta approd\u00f2 per la seconda (record per il tennis italiano nell'era Open) e ultima volta in finale agli Internazionali d'Italia. Al primo turno il sorteggio gli riserv\u00f2 Vitas Gerulaitis, n\u00ba 4 del mondo e testa di serie n\u00ba 2, che super\u00f2 con il punteggio di 7-6, 7-5, rimontando da 0-5 nel primo set, con due set-point salvati sul 2-5, e da 3-5 nella seconda partita, davanti a un pubblico in delirio di cui Gerulaitis non manc\u00f2 di lamentarsi a fine incontro. Al secondo turno Panatta elimin\u00f2 Terry Moor. Negli ottavi di finale, la spunt\u00f2 su Hank Pfister con il punteggio di 5-7, 6-3, 7-6(13) al termine di un tiebreak durato 28 minuti, con quattro match-point annullati. Dopo il successo su Victor Amaya nei quarti, in semifinale affront\u00f2 Jos\u00e9 Higueras che abbandon\u00f2 l'incontro all'inizio del terzo set dopo essere stato in vantaggio per 6-0, 5-1, in plateale polemica nei confronti del comportamento assunto dal pubblico durante la rimonta di Panatta. Contestualmente, abbandon\u00f2 la propria postazione anche il giudice di sedia, Bert Bowron, allorch\u00e9 il giudice arbitro Sergio Baruti gli imped\u00ec di concedere a Higueras la ripetizione di un punto disturbato dalle intemperanze dei tifosi. Nella terza finale disputata da Panatta in un torneo Masters 1000, and\u00f2 in scena il quindicesimo e penultimo capitolo della rivalit\u00e0 con Bj\u00f6rn Borg, n\u00ba 3 del mondo, alla sua ultima partecipazione al torneo romano. Lo svedese si impose in cinque partite (1-6, 6-3, 6-1, 4-6, 6-3) conquistando per la seconda volta il torneo, nonostante la ferita a un occhio che si era procurato con la racchetta all'inizio del primo set per evitare la puntura di un insetto, e a dispetto del comportamento fazioso del pubblico che aveva indotto Borg a minacciare il ritiro dall'incontro.\nDecisamente meno brillante fu la decima esperienza di Panatta al Roland Garros, che si chiuse al secondo turno con la sconfitta per mano di Jeff Borowiak dopo il successo su Ji\u0159\u00ed Gran\u00e1t.\nA Bruxelles, dopo aver superato nei primi tre turni Fran\u00e7ois Jauffret, Georges Goven e Ji\u0159\u00ed Gran\u00e1t, in semifinale fu eliminato a sorpresa dal qualificato Werner Zirngibl.\nL'unico incontro sull'erba disputato nella stagione fu una sconfitta al Queen's per mano di Chris Lewis.\nDal 13 al 15 luglio l'Italia, sotto la guida di Bitti Bergamo, affront\u00f2 l'Ungheria nella semifinale della zona B europea di Coppa Davis, disputata sulla terra rossa di Budapest. Dopo il successo di Corrado Barazzutti su P\u00e9ter Sz\u0151ke Panatta perse il secondo singolare contro Bal\u00e1zs Tar\u00f3czy. La coppia Panatta-Bertolucci perse quindi la propria imbattibilit\u00e0 sulla terra rossa in Davis contro il duo composto da Tar\u00f3czy e Sz\u0151ke. Con l'Ungheria in vantaggio per 2-1 Panatta sub\u00ec una delle sconfitte pi\u00f9 cocenti della sua carriera per mano di Sz\u0151ke che si impose in quattro set. La vittoria di Tar\u00f3czy su Barazzutti a risultato acquisito fiss\u00f2 il punteggio finale sul 4-1 per l\u2019Ungheria.\nA Indianapolis Panatta fu eliminato negli ottavi di finale da Corrado Barazzutti, n\u00ba 9 del mondo. Al primo turno aveva eliminato David Carter e al secondo lo statunitense Howard Schoenfield. A Toronto, dopo aver superato \u00c9ric Deblicker, fu sconfitto da Heinz G\u00fcnthardt. Nuova eliminazione al secondo turno anche a Boston per mano del qualificato Steve Krulevitz. Al primo turno aveva superato Bob Hewitt.\nAlla quinta partecipazione ottenne il suo risultato migliore agli US Open, che da quell'anno si sarebbero disputati sul cemento del National Tennis Center di New york, a Flushing Meadows\u2013Corona Park. Al primo turno vinse per ritiro contro Manuel Orantes, n\u00ba 8 del mondo. Al secondo super\u00f2 il qualificato Bruce Nichols, mentre nei sedicesimi ebbe la meglio su Marty Riessen. L'ottavo di finale in cui fu sconfitto in cinque set dal n\u00ba 2 del mondo Jimmy Connors, uno degli incontri migliori mai disputati da Panatta, \u00e8 ricordato soprattutto per il penultimo punto giocato. Nel quinto set, Connors era passato a condurre sei a cinque dopo essere stato sotto per cinque a due. Panatta era al servizio sul 40 pari dopo aver annullato quattro match-point, di cui tre consecutivi. Con Panatta che aveva seguito il servizio a rete, Connors gioc\u00f2 un passante di diritto lungo-linea sul quale l'italiano piazz\u00f2 una strettissima vol\u00e9e incrociata di dritto. Quasi dalle tribune, Connors fece partire un passante di rovescio lungo-linea, a una mano, che pass\u00f2 lateralmente al paletto della rete, sfior\u00f2 il giudice del net e atterr\u00f2 all'incrocio delle righe. Panatta, fiaccato psicologicamente dalla prodezza dell'avversario, commise doppio fallo nel punto successivo concedendo la vittoria a Connors, futuro vincitore del torneo.\nA San Francisco giunse ai quarti di finale dove fu sconfitto da John McEnroe nel primo confronto diretto tra i due giocatori. Al primo turno aveva eliminato Roger Taylor. Nei sedicesimi aveva superato lo statunitense Mike Fishbach, mentre negli ottavi aveva beneficiato del forfait di Vitas Gerulaitis, n\u00ba 4 del mondo.\nA Madrid, raggiunse i quarti di finale senza perdere un set superando, nell'ordine, Lito \u00c1lvarez, Colin Dowdeswell e Vladim\u00edr Zedn\u00edk. A eliminarlo fu Tom\u00e1\u0161 \u0160m\u00edd, dal quale fu eliminato anche la settimana successiva al secondo turno del torneo God\u00f3 di Barcellona, dopo aver sconfitto al primo Georges Goven.\nA Tokyo super\u00f2 nei primi tre turni altrettanti giocatori di casa, nell\u2019ordine, Akinori Naguro (6-2, 6-1), Jun Kamiwazumi (6-7, 7-6, 6-3) e Jun Kuki (6-4, 6-4). In semifinale si impose su Buster Mottram (6-4, 4-6, 6-4). Nella sua ventiduesima finale ATP sconfisse Pat DuPr\u00e9 con il punteggio di 6-3, 6-3. Fu il suo nono titolo ATP in carriera, il secondo conquistato fuori dall'Europa e l'unico nel continente asiatico.\nSempre a Tokyo disput\u00f2 il Tokyo Indoor, dove fu eliminato al primo turno dal qualificato Terry Moor.\nA Stoccolma super\u00f2 al primo turno Dick Stockton e al secondo Tom\u00e1\u0161 \u0160m\u00edd. Nei quarti fu sconfitto da Tom Okker. A Wembley super\u00f2 i primi due turni, eliminando, nell'ordine, Bal\u00e1zs Tar\u00f3czy e il n\u00ba 6 del mondo Eddie Dibbs. Nei quarti di finale fu eliminato da Dick Stockton.\nChiuse la stagione con la finale conquistata al torneo di Bologna indoor. Al primo turno super\u00f2 Ezio di Matteo; negli ottavi di finale sconfisse il francese Jean-Louis Haillet e nei quarti Tom\u00e1\u0161 \u0160m\u00edd. In semifinale super\u00f2 \u017deljko Franulovi\u0107. Nella sua ventitreesima finale ATP si arrese a Peter Fleming.\nConcluse la stagione al n\u00ba 24 della classifica mondiale.\n1979: rimpianto Wimbledon, terza finale Davis.\nLa stagione part\u00ec con il torneo di Rancho Mirage dove fu eliminato al primo turno da \u00c1lvaro Fillol. Prese poi parte al WCT Tournament of Champions di Dorado dove nei cinque incontri di Round Robin ottenne una sola vittoria, su Manuel Orantes, e quattro sconfitte, contro Peter Fleming, Ilie N\u0103stase (la sua decima e ultima contro il tennista romeno), Vitas Gerulaitis, n\u00ba 5 ATP, e Jimmy Connors, n\u00ba 1. Al torneo di Memphis, super\u00f2 Terry Moor per poi arrendersi al secondo turno a Stan Smith.\nDal 16 al 18 marzo l'Italia affront\u00f2 la Danimarca, nel turno preliminare della zona A europea di Coppa Davis disputato sulla terra rossa di Palermo. Panatta conquist\u00f2 il primo singolare, sconfiggendo Michael Mortensen. La successiva vittoria di Corrado Barazzutti su Carl-Edvard Hedelund e il successo in doppio di Panatta e Bertolucci su Mortensen e Hedelund garantirono all'Italia la qualificazione al turno successivo, rendendo inutili gli ultimi due singolari, con l\u2019ultimo vinto da Panatta su Hedelund, che fiss\u00f2 il punteggio della sfida sul 5-0 per l'Italia.\nAl WCT di Milano Panatta giunse in semifinale superando al primo turno Ismail El Shafei e negli ottavi di finale Jos\u00e9 Luis Clerc. Nei quarti elimin\u00f2 Gene Mayer. A sbarrargli la strada nel penultimo atto fu John Alexander, che lo eliminer\u00e0 anche all'esordio nel torneo di Monte Carlo dove non era mai stato sconfitto al primo turno. A Houston fu estromesso al secondo turno da Roscoe Tanner. Nei sedicesimi aveva eliminato V\u00edctor Pecci.\nNel successivo torneo di Las Vegas si spinse fino ai quarti di finale sconfiggendo il qualificato Bruce Manson e Wojciech Fibak, per poi arrendersi a Gene Mayer.\nNella prima settimana di maggio, a D\u00fcsseldorf, prese parte alla seconda edizione della Nations Cup, vinta dall\u2019Australia. Nei gironi eliminatori, contro la Spagna sconfisse Manuel Orantes e, contro l'Argentina Ricardo Cano. Affrontando gli Stati Uniti in semifinale ebbe la meglio su Eddie Dibbs, n\u00ba 6 del mondo. In finale l'Italia sfid\u00f2 l\u2019Australia e Panatta super\u00f2 Phil Dent, successo che, tuttavia, non fu sufficiente alla sua squadra per conquistare il trofeo.\nLa dodicesima partecipazione di Panatta agli Internazionali d'Italia si concluse ai quarti di finale. Al primo turno aveva eliminato Ricardo Cano, nei sedicesimi Bill Scanlon e negli ottavi Jos\u00e9 Higueras, tornato al Foro Italico nonostante la promessa di non disputare pi\u00f9 il torneo a causa delle vicende accadute nell'edizione precedente. A interrompere il cammino di Panatta fu Guillermo Vilas, n\u00ba 3 del mondo, che salv\u00f2 due match point sul 3-5 in suo sfavore nel terzo set.\nIl terzo turno fu invece il capolinea dell'undicesima presenza di Panatta al Roland Garros, che all'esordio aveva eliminato \u00c1ngel Gim\u00e9nez e nel secondo turno si era imposto su Jan Kode\u0161. Nei sedicesimi fu eliminato da Eliot Teltscher nonostante due set di vantaggio.\nDal 15 al 17 giugno l'Italia affront\u00f2 la Polonia, nei quarti della zona A europea di Coppa Davis, disputati sulla terra rossa di Varsavia. Panatta fu sconfitto nel primo singolare da Wojciech Fibak. La successiva vittoria di Corrado Barazzutti su Henrik Drzymalski e il successo in doppio di Panatta e Barazzutti su Fibak e Tadeusz Nowicki portarono in vantaggio l'Italia al termine della seconda giornata. La vittoria di Barazzutti su Fibak rese inutile il successo di Panatta su Drzymalski, a risultato acquisito a favore dell\u2019Italia, che fiss\u00f2 il punteggio della sfida sul 4-1.\nL'unico torneo di adattamento all'erba di Wimbledon lo disput\u00f2 a Surbiton, dove fu subito eliminato da Hank Pfister. L'ottava partecipazione allo Slam di Londra fu la sua migliore in carriera. Al primo turno sconfisse \u00c1ngel Gim\u00e9nez, vincendo per la prima volta in carriera un incontro in tre set in questo torneo. Nel turno successivo dovette ricorrere invece alla quinta partita per eliminare la wild card Jonathan Smith. Nei sedicesimi sconfisse in tre tie-break Ove Bengtson. Nella sua ottava e ultima presenza agli ottavi di finale di una prova del Grande Slam (record italiano detenuto a pari merito con Fabio Fognini), super\u00f2 Sandy Mayer ancora in tre set. Il primo quarto di finale raggiunto da un tennista italiano a Wimbledon in era Open, perso da Panatta contro Pat DuPr\u00e8 nonostante un vantaggio di due set a uno, costituisce uno dei pi\u00f9 grandi rimpianti nella carriera del giocatore.\nDal 13 al 15 luglio, nella semifinale della Zona A europea di Coppa Davis, l'Italia sconfisse l'Ungheria per 3-2, sulla terra rossa del campo centrale del Foro Italico di Roma. Dopo la traumatica sconfitta subita l'anno precedente Panatta nel suo primo singolare concesse a P\u00e9ter Sz\u0151ke soltanto tre game. Corrado Barazzutti sconfisse Bal\u00e1zs Tar\u00f3czy portando l\u2019Italia sul 2-0. In doppio Tar\u00f3czy e Sz\u0151ke riaprirono il confronto superando Panatta e Bertolucci, ma il successo di Barazzutti su Sz\u0151ke regal\u00f2 la qualificazione all'Italia.\nA Cleveland, suo primo torneo della stagione sul cemento americano, Panatta sconfisse al primo turno l'australiano Dale Collings, per poi cedere al tie-break del terzo set al giocatore di casa Gene Stuart Malin. Non and\u00f2 oltre il primo turno, invece, nella sua sesta partecipazione agli US Open, dove fu sconfitto da Kevin Curren.\nDal 14 al 16 settembre, nella finale della Zona A europea di Coppa Davis, disputata ancora al Foro Italico di Roma, l'Italia sconfisse 4-1 la Gran Bretagna. Panatta esord\u00ec con la sua seconda sconfitta in Coppa Davis al Foro Italico, contro Buster Mottram, cui segu\u00ec la vittoria di Corrado Barazzutti su John Lloyd. Il doppio composto da Barazzutti e Zugarelli port\u00f2 l'Italia in vantaggio 2-1, con il successo su Mark Cox e David Lloyd. La vittoria di Panatta su John Lloyd sanc\u00ec la qualificazione dell'Italia alla semifinale Interzone.\nSubito dopo Panatta raggiunse la semifinale al torneo di Palermo. Al primo turno elimin\u00f2 l'italiano Roberto Meneschincheri. Nei sedicesimi super\u00f2 John Feaver, mentre nei quarti dovette ricorrere al tie-break del terzo set, per spuntarla su Peter McNamara. In semifinale Corrado Barazzutti gli concesse soltanto tre game.\nNella semifinale Interzone di Coppa Davis, vinta per 4-1 sulla Cecoslovacchia e disputata al Foro Italico dal 5 al 7 ottobre, dopo la sconfitta subita da Barazzutti per mano di Tom\u00e1\u0161 \u0160m\u00edd, Panatta sconfisse Ivan Lendl aggiudicandosi per 6-0 sia il terzo sia il quarto set. In doppio, superando \u0160m\u00edd e Jan Kode\u0161, Panatta e Bertolucci portarono in vantaggio l'Italia prima dell\u2019ultima giornata, quando il successo di Barazzutti su Lendl assicur\u00f2 agli azzurri la loro quinta finale di Coppa Davis. A risultato acquisito, Panatta sconfisse \u0160m\u00edd.\nAl torneo God\u00f3 di Barcellona super\u00f2 il primo turno a spese dello spagnolo Miguel Mir. Al secondo elimin\u00f2 Jairo Velasco. Negli ottavi sconfisse per la seconda volta in pochi giorni Ivan Lendl. Fu Ra\u00fal Ram\u00edrez, n\u00ba 8 del mondo, a eliminarlo nei quarti di finale.\nDal 14 al 16 dicembre l'Italia disput\u00f2 la sua quinta finale di Coppa Davis (la terza per Panatta), dove fu sconfitta 5-0 dagli Stati Uniti sul sintetico del Civic Auditorium di San Francisco. La squadra era capitanata da Vittorio Crotta che sostituiva Bitti Bergamo, tragicamente scomparso in un incidente stradale il 12 ottobre, cinque giorni dopo la semifinale contro la Cecoslovacchia. Corrado Barazzutti perse il primo singolare con Vitas Gerulaitis per ritiro, a causa di un infortunio occorsogli durante il secondo set. Panatta usc\u00ec nuovamente sconfitto dal suo secondo confronto diretto con John McEnroe e nulla pot\u00e9 in doppio, insieme a Paolo Bertolucci, contro la coppia formata da Bob Lutz e Stan Smith. A risultato acquisito a favore degli Stati Uniti, Panatta fu battuto anche da Gerulaitis. Gli Stati Uniti alzarono la Coppa per la 26\u00aa volta.\nPanatta chiuse la stagione al n\u00ba 28 della classifica mondiale.\n1980: quarta finale Davis, decimo titolo in singolare, doppio a Monte Carlo.\nAl torneo di Rotterdam super\u00f2 al primo turno Butch Walts per poi arrendersi allo statunitense Chris Delaney. Segu\u00ec una serie di sconfitte al primo turno: a Francoforte, per mano di Tom\u00e1\u0161 \u0160m\u00edd; a Milano, di Rod Frawley e a Monte Carlo di Guillermo Vilas, n\u00ba 6 ATP. Nel torneo di doppio del Principato, dove era testa di serie n\u00ba 2 insieme a Paolo Bertolucci, conquist\u00f2 per\u00f2 il pi\u00f9 importante dei suoi diciotto titoli nel circuito maggiore, sconfiggendo in finale la coppia formata da John McEnroe e Vitas Gerulaitis in tre set. Nell'era Open Panatta/Bertolucci \u00e8 l'unica coppia italiana ad aver trionfato a Monte Carlo.\nNei tornei di Los Angeles e Las Vegas Panatta fu nuovamente sconfitto all'esordio, per mano rispettivamente di Yannick Noah e Vitas Gerulaitis, n\u00ba 3 del mondo.\nNel mese di maggio prese parte alla terza edizione della Nations Cup dove l'Italia arriv\u00f2 in finale per il secondo anno consecutivo. Contro la Cecoslovacchia sconfisse Tom\u00e1\u0161 \u0160m\u00edd. Contro l'Argentina super\u00f2 Jos\u00e9 Luis Clerc, mentre nell'ultimo turno del round robin, contro la Germania, concesse soltanto due game a Rolf Gehring. Nella semifinale, in cui l'Italia sconfisse gli Stati Uniti, Panatta super\u00f2 Harold Solomon, n\u00ba 8 del mondo. In finale l'Italia affront\u00f2 l'Argentina, vincitrice della manifestazione e Panatta fu sconfitto da Jos\u00e9 Luis Clerc.\nNel successivo torneo di Firenze, conquist\u00f2 il suo decimo e ultimo titolo ATP in carriera. Arriv\u00f2 in finale senza perdere un set superando, nell'ordine, l'australiano Warren Maher (6-2, 6-3), Ji\u0159\u00ed H\u0159ebec (6-4, 6-2), Jos\u00e9 Luis Clerc (6-4, 7-5) e nei quarti Gianni Ocleppo (6-3, 6-3). L'unico set del torneo lo cedette a Ra\u00fal Ram\u00edrez imponendosi con il punteggio di 6-2, 2-6, 6-4 nella sua ventiquattresima finale ATP. Quello di Firenze fu il suo ottavo titolo del circuito maggiore conquistato su terra rossa outdoor (record italiano). \nNella sua tredicesima presenza agli Internazionali d'Italia il cammino si ferm\u00f2 al secondo turno per mano di Brian Gottfried. Al primo aveva superato Shlomo Glickstein.\nNella sua dodicesima partecipazione al Roland Garros, un sorteggio poco fortunato lo mise di fronte a Jimmy Connors, n\u00ba 2 del ranking mondiale, che Panatta affrontava per la decima e ultima volta in carriera. Il tennista statunitense si impose in quattro set, chiudendo con otto vittorie e due sconfitte il proprio bilancio nei confronti diretti tra i due giocatori.\nDal 13 al 15 giugno l'Italia sconfisse per 5-0 la Svizzera nella semifinale della zona A europea di Coppa Davis, disputata sulla terra rossa di Torino. Dopo la vittoria di Corrado Barazzutti su Heinz Gunthardt, Panatta super\u00f2 Roland Stadler. In doppio Panatta e Paolo Bertolucci si imposero sui fratelli Heinz e Markus G\u00fcnthardt, garantendo all'Italia la qualificazione alla finale europea.\nNella sua nona e ultima presenza a Wimbledon Panatta super\u00f2 i primi due turni in cinque set, rispettivamente contro Erik Van Dillen (rimontando due set di svantaggio) e Corrado Barazzutti. Nei sedicesimi fu superato facilmente da Gene Mayer. Fu l'ultimo incontro ATP da lui disputato sull'erba.\nDall\u201911 al 13 luglio l'Italia super\u00f2 la Svezia per 3-2 nella finale della zona A europea di Coppa Davis, disputata al Foro Italico di Roma. Dopo la vittoria di Corrado Barazzutti su Kjell Johansson, Panatta fu sconfitto nel secondo singolare da Stefan Simonsson. Il successo in doppio di Panatta e Bertolucci sui fratelli Hans e Stefan Simonsson riport\u00f2 in vantaggio l'Italia al termine della seconda giornata. La vittoria di Panatta su Johansson assicur\u00f2 all'Italia il punto della qualificazione.\nAl torneo di Palermo Panatta giunse in semifinale senza perdere un set superando, rispettivamente, Ismail El Shafei, Bal\u00e1zs Tar\u00f3czy e il boliviano Mario Mart\u00ednez. Nel penultimo atto del torneo fu sconfitto da Paul McNamee.\nNella semifinale Interzone di Coppa Davis, vinta dall'Italia per 3-2 sull'Australia e disputata al Foro Italico dal 19 al 21 settembre, Panatta sconfisse Paul Mcnamee, mentre Barazzutti si arrese a Peter McNamara. In doppio Panatta e Bertolucci superarono McNamara e McNamee, portando in vantaggio l'Italia prima dell\u2019ultima giornata. Nel suo secondo singolare, battendo Mcnamara, Panatta assicur\u00f2 all'Italia la sua sesta finale di Coppa Davis della storia.\nA Ginevra raggiunse la sua venticinquesima finale ATP, superando nell'ordine Onny Parun, Rick Fagel e Vitas Gerulaitis, n\u00ba 4 del mondo. In semifinale non ebbe problemi contro Roland Stadler. A sollevare il trofeo fu Bal\u00e1zs Tar\u00f3czy, che in finale gli concesse soltanto cinque giochi.\nAl torneo God\u00f3 di Barcellona, Panatta raggiunse la semifinale eliminando, rispettivamente, Georges Goven, Stanislav Birner, Eddie Dibbs, n\u00ba 10 ATP e nei quarti Corrado Barazzutti. In semifinale fu sconfitto per la prima volta in carriera da Ivan Lendl.\nAl torneo indoor di Parigi disput\u00f2 la sua ventiseiesima (record per il tennis italiano) e ultima finale ATP, dove arriv\u00f2 senza perdere un set eliminando Christophe Casa, Miguel Mir, Paolo Bertolucci e il qualificato Jos\u00e9 L\u00f3pez Maeso. All'ultimo atto si inchin\u00f2 a Brian Gottfried.\nIl suo ultimo torneo individuale della stagione lo disput\u00f2 a Bologna, dove non and\u00f2 oltre il secondo turno, superando al primo il compagno di Davis Tonino Zugarelli. Negli ottavi di finale si arrese a Rick Meyer.\nDal 14 al 16 dicembre l'Italia disput\u00f2 la sua sesta finale di Coppa Davis (la quarta per Panatta), nella \"Sportovni Hala\" di Praga dove fu sconfitta 4-1 dalla Cecoslovacchia. Nel primo singolare Panatta fu battuto da Tom\u00e1\u0161 \u0160m\u00edd dopo essere stato in vantaggio per due set a zero. Corrado Barazzutti si arrese poi a Ivan Lendl. Anche il doppio Panatta-Bertolucci perse la sfida contro la coppia Lendl-\u0160m\u00edd. La finale era gi\u00e0 decisa al termine della seconda giornata, in una sfida che non manc\u00f2 di suscitare vaste polemiche sull'arbitraggio, giudicato molto parziale dalla squadra italiana.\nPanatta chiuse la stagione al n\u00ba 32 della classifica mondiale.\n1981: semifinale a Monte Carlo.\nLa stagione part\u00ec con il primo turno della nuova formula del World Group di Coppa Davis, contro la Gran Bretagna, disputato sul sintetico del Conference Center di Brighton. Panatta fu sconfitto nel primo singolare da Buster Mottram. Corrado Barazzutti pareggi\u00f2 i conti battendo Richard Lewis. Panatta, in coppia con Paolo Bertolucci, perse il doppio contro Andrew Jarrett e Jonathan Smith ma ristabil\u00ec la parit\u00e0 sconfiggendo Lewis. La sconfitta di Barazzutti per mano di Mottram determin\u00f2 l\u2019eliminazione dell\u2019Italia.\nAl torneo di Nancy Panatta fu eliminato negli ottavi di finale da Mark Edmondson dopo aver sconfitto al primo turno Eric Deblicker. Al torneo di Milano fu eliminato al primo turno da Carlos Kirmayr.\nLa semifinale raggiunta a Monte Carlo \u00e8 il suo miglior risultato in carriera nel torneo del Principato. Dopo aver superato i primi due turni senza perdere un set, contro Fernando Luna e Victor Pecci, nei quarti di finale sconfisse Jos\u00e9 Higueras, prima di cedere a Guillermo Vilas.\nUn infortunio gli imped\u00ec di affrontare Larry Stefanki al primo turno del torneo di Forest Hills. A Firenze, dove era detentore del titolo, sub\u00ec una nuova sconfitta al secondo turno, per mano di Gilles Moretton dopo aver battuto nei sedicesimi di finale Hans Simonsson. \nAlla sua quattordicesima partecipazione agli Internazionali d'Italia giunse ai quarti cedendo soltanto otto giochi in tre turni. All'esordio super\u00f2 lo spagnolo Gabriel Urpi e nei sedicesimi Tom Gullikson. Negli ottavi di finale, contro Marko Ostoja, vinse l'ultimo incontro della sua carriera agli Open d'Italia. A interrompere il suo cammino, al tie-break del terzo set, fu Jos\u00e9 Luis Clerc, n\u00ba 8 del mondo e futuro vincitore del torneo.\nAl primo turno del suo tredicesimo Roland Garros, and\u00f2 in scena la replica della finale del 1976. Contro Harold Solomon, n\u00ba 7 del mondo, Panatta ottenne la sua ventiquattresima e ultima vittoria in carriera contro un top 10 (record per il tennis italiano). Al turno successivo fu estromesso da Thierry Tulasne.\nAl torneo di Bruxelles sconfisse al primo turno Eduardo Bengoechea e al secondo Jan Norback. Nei quarti di finale fu eliminato da Steve Krulevitz. A Venezia fu sconfitto nuovamente nei quarti, da Pedro Rebolledo dopo che nei sedicesimi aveva eliminato l'argentino Fernando Dalla Fontana e negli ottavi il qualificato tedesco Damir Keretic.\nDopo tre tornei Challenger disputati in Italia riusc\u00ec a superare due turni alla sua ultima partecipazione agli US Open, rispettivamente contro Ferdi Taygan e Roland Stadler, prima di inchinarsi a Guillermo Vilas, n\u00ba 4 del mondo. Nel primo turno del torneo di Palermo si ritir\u00f2 contro Pedro Rebolledo durante il secondo set.\nA ottobre l'Italia affront\u00f2 la Corea del Sud negli spareggi retrocessione del World Group di Coppa Davis, disputati sulla terra rossa di Sanremo e vinti dall'Italia per 4-1. Per conquistare la salvezza furono sufficienti le prime due giornate in cui Panatta vinse il proprio singolare con Choon-Ho Kim e, sempre in coppia con Paolo Bertolucci, il doppio contro il duo Choon-Ho Kim / Dong-Wook Song.\nNel torneo di Barcellona fu eliminato nei quarti di finale in tre partite da Ivan Lendl, n\u00ba 6 del mondo e futuro vincitore del torneo, dopo aver superato i primi tre turni senza perdere un set, rispettivamente contro Georges Goven, Roland Stadler e Corrado Barazzutti.\nConcluse la stagione con due sconfitte al primo turno: al torneo di Parigi indoor fu eliminato da Richard Lewis, mentre al Bologna indoor a estrometterlo fu Ji\u0159\u00ed Gran\u00e1t.\nConcluse l'annata alla posizione n\u00ba 40 della classifica mondiale.\n1982: tramonto.\nLa sua penultima stagione prese il via dal torneo di La Quinta dove fu sconfitto all'esordio da Jeff Borowiak.\nNel primo turno del World Group di Coppa Davis contro la Gran Bretagna, si ripropose a campi invertiti la sfida dell'anno precedente. Al Foro Italico di Roma Panatta fu nuovamente sconfitto nel primo singolare da Buster Mottram, e Corrado Barazzutti port\u00f2 l'Italia in parit\u00e0 superando Richard Lewis. Panatta e Paolo Bertolucci vinsero per\u00f2 il doppio contro Andrew Jarret e Jonathan Smith. La sconfitta di Barazzutti per mano di Mottram rese quindi decisivo il quinto match, in cui Panatta super\u00f2 Lewis in tre set regalando la qualificazione all'Italia. Fu l'ultimo incontro da lui vinto in Coppa Davis in singolare \nAl torneo di Milano fu eliminato al primo turno da Kevin Curren.\nNella sua ultima partecipazione in carriera al torneo di Monte Carlo, dopo aver superato al primo turno Paul McNamee, disput\u00f2 il suo ultimo confronto diretto con Bj\u00f6rn Borg, n\u00ba 6 del mondo, che lo sconfisse per la decima volta, con il punteggio di 6-2, 3-6, 6-4.\nDopo un anno d'assenza torn\u00f2 a giocare la Nations Cup dove ottenne le vittorie contro l'argentino Alejandro Ganzabal e Thierry Tulasne, arrendendosi poi a Paul McNamee.\nAl torneo di Firenze sconfisse al primo turno lo statunitense Mark Vines per poi cedere a Stefan Simonsson.\nNella sua quindicesima presenza agli Internazionali d'Italia fu sconfitto per la terza volta in carriera al primo turno, da Bruce Manson. La sua ultima presenza al Roland Garros lo vide fermarsi al secondo turno per mano di Wojtek Fibak, dopo aver superato all'esordio Pascal Portes. Al torneo di Venezia elimin\u00f2 al primo turno Fernando Luna per poi arrendersi negli ottavi a Steve Krulevitz.\nNei quarti di finale del World Group di Coppa Davis, disputati sulla terra rossa di Cervia e vinti dalla Nuova Zelanda per 3-2, Panatta perse in cinque set contro Russell Simpson, dopo la sconfitta subita da Corrado Barazzutti contro Chris Lewis. In coppia con Paolo Bertolucci accorci\u00f2 le distanze per l'Italia superando il duo Chris Lewis-Simpson. La sconfitta che Panatta sub\u00ec in singolare contro Chris Lewis decret\u00f2 per\u00f2 l'eliminazione dell'Italia dalla competizione.\nSeguirono quattro uscite al primo turno. A Palermo fu eliminato da Juan Avenda\u00f1o. A Ginevra lo sconfisse Vitas Gerulaitis, n\u00ba 5 del mondo. Al torneo God\u00f3 di Barcellona fu battuto da Pablo Arraya, mentre a Basilea si arrese a Chip Hooper. A distanza di quattro mesi dall'ultima, arriv\u00f2 una vittoria, nel primo turno del torneo di Vienna a spese di Per Hjertquist. Negli ottavi di finale Panatta fu sconfitto da Brian Gottfried.\nNel torneo di Parigi riusc\u00ec per la prima volta in stagione a superare due turni eliminando, rispettivamente, Jo\u00e3o Soares e Mel Purcell, prima di venire sconfitto da Bill Scanlon. L'ultimo torneo da lui disputato in stagione, a Stoccolma, lo vide fermarsi agli ottavi di finale dove fu fermato dallo statunitense Erick Iskersky, dopo aver eliminato il qualificato Ulf Pettersson e Hans Simonsson. Chiuse la stagione alla posizione n\u00ba 174 della classifica mondiale.\n1983: ritiro.\nNel 1983 disput\u00f2 soltanto sei tornei di singolare nel circuito maggiore. Nei primi quattro sub\u00ec altrettante sconfitte al primo turno: nell'ultimo match da lui disputato sul cemento, al torneo indoor di Nancy, fu battuto da Wojciech Fibak; a Milano, suo ultimo incontro in carriera sul sintetico, fu eliminato da Tim Mayotte; a Firenze a sconfiggerlo fu Eddie Dibbs, mentre alla sedicesima e ultima partecipazione agli Internazionali d'Italia, usc\u00ec di scena all'esordio per mano di Pablo Arraya in due set.\nNel primo turno del World Group di Coppa Davis contro l'Irlanda, fu schierato soltanto in doppio e, sempre in coppia con Paolo Bertolucci, vinse il suo ultimo match di Davis, contro la coppia Matt Doyle / Sean Sorensen, contribuendo alla qualificazione, 3-2, dell'Italia al turno successivo.\nGiungendo ai quarti di finale del torneo di Venezia ottenne le sue uniche due vittorie di quella stagione in singolare. Al primo turno super\u00f2 il francese Jean Marc Piacentile. Il successo in due set (6-3, 6-1) negli ottavi di finale contro lo statunitense Pender Murphy fu la sua ultima vittoria ATP in singolare. Nei quarti fu eliminato da Bernard Fritz.\nA luglio si concluse la sua carriera in Coppa Davis. Nei quarti di finale del World Group, contro l'Argentina, nella sua ultima apparizione al Foro Italico di Roma, fu sconfitto sia in singolare, da Guillermo Vilas, sia in doppio, insieme a Paolo Bertolucci, dalla coppia Vilas / Clerc.\nAl termine della sfida di Davis convoc\u00f2 una conferenza stampa in cui annunci\u00f2 ufficialmente il ritiro dalle competizioni agonistiche entro la fine della stagione.\nIl 18 luglio del 1983, al primo turno del torneo di Kitzb\u00fchel, fu sconfitto (6-4, 6-4) dal tedesco Hans Dieter Beutel. Fu l'ultimo incontro di singolare da lui disputato in carriera.\nDopo il ritiro.\nDopo aver abbandonato le competizioni nel 1983 ricopr\u00ec la carica di capitano non giocatore della squadra italiana di Coppa Davis dal 1984 al 1997, guidando la sua squadra fino alle semifinali nel 1996 e 1997.\nTerminata la carriera tennistica si dedic\u00f2 alla motonautica ottenendo ottimi risultati nell'offshore: nel 1991 stabil\u00ec il primato mondiale di velocit\u00e0 nella categoria entrobordo, mentre nel 2004 si laure\u00f2 campione del mondo nella classe Evolution con il team romano Thuraya.\nDal 2010 al 2012 \u00e8 stato ospite fisso, insieme allo scrittore Fulvio Abbate, della trasmissione televisiva di LA7 (ah)iPiroso condotta da Antonello Piroso.\nNel 2017 \u00e8 protagonista, insieme ad Edoardo Vianello, Claudio Lippi e Lando Buzzanca del docureality di Rai 2 \"Meglio tardi che mai\", girato in Giappone. Sua \u00e8 anche la voce fuori campo che commenta gli episodi.\nRecord nazionali.\n\u00c8 l\u2019unico tennista italiano della storia ad aver:\n\u00c8 l\u2019unico tennista italiano dell'era Open ad aver:\n\u00c8 stato il primo tennista italiano dell'era Open:\n\u00c8 il pi\u00f9 giovane tennista italiano di sempre:\nInoltre:"}
{"id": "66645", "revid": "774918", "url": "https://it.wikipedia.org/wiki?curid=66645", "title": "Sovrani di Norvegia", "text": "Questa pagina contiene l'Elenco di monarchi della Norvegia. Le date dei primi duecento anni sono piuttosto imprecise e ricche di successioni non in base alla legge salica, dovute alle continue guerre e al fatto che era usanza dei sovrani affiancare pi\u00f9 di un figlio al trono (senza distinzioni tra figli legittimi ed illegittimi) e nominare un successore alla morte o deposizione dell'ultimo di essi. Il patronimico \"-son\" aggiunto al nome del padre ha il significato di \"figlio di -\".\n1\u00ba Regno di Norvegia (872-1397).\nSecondo la lista ufficiale fino ad oggi sulla Norvegia avrebbero regnato 64 monarchi. La numerazione che segue non fa riferimento a tale lista: vengono infatti enumerati i re di Danimarca Aroldo I e Sweyn I e il re bambino Guttorm Sigurdsson (rispettivamente come 5\u00ba, 7\u00ba e 29\u00ba sovrano), mentre sono esclusi dalla numerazione (ma non dalla lista) gli Jarl (conti) di Lade, Haakon Sigurdsson, Eir\u00edkr H\u00e1konarson e H\u00e5kon Eiriksson, che furono gli effettivi governanti della Norvegia durante i regni di Aroldo e Sweyn, ma senza portare il titolo di Re. Comunque, il computo totale rimane di 64 monarchi, mentre rispetto alla lista ufficiale cambia la numerazione relativa da Olav II (non 8\u00ba ma 9\u00ba Re) a Guttorm.\nOccorre anche ricordare che il riconoscimento dei sovrani vari\u00f2 nel corso dei secoli: Magnus Haakonson, probabilmente il primo re norvegese ad affiancare al nome un numero ordinale, chiam\u00f2 se stesso \"Magnus IV\" e non \"Magnus VI\", come oggi viene ricordato, perch\u00e9 non consider\u00f2 Magnus Haraldsson (II) e Magnus Sigurdsson (IV); Olav Magnusson, invece, fino al 1957, cio\u00e8 fino all'ascesa di Olav V, era conosciuto come \"Olav IV\" e il suo successore Olav Haakonsson (IV) come \"Olav V\", sebbene oggi sia ancora incluso nella lista ufficiale (ma senza ordinale). Dopotutto, come sopra ricordato, il primo sovrano ad utilizzare un ordinale fu Magnus IV (VI), mentre ai suoi predecessori fu attribuito a posteriori. I primi sovrani erano noti solo con il nome e il patronimico.\nBellachioma (1035-1319).\nDopo la morte di Sigurd inizia il periodo storico delle Guerre civili norvegesi.\nCon il probabilmente figlio illegittimo di Haakon III, inizia un periodo di tranquillit\u00e0 senza guerre civili e molteplici re contemporaneamente sul trono.\nUnione di Kalmar (1397-1523).\nUnione personale di Danimarca, Svezia e Norvegia.\nDominio danese (1523-1814).\nL'Unione di Kalmar si dissolse il 6 giugno 1523, con l'indipendenza della Svezia. Nel 1536 il Consiglio Segreto di Danimarca dichiar\u00f2 unilateralmente la Norvegia una provincia danese, senza consultare i colleghi norvegesi. Di fatto, la Norvegia mantenne una condizione di semi-indipendenza, con alcune istituzioni separate, ma tutti i suoi possedimenti d'oltremare passarono sotto controllo danese.\nDominio svedese (1814-1905).\nUnione personale di Svezia e Norvegia."}
{"id": "66650", "revid": "123180946", "url": "https://it.wikipedia.org/wiki?curid=66650", "title": "Campo vettoriale solenoidale", "text": "Nel calcolo vettoriale, un campo vettoriale formula_1 continuo in un insieme aperto formula_2 si definisce solenoidale se il flusso attraverso una qualsiasi superficie chiusa formula_3 \u00e8 nullo.\nEquivalentemente, si pu\u00f2 affermare che il campo vettoriale formula_1 \u00e8 solenoidale se il flusso di formula_1 attraverso una qualsiasi superficie formula_3 dipende solo dal bordo della superficie.\nDescrizione.\nIl nome deriva dal fatto che il campo magnetico, che \u00e8 solenoidale, pu\u00f2 essere creato da delle bobine (dette appunto solenoidi) quando vengono percorse da corrente; nel caso della fluidodinamica il movimento di un fluido in un anello chiuso genera un campo solenoidale.\nSpesso si definisce erroneamente solenoidale un campo vettoriale la cui divergenza sia uguale a zero in tutto il dominio. In questo caso si dovrebbe dire piuttosto che il campo \u00e8 indivergente. Si dimostra che se un campo vettoriale di classe formula_8 in un aperto formula_2 \u00e8 solenoidale allora \u00e8 anche indivergente ma non sussiste l'implicazione inversa. Infatti basta pensare al campo elettrico generato da una carica puntiforme formula_10 posta nell'origine del sistema di assi coordinati: il campo \u00e8 indivergente in tutto il suo dominio (che \u00e8 formula_11) ma il suo flusso attraverso una qualsiasi superficie chiusa contenente la carica, per il teorema di Gauss, \u00e8 uguale a formula_12. Affinch\u00e9 un campo indivergente sia solenoidale si deve aggiungere l'ipotesi che il dominio in cui esso \u00e8 definito sia a connessione superficiale doppia.\nPoich\u00e9 la divergenza del campo \u00e8 nulla, \u00e8 possibile definire un potenziale vettore formula_13, il cui rotore sia appunto il campo, ossia:\nL'operazione \u00e8 permessa dal fatto che la divergenza di un rotore \u00e8 sempre nulla.\nUn malinteso molto comune prevede che le linee di flusso di un campo solenoidale formino sempre percorsi chiusi (eventualmente all'infinito). Questa condizione, seppur sufficiente per un campo solenoidale, non \u00e8 strettamente necessaria."}
{"id": "66651", "revid": "547034", "url": "https://it.wikipedia.org/wiki?curid=66651", "title": "Stormbringer (gioco)", "text": "Stormbringer \u00e8 un gioco di ruolo dark fantasy, ambientato nell'universo della saga di Elric di Melnibon\u00e9 creata da Michael Moorcock, pubblicato dalla Chaosium negli Stati Uniti e dalla Stratelibri in Italia.\n\"Stormbringer\", che significa letteralmente \"Portatrice di tempeste\" (dall'inglese), \u00e8 il nome della spada dell'eroe.\nIl sistema di gioco \u00e8 simile a quello de \"Il richiamo di Cthulhu\" nella versione Chaosium, basato sul dado da 100. \"Stormbringer\" si caratterizza per un utilizzo della magia molto diverso da quello di \"Dungeons &amp; Dragons\" o di altri classici giochi di ambientazione fantasy: tutte le azioni legate alle scienze occulte sono basate sull'evocazione/incorporazione/controllo di demoni ed elementali.\nCaratteristica che differenzia il gioco dai suoi simili \u00e8 la totale aleatoriet\u00e0 con cui il personaggio di ciascun giocatore viene generato. Statistiche fisiche e mentali, professione, nazionalit\u00e0 e abilit\u00e0 base sono tutte decise da tiri di dado, rendendo il processo totalmente casuale.\nNel gioco compaiono anche personaggi non menzionati nel libro, quali il potente stregone melniboneano Vynar, l'astuto assassino di Vilmir Pirotase e l'affascinante guerriera della Solitudine Piangente Corinna."}
{"id": "66653", "revid": "465169", "url": "https://it.wikipedia.org/wiki?curid=66653", "title": "Calcolo vettoriale", "text": "Il calcolo vettoriale \u00e8 un ramo dell'algebra lineare che si interessa dell'analisi reale di vettori a 2 o pi\u00f9 dimensioni. Consiste in un insieme di formule e di tecniche risolutive molto utilizzate in ingegneria e in fisica.\nGrandezze.\nUna grandezza risulta matematicamente definita quando pu\u00f2 essere rappresentata da un qualche ente matematico che ne caratterizza tutte le propriet\u00e0. \nUna grandezza che pu\u00f2 essere espressa tramite un solo valore \u00e8 chiamata grandezza scalare o scalare. Grandezze, come ad esempio la velocit\u00e0 o la forza, che sono espresse anche da altri elementi, come una direzione e un verso, sono chiamate grandezze vettoriali o vettori.\nVettori.\nIl vettore \u00e8 caratterizzato da un valore o modulo o intensit\u00e0, una direzione, un verso e da un punto di applicazione e viene rappresentato in genere come un segmento orientato tramite una freccia. \nIn tale rappresentazione la lunghezza del vettore, in un opportuno sistema di riferimento, rappresenta il modulo del vettore, cio\u00e8 il suo valore numerico; la direzione del segmento rappresenta ovviamente la direzione del vettore e la freccia l'orientamento cio\u00e8 il verso. Da non sottovalutare il fatto che la definizione di vettore implica che sia definito anche il suo punto di applicazione. \nSi chiama versore un vettore di modulo unitario. Esso \u00e8 usato spesso per rappresentare la direzione e il verso di un vettore, in tal caso un vettore pu\u00f2 essere scritto:\ndove formula_2 \u00e8 il versore del vettore formula_3 e \"v\" semplicemente il suo modulo.\nCalcolo vettoriale.\nIl calcolo vettoriale opera su campi vettoriali, che associano a ogni punto dello spazio un vettore e su campi scalari che associano a ogni punto dello spazio uno scalare. Per esempio: la temperatura di una piscina \u00e8 uno scalare dato che associa a ogni punto il valore di temperatura che \u00e8 scalare, viceversa il campo che descrive l'intensit\u00e0 e la direzione delle correnti nella piscina \u00e8 un campo vettoriale poich\u00e9 associa a ogni punto il vettore intensit\u00e0 e una direzione.\nTre operazioni sono molto importanti nel calcolo vettoriale:\nMolti dei risultati analitici ottenuti possono essere riottenuti semplicemente utilizzando gli strumenti della geometria differenziale dato che il calcolo vettoriale \u00e8 un sottoinsieme di questa."}
{"id": "66654", "revid": "287204", "url": "https://it.wikipedia.org/wiki?curid=66654", "title": "Terza legge di Newton", "text": ""}
{"id": "66657", "revid": "125443495", "url": "https://it.wikipedia.org/wiki?curid=66657", "title": "Rotore (matematica)", "text": "Nel calcolo differenziale vettoriale, il rotore di un campo vettoriale tridimensionale \u00e8 un operatore differenziale che ad un campo vettoriale tridimensionale formula_1 fa corrispondere un altro campo vettoriale solitamente denotato da formula_2. In termini intuitivi, esso esprime una rotazione infinitesima (i.e. una velocit\u00e0 di rotazione) del vettore dato, associando a ogni punto dello spazio un vettore. \nSi tratta di un vettore allineato con l'asse di rotazione; il suo verso \u00e8 coerente con quello della rotazione secondo la regola della mano destra e la sua lunghezza \u00e8 il valore della circuitazione del campo (la sua integrazione lungo un percorso chiuso) per unit\u00e0 di area, cio\u00e8 nel limite in cui la curva di integrazione si riduce ad un punto.\nAd esempio, se come campo vettoriale si considera la velocit\u00e0 delle particelle che compongono un qualche fluido, il rotore del campo vettoriale \u00e8 la densit\u00e0 di circolazione del fluido. I campi vettoriali che hanno rotore uguale a zero sul proprio dominio sono chiamati irrotazionali.\nIl rotore, indicato con formula_3, misura la massima componente rotazionale piana nello sviluppo di Taylor di un campo vettoriale al primo ordine, ovvero nella linearizzazione del campo in 3 dimensioni. Pertanto, si tratta di un tipo di derivazione di un campo vettoriale. La relativa integrazione avviene tramite il teorema del rotore, caso particolare del teorema di Stokes, che mette in relazione l'integrale di superficie formula_4 del rotore del campo vettoriale con l'integrale di linea del campo vettoriale lungo la frontiera formula_5 di formula_4.\nA differenza di gradiente e divergenza, generalizzare il rotore a spazi a pi\u00f9 di tre dimensioni non \u00e8 possibile. Esistono alcune generalizzazioni, ma solo in spazi tridimensionali (anche non euclidei come le variet\u00e0 riemanniane tridimensionali) la definizione geometrica di rotore di un campo vettoriale fornisce un altro campo vettoriale. Da questo punto di vista, il rotore ha propriet\u00e0 simili a quelle del prodotto vettoriale.\nInterpretazione intuitiva.\nSupponiamo che un campo vettoriale (tridimensionale) formula_7 descriva la velocit\u00e0 di un fluido (non perfetto). Immaginando di fissare il centro di una piccola sfera in un punto, se questa sferetta ha una superficie ruvida allora incomincer\u00e0 a ruotare su s\u00e9 stessa, mossa dallo scorrere del fluido. Il rotore formula_8 valutato nel centro della sfera \u00e8 un vettore che ha come direzione l'asse di rotazione della sfera e come lunghezza la met\u00e0 del valore assoluto del momento angolare della sfera. Inoltre, il senso di rotazione \u00e8 associato al vettore in accordo con la regola della mano destra.\nDefinizione.\nSotto l'ipotesi che un campo vettoriale formula_7 sia di classe formula_10, il rotore formula_8 di formula_7 \u00e8 definito in ogni punto attraverso la sua proiezione su un versore formula_13 di formula_14 posto nel punto: si tratta del valore dell'integrale di linea formula_15 del campo in un piano ortogonale a formula_13 nel limite in cui la curva formula_17 di integrazione si riduca a un punto, cio\u00e8 nel limite in cui l'area formula_18 delimitata da formula_17 tenda ad annullarsi, diviso per l'area formula_20:\nSi tratta di una scrittura del teorema del rotore, e si pu\u00f2 interpretare il prodotto scalare tra formula_8 e il vettore unitario formula_23 come densit\u00e0 superficiale di circuitazione del campo formula_7 attorno alla direzione formula_13.\nPoich\u00e9 formula_14 \u00e8 uno spazio con metrica euclidea, in un sistema di coordinate curvilinee ortogonali formula_27, come per esempio le stesse coordinate cartesiane, sferiche, cilindriche, ellittiche o paraboliche, la terza componente del rotore di formula_28 \u00e8 data da:\nLe restanti due componenti del rotore (la prima e la seconda, nell'ordine) si ottengono dalla permutazione ciclica degli indici: 3,1,2 \u2192 1,2,3 \u2192 2,3,1.\nSe, ad esempio, le formula_30 sono coordinate cartesiane e le formula_27 sono coordinate curvilinee ortogonali, si ha:\nIn un sistema di coordinate curvilinee generale, formula_33, il rotore \u00e8 dato da:\ndove si \u00e8 usata la notazione di Einstein e formula_35 denota il tensore Levi-Civita (che \u00e8 il simbolo di Levi-Civita moltiplicato per la radice quadrata della metrica euclidea espressa in coordinate curvilinee qualsiasi) e formula_36 denota la derivata covariante. Equivalentemente,\ndove formula_38 sono i campi vettoriali coordinati, associati al sistema di coordinate curvilinee generale, ovvero formula_39.\nUtilizzando invece la derivata esterna:\ndove formula_41 e formula_42 sono isomorfismi musicali e formula_43 \u00e8 il duale di Hodge.\nQuest'ultima formulazione \u00e8 valida in un sistema di coordinate generico, e consente di estendere il rotore a variet\u00e0 riemanniane tridimensionali orientate. Dato che dipende dall'orientazione della variet\u00e0, il rotore \u00e8 un operatore chirale: se cambia l'orientazione cambia anche il verso del rotore.\nCoordinate cartesiane.\nIn coordinate cartesiane, detti formula_44, formula_45, e formula_46 i versori degli assi, il rotore di un campo vettoriale formula_47 \u00e8 il campo vettoriale formula_8 definito da:\ndove nella seconda uguaglianza si \u00e8 esplicitata l'equazione matriciale, mentre nella prima la scrittura indica il determinante formale della matrice; riallacciandosi alle espressioni valide in uno spazio euclideo richiamate pi\u00f9 sopra, si ottiene il caso pi\u00f9 semplice (quello con: formula_50):\nCoordinate cilindriche.\nSe si prende invece, nello spazio euclideo, un sistema di riferimento in coordinate cilindriche formula_52, il rotore di formula_53 \u00e8 dato da:\nRotore come derivata esterna.\nA un campo vettoriale formula_47 nello spazio possiamo associare una corrispondente 1-forma differenziale\nallora la sua derivata esterna risulta essere la 2-forma\nIdentit\u00e0 vettoriali.\nDi seguito i campi vettoriali e scalari coinvolti saranno di classe formula_59.\nIn coordinate cartesiane si mostra che formula_60 \u00e8 uguale a:\ne se si invertono il campo vettoriale e formula_62:\ndove formula_64 significa che il gradiente agisce solo su formula_7.\nSempre in coordinate cartesiane, formula_66 \u00e8 dato da:\ndove formula_68 \u00e8 il laplaciano vettoriale di formula_7. Questa relazione pu\u00f2 essere vista come un caso particolare della precedente sostituendo v \u2192 \u2207.\nIl rotore del gradiente di un campo scalare formula_70 \u00e8 nullo:\nmentre se formula_76 \u00e8 una funzione scalare e formula_7 un campo vettoriale:\nEsempio.\nSi consideri il seguente campo vettoriale, che \u00e8 tangente alle circonferenze concentriche all'asse formula_79 e la cui intensit\u00e0 aumenta linearmente con la distanza da esso; in coordinate cartesiane:\nmentre in coordinate cilindriche (pi\u00f9 comode in questo caso viste le simmetrie del campo): \nUna sua rappresentazione nel piano cartesiano (a meno di un fattore di riduzione di scala) \u00e8: \nDa una semplice ispezione visiva si pu\u00f2 solo notare che il campo \"sta ruotando\" e che la sua intensit\u00e0 aumenta con la distanza dall'asse; ci si pu\u00f2 aspettare che esso sia capace, localmente, di fare ruotare una pallina posta in ogni suo punto, secondo la regola della mano destra (il verso del rotore \u00e8 entrante nella pagina: usando un sistema di coordinate cartesiane standard, ci\u00f2 corrisponde alla direzione delle z negative). La prova analitica viene calcolando il rotore; in coordinate cartesiane: \nmentre in coordinate cilindriche: \nIn questo caso il rotore \u00e8 uguale in tutto lo spazio, indipendentemente dal punto che si considera, e quindi l'entit\u00e0 della rotazione nel campo vettoriale considerato \u00e8 la stessa ovunque. La sua semplice rappresentazione nello spazio cartesiano \u00e8 pertanto:"}
{"id": "66659", "revid": "2189347", "url": "https://it.wikipedia.org/wiki?curid=66659", "title": "Charlie Parker", "text": "Inizi.\nCharlie Parker nacque a Kansas City nel 1920, e si hanno scarse notizie sulla sua giovinezza; suo padre era un artista di vaudeville che comunque lo abbandon\u00f2 alle cure della madre poco dopo il parto. Il giovane Charlie si avvicina alla musica suonando il sousafono per qualche mese nella banda scolastica (con scarsissimo entusiasmo e grande divertimento della madre): a tredici anni Parker suona il sassofono baritono e un anno dopo aggiunge il contralto su cui, nei primi anni di apprendistato, si esercita anche per quindici ore al giorno. Parker debutta a Kansas City nel 1937 con le orchestre di Lawrence Keyes, Harlan Leonard e Jay McShann, ed \u00e8 con quest'ultima che arriva sulla scena di New York, nel 1941. A quell'epoca aveva gi\u00e0 incominciato a sviluppare un suo personalissimo stile che partendo da radici swing e blues apporta alla musica afro-americana un originale sviluppo improvvisativo caratterizzato da ardite sostituzioni armoniche e da una maggiore attenzione per il ritmo. Questo stile influenzer\u00e0 molti musicisti dell'epoca diventando un vero e proprio linguaggio che verr\u00e0 in seguito chiamato Bebop.\nNew York City.\nNel 1947 Parker si stabilisce definitivamente a New York, e inizia a collaborare con i maggiori musicisti presenti sulla scena, in particolare con il suo alter ego trombettistico Dizzy Gillespie. Insieme, si erano trovati a suonare nella band di Earl Hines, portati dal cantante Billy Eckstine, nel 1943. Sempre insieme, l'anno dopo, trasmigreranno nell'orchestra che Billy Eckstine metter\u00e0 in piedi. Questa formazione che per alcuni \u00e8 stata la prima a poter essere chiamata Be-Bop, aveva anche, tra le sue fila, Art Blakey, Dexter Gordon, Fats Navarro, Sarah Vaughan e ci passer\u00e0 pure Miles Davis. Dopo un anno, Bird e Dizzy, che gi\u00e0 si esibivano in combo improvvisati, e a tarda notte partecipavano alle famose jam session del Monroe's e del Minton's, iniziano a fare serate nei locali della Cinquantaduesima strada inclusi il \"Three Deuces\" e il \"The Onyx\".\nNei gruppi di Parker si alterneranno negli anni: Miles Davis, Howard McGhee, Red Rodney, Fats Navarro, Kenny Dorham (tromba), J. J. Johnson, Trummy Young (trombone), Lucky Thompson, Dexter Gordon, Wardell Gray (sax tenore), Milt Jackson (vibrafono), Bud Powell, John Lewis, Al Haigh, Clyde Hart, Hank Jones, Red Garland (piano), Barney Kessel, Billy Bauer, Remo Palmieri (chitarra), Oscar Pettiford, Red Callender, Ray Brown, Charles Mingus, Curley Russell, Tommy Potter (contrabbasso), Max Roach, Specs Powell, Roy Haynes, Joe Harris, J. C. Heard (batteria).\nBebop.\nLa fama di Charlie Parker esplode nel 1945 proprio nei gruppi in cui milita assieme a Gillespie: le incisioni di \"Billie's Bounce\", \"Ko Ko\", \"Now's the Time\", \"Ornithology\" (per citare solo qualcuna tra le pi\u00f9 famose) rappresentano una vera e propria rivoluzione nel mondo musicale afro-americano, segnando per sempre la storia del jazz.\nIn particolare \"Ko Ko\" viene generalmente considerata essere la prima registrazione di un brano in stile bebop mai effettuata, oltre che il manifesto musicale del nascente genere.\nCharlie Parker raccont\u00f2 di avere accidentalmente \"creato\" il bebop mentre improvvisava suonando \"Cherokee\", un brano di Ray Noble. Lo suon\u00f2 cos\u00ec tante volte che alla fine ne aveva la nausea, ma si accorse che impiegando come linea melodica gli intervalli pi\u00f9 alti degli accordi e mettendovi sotto armonie nuove, simili, stava suonando qualcosa di \"nuovo\", una sorta di ritmo musicale insolito che aveva dentro di s\u00e9. \"Ko Ko\" possiede un'introduzione parzialmente improvvisata e la struttura di base degli accordi basata su quella di \"Cherokee\".\nNella seduta del 1949 che riunisce le stelle dell'etichetta Metronome, Parker si confronta con le ottime partiture di Lennie Tristano (\"Victory Ball\") e Pete Rugolo (\"Overtime\"), oltre che coi migliori solisti del periodo. Fondamentali le raccolte di incisioni per la Savoy Records, la Dial Records e la Verve Records nelle quali si possono confrontare i differenti assolo di Bird sullo stesso pezzo (\"alternate takes\") e le bellissime esecuzioni estemporanee (\"jam sessions\") con Johnny Hodges, Benny Carter, Ben Webster, Coleman Hawkins, Lester Young, Ella Fitzgerald, Roy Eldridge, Charlie Shavers, Buddy Rich, Oscar Peterson, Ray Brown, Flip Phillips.\nDipendenza da alcool e droga.\nParker era tossicodipendente dall'eroina fin dall'adolescenza, e ci\u00f2 gli caus\u00f2 svariati problemi anche nella professione: spesso mancava di presentarsi ai concerti o veniva licenziato perch\u00e9 si presentava strafatto. Per soddisfare la sua dipendenza, frequentava gli spacciatori di strada (ad uno dei quali dedic\u00f2 anche una sua celebre canzone, \"Moose the Mooche\"), riceveva prestiti e donazioni da colleghi e ammiratori, impegn\u00f2 il proprio sassofono varie volte, ed arriv\u00f2 persino a mendicare per strada quando si trovava a corto di denaro e senza una scrittura. La situazione di Parker era quella tipica risultante dalle forti connessioni tra l'abuso di droga e la scena jazz dell'epoca.\nNonostante producesse ugualmente musica di gran valore in questo periodo, le cattive abitudini di Parker si fecero sempre pi\u00f9 frequenti a causa della droga. Spesso l'eroina era difficile da procurarsi, soprattutto quando Parker si trasfer\u00ec per un breve periodo in California dove la droga circolava di meno ai tempi rispetto che a New York, e a causa di ci\u00f2 inizi\u00f2 a bere pesantemente per compensarne la mancanza.\nL'incisione di \"Lover Man\" e il ricovero al Camarillo.\nUna celebre registrazione effettuata per la Dial Records il 29 luglio del 1946, fornisce evidenti dimostrazioni delle sue cattive condizioni di salute. Si racconta che per essere sicuri che tutto filasse per il verso giusto, il discografico Ross Russell a capo della Dial Records volle che in cabina di regia fosse presente anche uno psichiatra. Parker, infatti, era in quel periodo soggetto a sbalzi d'umore dovuti alle crisi d'astinenza e ai vari problemi di salute che lo affliggevano. Era spesso aggressivo, irascibile, quasi incapace di suonare, per poi di punto in bianco diventare cordiale, sereno ed il grande musicista di sempre. Quella sera Bird stava male, sudava copiosamente, era confuso e non riusciva a coordinare i movimenti. Fu registrata a fatica \"Max is Making Wax\", poi, dopo che il medico gli ebbe dato qualche pillola, Parker volle incidere un altro brano, \"Lover Man\". Cominci\u00f2 cos\u00ec una delle pi\u00f9 celebri sedute di registrazione nella storia del jazz:\nAlla seduta assistette anche il giornalista di \"Billboard\" Elliott Grennard, che qualche mese dopo pubblic\u00f2 sull'esperienza un racconto intitolato \"Sparrow's Last Jump\", pubblicato su \"Harper's Magazine\" nel maggio 1947. Parker, comunque, non era assolutamente soddisfatto della registrazione, e anni dopo volle reincidere \"Lover Man\", in una versione tecnicamente perfetta, ma inferiore alla prima per pathos, lirismo ed intensit\u00e0. Dopo aver inciso frettolosamente altri due brani, \"The Gypsy\" e \"Bebop\", la seduta ebbe fine. Uno stremato Parker fu riaccompagnato in albergo, ma poco dopo dette in escandescenze, piomb\u00f2 nudo e urlante nell'atrio dell'hotel, e quando risal\u00ec in stanza cerc\u00f2 di appiccare il fuoco al letto, prima di essere portato via dalla polizia. Dopo una decina di giorni in prigione, fu internato nel reparto psichiatrico della casa di cura \"Camarillo State Mental Hospital\", a un centinaio di chilometri da Los Angeles, dove rest\u00f2 ricoverato per sei mesi, esperienza che ispir\u00f2 a Bird il celebre brano \"Relaxin' at Camarillo\".\nUscito dal manicomio, inizialmente Parker rest\u00f2 sobrio e \"pulito\", e incise alcune delle sue migliori registrazioni. Quando per\u00f2 lasci\u00f2 la California per tornare a New York, ricominci\u00f2, continuando comunque a registrare dozzine di brani per le etichette discografiche Savoy e Dial, tra le sue cose migliori. Molte di queste incisioni furono eseguite dal cosiddetto \"quintetto classico\" che comprendeva anche Miles Davis e Max Roach.\nCharlie Parker with Strings.\nNel 1950 Bird incise a New York accompagnato da una grande orchestra d'archi. Fu l'unico successo finanziario di Parker in vita. I fan di vecchia data e i cultori del bebop gli rinfacciarono di essere diventato \"commerciale\" e Bird ne rimase molto deluso. In realt\u00e0 era da diverso tempo che Parker coltivava il sogno di incidere la sua musica in un contesto \"pi\u00f9 classico\", e anche se i risultati non furono altrettanto validi e storicamente rilevanti rispetto alle incisioni con Gillespie degli anni quaranta, queste sedute con gli archi avrebbero avuto un impatto enorme sul proseguimento della sua carriera.\nParker, con il suo sax alto, rimane impareggiabile per tecnica, fantasia, originalit\u00e0. \u00c8 un uomo brillante, colto (ama B\u00e9la Bart\u00f3k, Arnold Sch\u00f6nberg, Paul Hindemith e Igor' F\u00ebdorovi\u010d Stravinskij), dotato di un naturale e mostruoso talento. Un solista formidabile, esuberante, capace di improvvisare a velocit\u00e0 fantastica, di inventare splendide melodie, di commuovere con il suo lirismo.\nRappresent\u00f2 per la comunit\u00e0 afro-americana del suo tempo il raggiungimento di una pari dignit\u00e0 con i bianchi.\nJazz at Massey Hall.\nNel 1953, Parker si esib\u00ec alla Massey Hall di Toronto, in Canada, insieme a un super gruppo composto da Dizzy Gillespie, Charles Mingus, Bud Powell e Max Roach. Sfortunatamente, il concerto coincise con la messa in onda in televisione di un match di boxe per il titolo mondiale dei pesi massimi fra Rocky Marciano e Jersey Joe Walcott, e ci\u00f2 caus\u00f2 uno scarso afflusso di pubblico. Il concerto venne per\u00f2 registrato da Mingus, e pubblicato su album con il titolo \"Jazz at Massey Hall\", diventando ben presto un classico ed uno dei concerti jazz pi\u00f9 famosi in assoluto grazie all'incredibile cast dei musicisti impiegati. Per ragioni contrattuali, Parker pot\u00e9 partecipare al progetto solo sotto pseudonimo, venendo accreditato come \"Charlie Chan\" nelle note del disco (Chan era il nome della sua ultima ragazza).\nMorte.\nL'eroina e i molti altri eccessi che avevano segnato tutta la sua vita lo uccisero mentre guardava la televisione ospite della nobildonna e mecenate del jazz Pannonica de Koenigswarter. Il medico che esamin\u00f2 la salma, il dottor Robert Freymann, non fu in grado di stabilire le cause della morte e stim\u00f2 a sessantacinque anni l'et\u00e0 di Charlie Parker. Ne aveva solo trentaquattro.\nLa diagnosi ufficiale alla fine fu polmonite.\nLascito artistico.\nReputato uno dei padri fondatori del jazz moderno, Charlie Parker fu uno dei musicisti pi\u00f9 innovativi e influenti dell'intera storia del jazz. Dagli anni cinquanta ad oggi, il mondo della musica jazz (e non solo) si \u00e8 trovato a dover fare i conti con l'influenza dell'opera di Parker. Molti musicisti trascrivevano e copiavano nota per nota i suoi assoli. Dean Benedetti registr\u00f2 su acetato molti assoli di Bird, soprattutto relativi ai concerti degli anni 1947 e 1948, che fanno parte delle registrazioni \"The Complete Dean Benedetti Recordings of Charlie Parker\" (a cura di Phil Schaap e Bob Porter), pubblicato dall'etichetta statunitense Mosaic Records. Legioni di sassofonisti imitarono il suo stile e il suo modo di suonare. Come importanza, la figura di Parker \u00e8 paragonabile forse solo a quelle di Louis Armstrong e Miles Davis: tutti e tre stabilirono quali erano i canoni definitivi dei loro strumenti per decenni interi, fecero compiere veri e propri balzi in avanti nella comprensione, nell'ideazione e nell'esecuzione musicale, e ben pochi non si lasciarono influenzare dai loro stili. In particolare la figura carismatica di Charlie Parker contribu\u00ec enormemente alla fortuna del sassofono contralto, spingendo sempre pi\u00f9 appassionati verso questo strumento. La musica di Parker, considerata un tempo solo l'espressione artistica di una minoranza rivoluzionaria all'interno della comunit\u00e0 afroamericana, continua a oltre cinquant'anni dalla nascita a essere studiata e ad influenzare la musica americana.\nBrani celebri.\nAnche se Parker fu normalmente troppo incostante per dedicarsi veramente alla composizione (cosa di cui parlava spesso) molte sue composizioni sono diventate standard famosi, veri e propri inni della rivoluzione bebop.\nFra i brani pi\u00f9 celebri composti da Parker si ricordano: \"Ko Ko\", \"Ornithology\", \"Anthropology\", \"Yardbird Suite\", \"Moose the Mooche\", \"My Little Suede Shoes\", \"Billie's Bounce\", \"Blues for Alice\", \"Au Privave\", \"Quasimodo\", \"Bird of Paradise\", \"Chasin' the Bird\", \"Confirmation\", \"Now's the Time\", \"Scrapple from the Apple\", \"Relaxin' at Camarillo\".\nEra, per\u00f2, pi\u00f9 che altro la necessit\u00e0 di avere nuovo materiale a disposizione in sala d'incisione che lo spingeva a comporre. Parker compose spesso nuove melodie su preesistenti progressioni armoniche, e di frequente scriveva solo le otto battute iniziali dei brani poco prima della seduta di registrazione, per poi affidare il resto all'improvvisazione.\nIl \"Birdland\".\nNel 1949 a New York venne aperto un nuovo locale jazz chiamato \"Birdland\" (\"Il paese degli uccelli\") in suo onore, nel quale Parker si esib\u00ec molte volte e dove per\u00f2 gli fu persino vietato l'ingresso negli anni del suo declino fisico e mentale, a causa dei problemi da lui causati. Con indirizzo principale su Broadway (1678 Broadway, all'angolo con la cinquantaduesima), il Birdland apr\u00ec i battenti il 15 dicembre del 1949, quando gi\u00e0 iniziava la decadenza della strada, con un cartellone che includeva Parker, Stan Getz, Lennie Tristano, Lester Young, Harry Belafonte, Oran Page, Max Kaminski e Florence Wright. Rimase in attivit\u00e0 per pi\u00f9 di 15 anni, divenendo un punto di riferimento per gli amanti del jazz e un centro di un'attivit\u00e0 incessante di concerti (con serate doppie e triple dalle 9 di sera fino all'alba). Il biglietto di ammissione era di un dollaro e mezzo, e veniva pagato quasi ogni sera da star del cinema e celebrit\u00e0 di tutti i tipi. Era facile incontrare, tra gli abitue\u00e8 del locale, Gary Cooper, Marilyn Monroe, Frank Sinatra, Joe Louis, Marlene Dietrich, Ava Gardner, Sammy Davis Jr. e Sugar Ray Robinson. Il quartetto di John Coltrane vi registr\u00f2 \"Live at Birdland\". Count Basie vi suonava regolarmente con la sua orchestra, e vi registr\u00f2 la canzone di George Shearing dedicata al locale, \"Lullaby of Birdland\". Altri regolari animatori del locale furono Dizzy Gillespie, Thelonious Monk, Miles Davis, Bud Powell, Erroll Garner. L'originale Birdland chiuse i battenti nel 1965. Un locale jazz con lo stesso nome venne aperto nel 1986, a 2745 Broadway (all'angolo con la 105\u00aa strada) e si trova ora al numero 315 W della 44th Street.\nCharlie Parker Place.\nDal 1950 al 1954, Parker e l'ultima moglie, Chan Richardson, vissero in un appartamento al piano terra di un palazzo situato al 151 di Avenue B, all'incrocio tra la East 9th e la 10th Street vicino al Tompkins Square Park nell'East Village a Manhattan. L'edificio in stile gotico, costruito nel 1849 circa, \u00e8 stato inserito nel National Register of Historic Places nel 1994. In aggiunta, nel 1992, la Avenue B tra la East 7th e la 10th Street, \u00e8 stata ribattezzata Charlie Parker Place.\nPremi e riconoscimenti.\nAlcune incisioni effettuate da Charlie Parker sono state introdotte nella Grammy Hall of Fame, una speciale categoria di premi Grammy inaugurata nel 1973 per rendere omaggio a registrazioni vecchie di almeno venticinque anni, e che posseggano alta \"valenza storica e qualitativa\".\nNel 2002, la Biblioteca del Congresso degli Stati Uniti ha reso omaggio alla composizione di Parker \"Ko Ko\" (1945) introducendola nella lista del National Recording Registry per la preservazione ai posteri."}
{"id": "66660", "revid": "6923", "url": "https://it.wikipedia.org/wiki?curid=66660", "title": "Sonny Rollins", "text": "Gli inizi.\nRollins ha i primi contatti con la musica a undici anni, quando prende lezioni di pianoforte e di sassofono; dopo una breve esperienza con il sassofono contralto, passa permanentemente al sax tenore nel 1946, all'et\u00e0 di sedici anni. Entra negli \"Harlem Rollin\" dove suonano anche Jackie McLean, Arthur Taylor, e Kenny Drew con i quali costituir\u00e0 una band alle scuole superiori. I suoi genitori provenivano dalle isole Vergini ed egli amava molto la musica da ballo dei Caraibi: si avvicin\u00f2 al sassofono nell'era della musica \"jump\" antecedente al rock and roll e, anche se la sua musica rivela quel passato, Rollins va molto al di l\u00e0: una sua singola improvvisazione (ed alcune sono molto estese) pu\u00f2 sembrare come un veloce cammino a ritroso attraverso la musica popolare dell'Ovest, costruita in modo cos\u00ec eccentrico da risultare quasi astratta.\nLe sorelle ed i fratelli di Sonny erano tutti studenti di musica classica, ma uno zio sassofonista, appassionato di blues, conquist\u00f2 con la sua musica il giovane che assorb\u00ec gli stili degli idoli del sassofono degli anni quaranta: da Coleman Hawkins prese la sonorit\u00e0 intensa e l'abilit\u00e0 di muoversi tra gli accordi, da Lester Young la capacit\u00e0 di raccontare storie nel modo pi\u00f9 originale, da Charlie Parker tutte le caratteristiche di Hawkins e Young messe insieme sintetizzate in un nuovo, rivoluzionario, linguaggio.\nDa questo crogiolo ribollente Rollins emerse con un bagaglio unico di sicurezza, velocit\u00e0, swing e spontaneit\u00e0 inventiva. Anche il pianista Thelonious Monk influenz\u00f2 molto Rollins, rendendo i suoi assoli pi\u00f9 frammentari e melodicamente pi\u00f9 imprevedibili, con un'inclinazione a spezzettare il materiale tradizionale e spesso a rovesciarlo.\nLa celebrit\u00e0.\nAlla fine degli anni quaranta aveva raggiunto un livello di bravura tale da poter cominciare a suonare con i musicisti suoi idoli, e con i suoi coetanei che stavano facendo la storia del jazz, tra cui Miles Davis, con cui si sarebbe ritrovato pi\u00f9 volte nel corso degli anni. L'ascolto di \"Oleo\", \"Doxy\" e \" Airegin\" sull'LP \"Bags' Groove\" (1954) e dell'album di Thelonious Monk \"Brilliant Corners\" (1956) dimostra la statura raggiunta da Rollins come strumentista e come compositore: gli standard da lui composti in questi anni restano tra i pi\u00f9 famosi e frequentati.\nNel 1955 sostitu\u00ec Harold Land nel quintetto di Clifford Brown e Max Roach. Negli anni successivi realizz\u00f2 molte incisioni che lo proiettarono nel firmamento del jazz con la considerazione di miglior sassofonista dai tempi di Charlie Parker. Nella seconda met\u00e0 degli anni cinquanta registr\u00f2, molto spesso insieme a Roach, alcuni dei suoi lavori pi\u00f9 importanti: il fondamentale \"Saxophone Colossus\", \"Tenor Madness\" (in cui lo si pu\u00f2 ascoltare in una spettacolare \"chase\" - o gara - con John Coltrane appena approdato al quintetto di Miles Davis), e \"Freedom Suite\".\nLa celebrit\u00e0 che accompagn\u00f2 Rollins in questo periodo non spense mai il suo innato desiderio di apprendere ed evolversi, un impulso che egli stesso attribuisce alla volont\u00e0 di competere con i suoi fratelli maggiori. Proprio quando l'avanguardia avanzava Rollins si prese due anni di riposo, dal 1959 al 1961, per approfondire i complessi problemi riguardo al rapporto tra improvvisazione e struttura. In quei due anni, Rollins riprese a studiare lo strumento come se dovesse ricominciare, e per evitare le proteste dei vicini prese ad andare a studiare su un ponte sull'East River, dove talvolta lo raggiungeva Steve Lacy anch'egli alle prese con una riflessione sulla sua musica.\nNegli anni cinquanta aveva conosciuto il grande \"architetto\" del free jazz, Ornette Coleman, e al suo ritorno sotto i riflettori cominci\u00f2 a lavorare con due importanti \"sideman\" di quest'ultimo: il trombettista Don Cherry ed il batterista Billy Higgins. Il risultato musicale fu pi\u00f9 libero e avventuroso, ancora segnato, per\u00f2, dall'energia instancabile con la quale Rollins riusciva ad incatenare, l'una all'altra, nuove idee nel corso di ogni furioso assolo.\nRollins incise sei album negli anni successivi al 1961: \"The Bridge\" \u00e8 uno dei pi\u00f9 conosciuti ed \u00e8 cos\u00ec intitolato a ricordo delle sue sedute di studio sul Williamsburg Bridge.\nSi ritir\u00f2 nuovamente tra il 1969 ed il 1971 per tornare nel 1972 alla guida di giovani band che, per\u00f2, eseguivano un jazz pi\u00f9 commerciale.\nTempi moderni.\nIn tempi pi\u00f9 recenti Sonny Rollins ha sempre pi\u00f9 spesso lasciato emergere gli entusiasmi musicali dei suoi anni giovanili, e molte delle sue registrazioni degli anni 1990-2010 comprendono un funk molto pi\u00f9 rilassato, ballads romantiche e musica soul contagiosa. Ma egli resta un improvvisatore senza pari. In qualsiasi momento, nelle \"performance\" dal vivo, egli \u00e8 sempre in grado di lasciare che la sua creativit\u00e0, ancora vivace e ostinata, attinga alla sua inesauribile riserva di melodia per elaborarla in maniera ammaliante ed imprevedibile.\nAl Ronnie Scott's Club di Londra si ricorda ancora un finale di un suo concerto: mentre dava la buonanotte al pubblico, di colpo affior\u00f2 nella sua memoria una canzone di \"Tin Pan Alley\" intitolata \"Goodnight\" per cui Rollins continu\u00f2 a suonare senza accompagnamento per oltre un'ora, quasi senza prendere fiato.\nDopo la perdita, nel 2005, della moglie Lucille che gli aveva fatto da agente per pi\u00f9 di trent'anni, Rollins fond\u00f2 una propria casa editrice, la Doxy Records, che, nel gennaio 2007, pubblic\u00f2 il suo primo album di studio da pi\u00f9 di cinque anni, \"Sonny, please\". La spinta continua ad elaborare nuova musica traendo ispirazione da quella vecchia fa parte dello spirito jazz, di cui Sonny Rollins \u00e8 un portavoce folgorante. Tornato - quasi ottantenne - ai concerti dal vivo ed all'improvvisazione, Rollins ha dimostrato di essere ancora uno dei pi\u00f9 importanti tenorsassofonisti jazz.\nNel 2010 Rollins ha ricevuto la National Medal of Arts e la Edward MacDowell Medal. L'anno successivo \u00e8 stato soggetto di un altro documentario diretto da Dick Fontaine, intitolato \"Beyond the Notes\".\nNel 2013, Rollins si trasfer\u00ec a Woodstock (New York). Nella primavera del 2013, apparve nella serie televisiva \"The Simpsons\" e ricevette un dottorato onorario in Musica dalla Juilliard School di New York City.\nNel 2014 \u00e8 uscito il documentario olandese \"Sonny Rollins-Morgen Speel ik Beter\" e nell'ottobre 2015, Rollins venne premiato alla carriera dalla Jazz Foundation of America.\nDal 2012, Rollins non si \u00e8 pi\u00f9 esibito in pubblico."}
{"id": "66666", "revid": "30610", "url": "https://it.wikipedia.org/wiki?curid=66666", "title": "Vladimir Ivanovi\u010d Smirnov", "text": "Biografia.\nGi\u00e0 durante il ginnasio brilla per le sue capacit\u00e0 matematiche, vincendo la medaglia d'oro per la matematica. Nello stesso periodo conosce altri brillanti matematici come Aleksandr Aleksandrovi\u010d Fridman e Jacob Tamarkin. Dopo la scuola si iscrive alla facolt\u00e0 di fisica e matematica dell'universit\u00e0 di San Pietroburgo. Nel 1910 consegue il primo titolo e rimane per proseguire i propri studi e poter poi cominciare la docenza universitaria. Durante gli studi universitari mantiene stretti rapporti con Fridman e Tamarkin, con i quali pubblica qualche articolo e un libro. Dal 1912 insegna anche all'Istituto di ingegneria ferroviaria della sua citt\u00e0. Dal 1919 al 1922 insegna all'universit\u00e0 di Simferopoli nell'Ucraina meridionale. Tornato alla sua citt\u00e0 (divenuta Leningrado), consegue il dottorato nel 1936 e diventa direttore dell'istituto di matematica e meccanica. In seguito diventa direttore della scuola di matematica dell'Universit\u00e0 di Leningrado e viene eletto nell'Accademia delle Scienze dell'Unione Sovietica (ora Accademia russa delle scienze).\nContributi scientifici.\nNotevole scienziato sia nel campo della matematica pura sia nell'ambito matematica applicata, si \u00e8 dedicato, tra l'altro, allo studio delle funzioni nello spazio euclideo multidimensionale e alle funzioni di variabile complessa.\nScrisse un libro in quattro volumi sulla matematica superiore diventato manuale standard in Unione Sovietica e molto diffuso anche nei paesi occidentali, tradotto in italiano da Editori Riuniti."}
{"id": "66667", "revid": "827882", "url": "https://it.wikipedia.org/wiki?curid=66667", "title": "Thelonius Monk", "text": ""}
{"id": "66669", "revid": "677225", "url": "https://it.wikipedia.org/wiki?curid=66669", "title": "Polarizzazione antenna parabolica", "text": ""}
{"id": "66675", "revid": "15756", "url": "https://it.wikipedia.org/wiki?curid=66675", "title": "Low noise block converter", "text": "Il Low noise block converter (o LNB) \u00e8 il blocco convertitore a basso rumore che, nella tecnologia di trasmissione televisiva satellitare, \u00e8 collocato nel fuoco dell'antenna parabolica ricevente.\nIl LNB \u00e8 il primo componente attivo che il segnale incontra nel suo percorso verso l'apparecchio televisivo; ha per compito quello di amplificare il segnale proveniente dal satellite per telecomunicazioni e operare la cosiddetta \"conversione di frequenza\", ovvero traslarne entrambe le bande \u201cin blocco\u201d in una banda di frequenza inferiore, la cosiddetta \"Gamma della 1\u00aa frequenza intermedia\" (First Intermediate Frequency).\nCi\u00f2 \u00e8 necessario in quanto i satelliti illuminano la Terra con un segnale la cui frequenza, dell'ordine della decina di gigahertz, \u00e8 difficilmente trasportabile con un cavo coassiale. Con il blocco di conversione l'intera gamma di ricezione \u00e8 infatti trasferita a una frequenza a un ordine da 5 a 10 volte inferiore (tra gli 0,9 e i 2,1 gigahertz) e meglio gestibile.\nIl segnale cos\u00ec convertito \u00e8 trasferito al ricevitore satellitare tramite l'utilizzo di un cavo coassiale.\nAlimentazione dell'LNB.\nL'LNB \u00e8 un componente attivo e necessita pertanto di un'opportuna alimentazione elettrica. La tensione di alimentazione di questo componente \u00e8 compresa tra 13 e 18V. Negli impianti centralizzati questa tensione viene fornita dal centralino Tv satellite mentre negli impianti individuali \u00e8 fornita dai ricevitori sat++ e trasferita all'LNB tramite lo stesso cavo coassiale che collega i due componenti, centralino e LNB oppure ricevitore e LNB.\nTale tecnica viene chiamata \u201ctelealimentazione\u201d. L'LNB che oggi viene impiegato sia in impianti individuali che centralizzati viene definito come \"LNB universale\"; tale denominazione \u00e8 dovuta al fatto che al suo interno l'LNB universale include tutti i circuiti necessari sia alla conversione di frequenza, sia alla selezione di banda e polarizzazione.\nInizialmente venivano costruiti LNB monobanda, cio\u00e8 con un solo circuito di selezione della banda e della polarizzazione.\nTipi di LNB.\nEsistono vari tipi di LNB a seconda di quale banda possono ricevere.\nIn particolare esistono LNB per la banda s, c e per la banda Ku. Gli LNB per la banda ku si dividono in LNB universali (polarizzazione verticale ed orizzontale) e LNB a polarizzazione circolare.\nGli LNB banda ku universali sono di gran lunga pi\u00f9 economici e diffusi.\nOggi esistono diversi tipi di LNB universale in funzione dell'impiego:\nGli LNB Quattro, concepiti appositamente per gli impianti collettivi, dispongono di quattro uscite in quanto rendono disponibili per la distribuzione tutti i segnali captati dall'antenna parabolica, raggruppandoli per polarizzazione e per gamma di frequenze. Si possono individuare quattro gruppi di segnali o di canali: verticali e orizzontali in banda bassa; verticali e orizzontali in banda alta. Le quattro uscite dell'LNB sono quindi relative a: canali verticali della banda bassa, canali orizzontali della banda bassa, canali verticali della banda alta, canali orizzontali della banda alta.\nLe caratteristiche significative di un LNB sono: la cifra di rumore dichiarata dal costruttore, la frequenza degli oscillatori locali e il guadagno.\nPrincipio di funzionamento del convertitore.\nL'energia a microonde giunta all'imboccatura dell'LNB viene trasferita all'ingresso del successivo amplificatore dopo essere stata estratta per mezzo di una sonda disposta parallelamente al campo elettrico e nella posizione in cui questo presenta la massima ampiezza. L'amplificatore \u00e8 formato da 2-3 stadi in cascata equipaggiati con transistor HEMT (High Electron Mobility Transistor), caratterizzati da un livello bassissimo di rumore. In particolare il primo, che contribuisce in misura maggiore al livello complessivo di rumore, viene scelto con una cifra minima di rumore in modo da limitare, con il suo guadagno, il contributo degli stadi successivi. Si ottiene cos\u00ec un guadagno di 20-25dB che porta il segnale SHF ad un livello sufficiente per la successiva operazione di conversione.\nPrima per\u00f2 il segnale attraversa un filtro preselettore passa-banda che provvede ad attenuare considerevolmente (oltre i 60dB) la banda immagine ed il residuo di OL (pi\u00f9 di 35dB). Segue lo stadio mixer, che pu\u00f2 essere passivo, ad uno o a due diodi (di tipo Schottky), o attivo con un transistor FET GaAs, che cos\u00ec contribuisce ad aumentare il guadagno complessivo dell'LNB.\nL\u2019\"oscillatore locale\" impiega ancora un transistor FET GaAs con frequenza di lavoro opportuna associato ad un risuonatore dielettrico cilindrico che assicura una stabilit\u00e0 di frequenza di \u00b13MHz entro un ampio campo di temperatura. All'uscita del mescolatore sono presenti, oltre ai segnali utili che cadono nella banda della 1\u00b0IF, tutti i prodotti dovuti all'inevitabile non linearit\u00e0 dello stadio. \u00c8 pertanto richiesta la presenza di un filtro passa-basso che provvede a separare il pi\u00f9 possibile i segnali utili dai disturbi.\nSegue quindi l'amplificatore a 3 o 4 stadi equipaggiato con transistor bipolari ad alta frequenza di taglio o con integrati monolitici MMIC (Monolitic Microwave Integrated Circuit) che assicura un guadagno adeguato e costante nella banda occupata nella 1\u00b0IF. Dopo una rete di adattamento si giunge cos\u00ec all'uscita che, tramite un connettore F femmina, permette il collegamento in cavo coassiale verso l'unit\u00e0 interna.\nNell'LNB trova posto anche un circuito di alimentazione che provvede a fornire le tensioni continue stabilizzate in richiesta dai vari stati, partendo da quella di telealimentazione che pu\u00f2 variare tra 12 e 18V. In particolare nei dispositivi dual-pol e dual-band, dove la commutazione viene comandata dal salto di tensione, \u00e8 presente, oltre allo stabilizzatore, un integrato comparatore che \u201csente\u201d il livello della tensione di telealimentazione e predispone le necessarie commutazioni per la selezione di una delle due polarizzazioni o bande."}
{"id": "66683", "revid": "2024225", "url": "https://it.wikipedia.org/wiki?curid=66683", "title": "La Braban\u00e7onne", "text": "La Braban\u00e7onne (\"La canzone del Brabante\" o \"La Brabantina\") \u00e8 l'inno nazionale belga.\nStoria.\nSecondo la leggenda, l'inno nacque nel settembre 1830 con il titolo \"Qui aurait dit de l'arbitraire\" ad opera di Alexandre Dechet, un giovane rivoluzionario con ascendenti francesi, il quale era soprannominato Jenneval e ne avrebbe letto il testo durante una riunione al Caff\u00e8 \"L'Aigle d'Or\".\nEgli era un attore teatrale artefice, nel 1830, della rivoluzione che doveva portare il Belgio all'indipendenza dal Regno Unito dei Paesi Bassi. Durante la guerra d'indipendenza, Jenneval fu ucciso. La musica dell'inno, combattiva e fiera, quasi una imitazione della Marsigliese a cui \u00e8 chiaramente ispirata, venne invece composta da Fran\u00e7ois Van Campenhout. Fu eseguita per la prima volta nel settembre del 1830.\nNel 1860, il testo e la musica furono adattati dal primo ministro Charles Rogier, al fine di attenuare gli attacchi di Jenneval contro il principe d'Orange olandese. Gli adattamenti successivi degli arrangiatori furono talmente numerosi che il 5 giugno 1873 il ministro della guerra del Belgio fin\u00ec per prescrivere ai musicisti militari di attenersi ad una versione arrangiata da Bender, allora ispettore musicale dell'esercito belga.\nNel 1980 fu adottato anche il testo in fiammingo ad opera di Robert Herremann.\nL'inno belga \u00e8 citato, in forma rallentata, nel brano orchestrale \"Berceuse h\u00e8roique\" (\"Ninna-nanna eroica\") di Claude Debussy in omaggio ai caduti belgi della Prima guerra mondiale. \nDal 1885 al 1960 \u00e8 stato l'inno ufficiale del Congo Belga in quanto colonia del Belgio."}
{"id": "66684", "revid": "81363905", "url": "https://it.wikipedia.org/wiki?curid=66684", "title": "Braban\u00e7onne", "text": ""}
{"id": "66687", "revid": "2166030", "url": "https://it.wikipedia.org/wiki?curid=66687", "title": "Pietro I di Savoia", "text": "Origine.\nPietro, secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio primogenito del Conte di Moriana, d'Aosta e del Chiablese, Oddone e della margravia di Torino e di Susa, Adelaide, che discendeva dalla famiglia degli Arduinici, e secondo Samuel Guichenon, era figlia del margravio di Torino e Susa, Olderico Manfredi II e della contessa Berta degli Obertenghi, che secondo lo storico Ludovico Antonio Muratori era figlia di Oberto II, margravio di Milano, di Tortona e di Genova.Oddone di Savoia era il figlio quartogenito del Conte di Moriana e del Chiablese, Umberto I Biancamano e di Ancilia od Ancilla d'Aosta, come ci viene confermato dal documento n\u00b0 XXVII de \"Il conte Umberto I (Biancamano) e il re Ardoino: ricerche e documenti\".\nBiografia.\nSua madre, Adelaide di Susa, era al suo terzo matrimonio, avendo sposato in prime nozze, Ermanno duca di Svevia (1014 \u2013 1038), che, secondo il \"Chronicon Ottonis Frisingensis\", era il secondo figlio di Gisella di Svevia ed Ernesto I duca di Svevia e figliastro dell'imperatore Corrado II il Salico, terzo marito di Gisella; ed in seconde nozze, come ci viene confermato da una donazione al monastero di S. Antonino (\"Henricus marchio filius quondam Wilielmi similiter marchioni et Adalena comitissa jugales\"), riporta da \"Il conte Umberto I (Biancamano) e il re Ardoino: ricerche e documenti\", si spos\u00f2 in seconde marchese del Monferrato, Enrico, figlio del marchese del Monferrato, Guglielmo III, come ci viene confermato dal documento n\u00ba 1 de \"Le carte della prevostura d'Oulx raccolte e riordinate cronologicamente fino al 1300\" (\"Heynricus marchio filius quondam Uuilielmi similique marchioni\"), e della moglie Waza.\nPietro lo troviamo citato, per la prima volta, nel documento n\u00b0 XXVII de \"Il conte Umberto I (Biancamano) e il re Ardoino: ricerche e documenti\" (\"Petrus marchio filius Odonis marchionis et commitiss\u00e6 ataeldae\").\nAlla morte del nonno paterno, Umberto, tra il 1047 ed il 1048, suo zio Amedeo, il primogenito, gli succedette in tutti i suoi titoli.Dopo la morte dello zio, Amedeo, avvenuta dopo il 12 dicembre 1051, inumato, secondo Samuel Guichenon, nella cattedrale di San Giovanni di Moriana, siccome il figlio primogenito di Amedeo, suo cugino Umberto, era premorto al padre ed il secondogenito, Aimone era un ecclesiastico (forse, anche lui premorto al padre) i suoi titoli passarono a suo padre, Oddone.\nSecondo il documento n\u00b0 VII de \"Le carte della prevostura d'Oulx raccolte e riordinate cronologicamente fino al 1300\", datato 1057, suo padre, Oddone, e sua madre, Adelaide, assieme ai figli Pietro, Amedeo e le figlie (\"Oddo et uxor mea Adalaicis et filii mei Petrus Admedeus et filie mee\"), fecero una donazione alla chiesa di Oulx.\nPietro divenne Conte di Moriana e Conte d'Aosta nel 1057, alla morte del padre, Oddone, che mor\u00ec giovane, probabilmente nel 1057, secondo il \"Regesta comitum Sabaudiae\", mor\u00ec a Torino il 19 gennaio (\"XIV Kal Feb depositio Dnis Oddonis Marchionis\") (invece, secondo lo storico C. W. Previt\u00e9-Orton, nel suo \"The early history of the house of Savoy (1000-1233)\", mor\u00ec il 21 maggio 1060) e lasci\u00f2 tutti i figli pressoch\u00e9 bambini affidati alla reggenza della moglie poco pi\u00f9 che quarantenne; tutt'oggi la salma di Oddone riposa nella Cattedrale di San Giovanni Battista a Torino.Pietro govern\u00f2 solo nominalmente, in quanto il potere era retto dalla madre Adelaide che, oltre che al marito, sopravvisse anche ai figli e mantenne di fatto il potere, reggente prima per i figli, Pietro e Amedeo, poi per il nipote, Umberto, fino alla morte, avvenuta nel 1091.Il documento n\u00ba 16 del \"Peter der Zweite, Graf von Savoyen, Markgraf in Italien\" ci documenta che nel 1064 Adelaide conduceva il governo assieme al figlio, Pietro, infatti il documento viene firmato dal figlio e dalla madre (\"Dominus Petrus Marchio filius quond. bon\u00e6 memori\u00e6 Oddonis marchionis simul cum domina Adheleida comitissa matre sua\").\nLe poche notizie che abbiamo indicano che ebbe una controversia con il vescovo di Asti per il possesso di La Vezza, conclusasi pacificamente.\nSecondo lo storico C. W. Previt\u00e9-Orton nel suo \"The early history of the house of Savoy (1000-1233)\", Pietro ebbe anche alcune scaramucce armate, d'accordo con il vescovo di Torino, Cuniberto, contro i frati della badia di San Michele della Chiusa.\nNel luglio del 1078, Pietro, con la madre, Adelaide ed il fratello, Amedeo, fece una donazione alla badia della Novalesa, come riporta \"Il conte Umberto I (Biancamano) e il re Ardoino: ricerche e documenti\", ed \u00e8 probabilmente l'ultimo documento in cui compare.Secondo lo storico e genealogista ungherese Szabolcs de Vajay, nel suo \"Estudios Genealogicos, Heraldicos Y Nobiliarios\", quando parla della regina Berta d'Aragona, accenna che la morte di Pietro sia stata violenta (non consultato); la morte di Pietro \u00e8 avvenuta il 9 agosto 1078.Alla morte di Pietro fu posta la questione della successione tra la figlia, Agnese ed il fratello, Amedeo; pare che la questione fu risolta seguendo la legge salica, come accenna anche lo storico Domenico Carutti ne \"Il conte Umberto I (Biancamano) e il re Ardoino: ricerche e documenti\"; il successore di Pietro, nei suoi titoli fu il fratello, Amedeo II.La morte di Pietro \u00e8 confermata da due documenti del \"Peter der Zweite Graf von Savoyen, Markgraf in Italien, sein Haus und seine Lande, Vol. IV\": il n\u00ba 17, in cui \u00e8 asserito che il 26 ottobre 1078 Agnese \u00e8 vedova di Pietro (Agnes filia Guilielmi Pictavensis comitis et relicta olim nob. marchionis Petri) ed il n\u00ba 18, inerente ad una donazione del 1079, fatta dalla madre, Adelaide di Susa, dove viene citata la nuora, Agnese, figlia di Guglielmo VII e vedova di Pietro I (\"Agnetis comitiss\u00e6, fili\u00e6 Wilelmi comitis et relict\u00e6 quondam Petri marchionis\").\nMatrimonio e discendenza.\nPietro aveva sposato, nel 1064, Agnese di Poitou (o \"Agnese d'Aquitania\"), figlia del conte e duca d'Aquitania, Guglielmo VII, come ci viene confermato da Samuel Guichenon; il documento n\u00b0 CCX, datato 1083 del \"Regesta comitum Sabaudiae\" -\"Agnes comitissa f.(filia) q.(quondam) Willelmi comitis et relicta q. domini Petri marchionis\"- ci conferma che Agnese era vedova ed era figlia di Guglielmo VII di Aquitania, in quanto in quell'anno Guglielmo VIII di Aquitania era ancora in vita, mentre Guglielmo VI di Aquitania era morto da circa 45 anni e difficilmente poteva essere il padre di Agnese, che nel 1083 aveva circa 35 anni; la moglie di Guglielmo VII era Ermesinda, di cui non si conoscono gli ascendenti (secondo lo storico francese), specializzato nella genealogia dei personaggi dell'Antichit\u00e0 e dell'Alto Medioevo, Christian Settipani era la figlia di Bernardo II, Conte de Bigorre e della sua prima moglie, Cl\u00e9mence).Pietro da Agnese ebbe due o tre figlie:"}
{"id": "66691", "revid": "287204", "url": "https://it.wikipedia.org/wiki?curid=66691", "title": "Principio azione reazione", "text": ""}
{"id": "66692", "revid": "767487", "url": "https://it.wikipedia.org/wiki?curid=66692", "title": "Test binomiale", "text": "Il test binomiale \u00e8 un test non parametrico applicabile a variabili dicotomiche e campioni bernoulliani.\nIl test.\nIpotizzando che nella popolazione un carattere sia presente nel \"p\"% dei casi,\nallora il numero di volte \"x\" che compare in un campione bernoulliano\ndi ampiezza \"n\" \u00e8 distribuito come una variabile casuale binomiale.\nPer saggiare il seguente test di verifica d'ipotesi:\nsi calcolano le probabilit\u00e0 dei valori risultati quando si assume che formula_2 sia vera.\nIl Test indica quanto siamo ragionevoli a credere che le proporzioni (o frequenze) delle due categorie (rs. \"assenza\" o \"presenza\" del carattere) nel campione siano state tratte da una popolazione i cui valori ipotizzati siano formula_3 e formula_4.\nPer convenienza denotiamo il risultato formula_5 come \"presenza\" (o \"successo\"), e con formula_6 indichiamo \"assenza\" (o \"insuccesso\"), in questo modo:\n\u00e8 il numero di \"successi\" (ovvero il numero di risultati in cui formula_5), ed allora formula_9.\nOsservazioni.\nNel caso si tratti di campioni grandi e che il prodotto \"n\"\u00b7\"p\" sia sufficientemente grande, allora si pu\u00f2 fare ricorso alla variabile casuale normale. Se \"p\" \u00e8 cos\u00ec piccolo che anche per \"n\" grandi il prodotto \"n\"\u00b7\"p\" \u00e8 piccolo, allora si pu\u00f2 fare ricorso ad una variabile casuale poissoniana.\nQuando il test binomiale viene applicato a variabili continue dicotomizzate allora ha una potenza-efficienza che va dal 95% per campioni molto piccoli a 2/\u03c0=63% nel caso di campioni grandi."}
{"id": "66693", "revid": "112698201", "url": "https://it.wikipedia.org/wiki?curid=66693", "title": "Test chi quadrato di Pearson", "text": "Il test chi quadrato di Pearson (o della bont\u00e0 dell'adattamento)\n\u00e8 un test non parametrico applicato a grandi campioni\nquando si \u00e8 in presenza di variabili nominali\ne si vuole verificare se il campione \u00e8 stato estratto da una popolazione\ncon una predeterminata distribuzione o che due o pi\u00f9 campioni derivino dalla stessa popolazione.\nFa parte di un'ampia classe di test detti test chi quadrato\nin quanto hanno in comune le formule e la variabile casuale Chi Quadrato\nma non necessariamente anche le ipotesi di base o le finalit\u00e0.\nTest della bont\u00e0 dell'adattamento.\nQuesta variante del test utilizza i dati di un solo campione\ne verifica l'ipotesi nulla che il campione sia stato estratto\nda una popolazione di cui \u00e8 nota la distribuzione.\nSia\ndove\nAllora X\u00b2 \u00e8 distribuita approssimativamente \ncome una variabile casuale Chi Quadrato con (g-1) gradi di libert\u00e0\nformula_5.\nSi richiede per\u00f2 che tutte le frequenze attese formula_3 raggiungano un valore\nminimo (a seconda delle esigenze, almeno pari a 5 oppure almeno pari a 10).\nQualora ci siano delle frequenze attese troppo piccole, bisogna procedere\nad un raggruppamento di modalit\u00e0.\nTest per due campioni indipendenti.\nQuesta variante del test, per molti versi uguale alla precedente,\nverifica l'ipotesi nulla che due campioni siano indipendenti e derivino dalla stessa popolazione\n(di cui non \u00e8 richiesto conoscere la distribuzione).\nOrganizzati i dati in una tabella di contingenza g\u00a0x\u00a02,\nsia\ndove\nper via dell'ipotesi di indipendenza dei campioni si ha che\nessendo\nAllora, se i campioni sono sufficientemente grandi, e le modalit\u00e0 tali che tutti gli formula_14 \nnon sono troppo piccoli (a seconda della esigenze almeno pari a 5 o almeno pari a 10),\nla variabile test X\u00b2 \u00e8 distribuita come una variabile casuale Chi Quadrato con (g-1) gradi di libert\u00e0\nTest per k campioni indipendenti.\nQuesta variante del test, praticamente uguale alla precedente,\nverifica l'ipotesi nulla che \"k\" campioni siano indipendenti e derivino dalla stessa popolazione\n(di cui non \u00e8 richiesto conoscere la distribuzione).\nOrganizzati i dati in una tabella di contingenza g\u00a0x\u00a0k,\nsia\ndove\nper via dell'ipotesi di indipendenza dei campioni si ha che\nessendo\nAllora, se i campioni sono sufficientemente grandi, e le modalit\u00e0 tali che tutti gli formula_14 \nnon sono troppo piccoli (a seconda della esigenze almeno pari a 5 o almeno pari a 10),\nla variabile test X\u00b2 \u00e8 distribuita come una variabile casuale Chi Quadrato con (g-1)(k-1) gradi di libert\u00e0\nTest alternativi.\nQualora la variabile nominale sia dicotomica, allora si pu\u00f2 fare ricorso al\ntest binomiale, valido anche nel caso di piccoli campioni.\nNel caso di un solo o al massimo due campioni,\nqualora la variabile sia stata all'origine ordinale (e possibilmente continua)\nallora si pu\u00f2 fare ricorso al test di Kolmogorov-Smirnov,\nper il quale non si pone il problema di valori attesi piccoli\ne dunque, non necessitando di raggruppare le classi, sfrutta meglio\nle informazioni presenti nei dati.\nNel caso di due campioni e una variabile dicotomica,\nsi pu\u00f2 ricorrere al test esatto di Fisher\nche sfrutta tutte le informazioni disponibili nei dati,\nqualora si tratti di variabili intrinsecamente dicotomiche."}
{"id": "66694", "revid": "1989", "url": "https://it.wikipedia.org/wiki?curid=66694", "title": "Rete a pacchetto", "text": ""}
{"id": "66695", "revid": "1632387", "url": "https://it.wikipedia.org/wiki?curid=66695", "title": "Variabile dicotomica", "text": "Una variabile dicotomica o binaria \u00e8 un caso particolare di variabile nominale, e pi\u00f9 precisamente si tratta di una variabile nominale con due sole modalit\u00e0.\nEsempio di variabile dicotomica \u00e8 il \"sesso\", che pu\u00f2 assumere due soli valori: \"maschio\" e \"femmina\"."}
{"id": "66696", "revid": "682087", "url": "https://it.wikipedia.org/wiki?curid=66696", "title": "Variabile nominale", "text": ""}
{"id": "66697", "revid": "149587", "url": "https://it.wikipedia.org/wiki?curid=66697", "title": "Jolanda di Savoia", "text": "Jolanda di Savoia pu\u00f2 essere riferirsi a:"}
{"id": "66698", "revid": "682087", "url": "https://it.wikipedia.org/wiki?curid=66698", "title": "Variabile ordinale", "text": ""}
{"id": "66701", "revid": "297059", "url": "https://it.wikipedia.org/wiki?curid=66701", "title": "Giansenismo", "text": "Il giansenismo fu un movimento religioso, filosofico e politico che proponeva un'interpretazione del cattolicesimo sulla base della teologia elaborata nel XVII secolo da Giansenio.\nL'impianto di base del giansenismo si fonda sull'idea che l'essere umano nasca essenzialmente corrotto e, quindi, inevitabilmente destinato a commettere il male.\nSenza la grazia divina l'uomo non pu\u00f2 far altro che peccare e disobbedire alla volont\u00e0 di Dio; ciononostante alcuni esseri umani sono predestinati alla salvezza (mentre altri non lo sono).\nCon tale teologia Giansenio intendeva ricondurre il cattolicesimo a quella che egli riteneva la dottrina originaria di Agostino d'Ippona, in contrapposizione al molinismo (corrente teologica che prende il nome dal gesuita spagnolo Luis de Molina) allora prevalente, che concepiva la salvezza come sempre possibile per ogni essere umano dotato di buona volont\u00e0.\nIl giansenismo fu un fenomeno estremamente complesso: partito da un problema eminentemente teologico, entr\u00f2 ben presto in campo etico, assunse posizioni ecclesiologiche estremiste e si mosse anche come una specie di partito politico; influenz\u00f2, infine, pratiche di religiosit\u00e0 popolare.\nIl movimento giansenista accompagn\u00f2 la storia della Francia lungo tutta l'epoca dell'ancien R\u00e9gime e conobbe anche un'importante ramificazione italiana nel Sette-Ottocento, di impronta giurisdizionalista e riformatrice.\nLa Chiesa cattolico-romana condann\u00f2 il giansenismo come eretico e vicino al protestantesimo, per la sua negazione del libero arbitrio di fronte alla grazia divina e suggerire l'idea di una salvezza predestinata. Il giansenismo fu quindi condannato dapprima dalla Congregazione dell'Indice nel 1641, poi con successive lettere pontificie, tra cui le bolle \"In eminenti\" (1642), \"Cum occasione\" (1653), \"Ad sacram beati Petri sedem\" (1656), \"Regiminis Apostolici\" (1664) e \"Unigenitus Dei Filius\" (1713).\nSintesi dottrinale.\nIl rigido pensiero agostiniano di Giansenio, il programma di profonda spiritualit\u00e0 di Port-Royal des Champs, il rigorismo etico di Saint-Cyran e Arnauld, il gallicanesimo e richerismo di Pasquier Quesnel e la ribellione politica degli \"appellanti\" contro la \"Unigenitus Dei Filius\", ci restituiscono il quadro di un giansenismo da vedere come un fenomeno assai complesso.\nTra le varie tendenze e manifestazioni storiche del giansenismo\nLe idee teologiche principali del giansenismo si possono ricondurre a tre aspetti principali:\nAspetto dogmatico.\nImpersonato da Giansenio e sostanzialmente a lui limitato, durer\u00e0 nella coscienza dei giansenisti fino ad Arnauld (con la distinzione tra \"questione di diritto e questione di fatto\"), quindi per poco pi\u00f9 di dieci anni dopo la pubblicazione dell\"Augustinus\". \nSemplificandone la visione soteriologica, possiamo dire che il giansenismo ritiene che Dio non intervenga per cambiare questo mondo, dominato dall'ingiustizia e dal peccato, ma prepari piuttosto per il credente un premio nell'aldil\u00e0. Come ogni cattolico, anche Giansenio crede che la corruzione sia stata originata dal peccato originale e venga trasmessa ereditariamente, ma nella prospettiva giansenista la caduta dell'uomo \u00e8 talmente distruttiva che l'essere umano non ha pi\u00f9 alcun libero arbitrio, e senza la grazia divina non potrebbe far altro che peccare e disobbedire alla volont\u00e0 di Dio: la \"grazia sufficiente\" di cui Dio aveva dotato l'uomo all'atto della creazione \u00e8 ormai completamente perduta. Attraverso la morte in croce di Ges\u00f9 Cristo, per\u00f2, Dio concede una \"grazia efficace\" ad alcuni uomini da lui predestinati, resi giusti dalla loro fede e dalle opere che la grazia stessa consente loro di realizzare.\nPer quanto riguarda il rapporto fra la grazia divina e il libero arbitrio dell'uomo, argomento su cui all'epoca si disputava aspramente, il giansenismo, influenzato anche dalla dottrina di Michele Baio, cercava una via equidistante fra cattolicesimo e protestantesimo, asserendo che, con il conferimento della grazia, questa si compenetra alla volont\u00e0 umana che si conforma cos\u00ec anche alla volont\u00e0 divina.\nAspetto morale.\n\u00c8 la diretta conseguenza della prospettiva dogmatica, anche se appare gi\u00e0 con Saint-Cyran (sostenitore del contrizionismo) ancora prima della pubblicazione dell\"Augustinus\". Si svilupper\u00e0 poi con Arnauld, diventer\u00e0 eclatante con Pascal, e perdurer\u00e0 come carattere rigorista fino agli ultimi sviluppi del giansenismo. Come osservava Giacomo Martina,\nQuesto rigorismo verr\u00e0 poi assunto dai giansenisti anche come fondamento per il loro attacco contro i Gesuiti (i quali erano, da parte loro, antigiansenisti dichiarati): il giansenismo accuser\u00e0 con durezza i teologi gesuiti per il loro lassismo e per le posizioni probabiliste in ambito etico.\nAspetto ecclesiologico-disciplinare.\nIl giansenismo, nel particolare contesto in cui sorse, assunse anche un'esplicita connotazione di opposizione all'autorit\u00e0 del papa.\nPer Saint-Cyran, l'agostinismo era stato uno strumento per la riforma della Chiesa. Tuttavia, l'opposizione da parte dei Gesuiti, fortemente centralizzati e appoggiati da Roma, e la persecuzione che il regime assolutistico scatener\u00e0 - di concerto con il papa - contro il giansenismo spingeranno i giansenisti su una posizione fortemente anti-romana. Quando F\u00e9nelon li attaccher\u00e0 addirittura in nome dell'infallibilit\u00e0 pontificia, l'atteggiamento dei giansenisti si sposter\u00e0 ancora di pi\u00f9 su posizioni antipapali. Con Pasquier Quesnel e poi nell'opposizione alla costituzione apostolica \"Unigenitus\", infine, l'autorit\u00e0 del papa verr\u00e0 messa in discussione non pi\u00f9 sui fatti, ma anche sui principi di fede.\nQuesto aspetto ecclesiologico, in senso positivamente riformatore bench\u00e9 fortemente segnato da tendenze giurisdizionaliste, caratterizzer\u00e0 anche il giansenismo \"d'esportazione\", soprattutto in Italia.\nGenesi, sviluppo e declino del giansenismo in Francia.\nLa controversia sulla grazia.\nI dibattiti sul tema della grazia avevano attraversato per secoli la teologia cristiana, ed erano stati aperti soprattutto dalle riflessioni di Agostino d'Ippona.\nIl lungo contrasto con i pelagiani, che esaltavano la libert\u00e0 umana e le sue possibilit\u00e0 di salvezza, aveva portato Agostino a farsi \"campione\" dell'assoluta e libera grazia di Dio. Ci\u00f2, naturalmente, lo spinse a diminuire il valore del libero arbitrio dopo la cosiddetta caduta di Adamo, cos\u00ec da rendere l'essere umano, senza la grazia, incapace di alcun bene. Per Agostino, poi, la grazia divina \u00e8 \"gratis data\", cio\u00e8 donata in modo assolutamente gratuito, quindi non prevedibile n\u00e9 tantomeno meritabile, a coloro che Dio, liberamente e segretamente, ha scelto e predestinato.\nAgostino aveva goduto di un immenso credito nel Medioevo, e anche Tommaso d'Aquino, parlando della grazia, part\u00ec dall'autorit\u00e0 di Agostino, sforzandosi per\u00f2 di conciliare quella dottrina con la sua metafisica e soprattutto di salvare lo spazio della libert\u00e0 umana.\nAnche Martin Lutero e Giovanni Calvino si richiamavano, per quanto riguardava la giustificazione, ad Agostino, trovando consonante con la propria affermazione del \"sola fide et sola gratia\" la centralit\u00e0 della grazia nella teologia del convertito di Ippona. L'enorme accento posto sulla caduta dell'essere umano (soprattutto in Calvino, che nega completamente il libero arbitrio per effetto del peccato originale) tende evidentemente ad esaltare la grandezza dell'opera redentiva di Ges\u00f9 Cristo, cos\u00ec come la rigida doppia predestinazione da parte di Dio tende ad eliminare ogni apporto umano alla libera volont\u00e0 di Dio, cui l'uomo pu\u00f2 solo aderire con l'abbandono di una fede totale.\nIl Concilio di Trento si attenne alla teologia medievale, evitando di entrare in merito alla questione, e limitandosi a ribadire in maniera generica due punti fermi: la libert\u00e0 di Dio (dichiarando la necessit\u00e0 della grazia divina) e - nello stesso tempo - la libert\u00e0 dell'uomo (quindi l'esistenza e la realt\u00e0 del libero arbitrio). La loro conciliazione spettava alle diverse scuole teologiche.\nA Lovanio, dopo il 1550, fu professore Michele Baio: specialista di patristica, Baio ambiva a trattare i problemi relativi alla grazia soltanto con il linguaggio dei Padri della Chiesa, senza ricorrere alla teologia scolastica. Ben presto lo si accus\u00f2 di insegnare tesi molto vicine a quelle di Lutero e Calvino: di negare il carattere soprannaturale della condizione originale dell'uomo nel paradiso terrestre e perci\u00f2 di dedurne la corruzione totale dell'uomo dopo il peccato originale e l'impossibilit\u00e0 di resistere alla grazia. Negando il libero arbitrio, Baio avrebbe perci\u00f2 favorito il calvinismo. Le tesi di Baio furono condannate nel 1567 da papa Pio V e poi ancora da papa Gregorio XIII nel 1580.\nAlla fine del Cinquecento scoppi\u00f2 un'altra polemica tra Domenicani e Gesuiti a proposito del teologo gesuita Luis de Molina e di un suo testo del 1588, \"De concordia liberi arbitrii cum divinae gratiae donis\". Molina proponeva la teoria della \"grazia sufficiente\" al posto della \"grazia efficace\": la grazia di Dio d\u00e0 all'uomo tutto ci\u00f2 che \u00e8 necessario per compiere il bene, ma non pu\u00f2 produrre effetto se non \u00e8 accettata dal libero arbitrio. La posizione molinistica era rilevante anche nel contesto della pratica di proselitismo gesuita, tesa a incoraggiare l'ingresso del maggior numero di persone nel seno della Chiesa. \nI Domenicani, che vedevano intaccata l'autorit\u00e0 di Tommaso d'Aquino, reagirono con violenza; ne nacque una pesante disputa, tra questi ultimi, che ponevano l'accento sulla grazia divina (ma si trovarono addirittura accusati di calvinismo), e i Gesuiti, che accentuavano il libero consenso dell'uomo (ma venivano accusati dai loro avversari di semipelagianesimo). La Santa Sede avoc\u00f2 a s\u00e9 la questione: venne insediata la \"Commissione \"de auxiliis\"\" (1598-1607), ma sebbene la gran parte dei consultori fosse sulla linea di Agostino e Tommaso (o comunque fosse contraria al molinismo), per non contrastare i gesuiti si giunse a una soluzione compromissoria: venne proibito ai teologi di trattare la questione del rapporto tra grazia e libero arbitrio. La Compagnia di Ges\u00f9, in effetti, si era quasi universalmente compromessa nella difesa di Molina, e una condanna di Molina avrebbe rischiato di indebolire considerevolmente il prestigio dei Gesuiti, che rendevano alla Santa Sede - soprattutto in campo politico - immensi servizi.. Il decreto di proibizione, emesso da papa Paolo V nel 1607 e rinnovato nel 1625, era peraltro formulato in modo molto vago, senza sanzioni penali, tanto che cadde presto in oblio: di fatto, esso sarebbe stato tirato fuori dai Gesuiti soltanto in occasione della pubblicazione dell\"Augustinus\" di Giansenio.\nContesto politico.\nIl giansenismo nacque in Francia al tempo della guerra dei trent'anni. In quel periodo la scena politica era dominata dal cardinal Armand-Jean du Plessis de Richelieu.\nAl momento della sua ascesa politica (1624), Richelieu si era appoggiato al cosiddetto \"partito devoto\", che aveva grande fortuna presso la corte della reggente Maria de' Medici. Inizialmente Richelieu era stato appoggiato soprattutto dal cardinal Pierre de B\u00e9rulle, leader dei \"devoti\". In seguito, le posizioni di Richelieu e del \"partito devoto\" si divaricarono: per quest'ultimo, la politica doveva essere sempre e comunque subordinata alla religione; per Richelieu, al contrario, l'obiettivo pi\u00f9 importante era il predominio europeo della monarchia francese. Nel 1626-1627, per esempio, nel regolare la questione della Valtellina con la Pace di Monz\u00f3n, il partito devoto favoriva gli Spagnoli, mentre Richelieu era favorevole a un'alleanza con la Germania protestante pur di ridimensionare il potere - ormai notevole - della Spagna; da questo scontro deriv\u00f2 il declino e la disgrazia politica del de B\u00e9rulle, che sarebbe poi morto nel 1629.\nNel 1634, per motivi squisitamente politici, Richelieu fece dichiarare nullo il matrimonio di Gaston d'Orl\u00e9ans, fratello del re Luigi XIII, con Margherita di Lorena. Richelieu ottenne l'annullamento di quel matrimonio da parte del Parlamento francese e dell'Assemblea del clero francese: anche se la curia romana aveva evitato accuratamente di intromettersi, il partito devoto si era opposto con fermezza.\nProprio contro Richelieu, nel 1635 Giansenio scaglier\u00e0 il suo \"Mars Gallicus\", un pesante e violento pamphlet contro la politica del cardinale e la sua alleanza con i protestanti di Germania.\nLa spiritualit\u00e0 cattolica nella Francia del XVII secolo; la proposta spirituale di Saint-Cyran (1581-1643).\nLa nascita del giansenismo si colloca nel contesto della Controriforma (la Francia aveva accolto i decreti tridentini soltanto nel 1615). Nella prima met\u00e0 del XVII secolo si assiste in Francia e in Belgio\nPierre de B\u00e9rulle, pur essendo anche un uomo politico,\nJean Duvergier de Hauranne \"abb\u00e9 de Saint-Cyran\" era un amico di Giansenio, con il quale aveva studiato per cinque anni, dal 1611 al 1616. Convertitosi ad una vita presbiterale pi\u00f9 autentica grazie all'incontro con de B\u00e9rulle nel 1618, alla morte di quest'ultimo divenne il punto di riferimento del \"partito devoto\". Dal punto di vista spirituale, Saint-Cyran\nAlla luce di questa prassi nella cura d'anime, sembra ormai certo che Saint-Cyran non debba essere indebitamente schiacciato sulla teologia giansenistica, ma vada piuttosto ricollocato nella grande corrente della riforma cattolica francese:\nSaint-Cyran entr\u00f2 in un rapporto di profonda amicizia con la famiglia Arnauld: madre Ang\u00e9lique Arnauld, riformatrice dell'abbazia cistercense di Port-Royal, si sottopose alla direzione spirituale di Saint-Cyran, con il quale speriment\u00f2 questa tecnica del \"rinnovamento\". \nPort-Royal divenne presto un punto di attrazione anche per il mondo politico (risale al 1635, per esempio, la conversione di Antoine Le Maistre, nipote di madre Ang\u00e9lique, giovane e brillante avvocato). Molti convertiti del \"bel mondo\" si ritiravano a Port-Royal senza diventare n\u00e9 preti n\u00e9 religiosi (i \"solitari di Port-Royal\"), e Saint-Cyran venne accusato di sottrarre forze preziose alla vita pubblica. Il clima peggior\u00f2 ulteriormente quando Giansenio, notoriamente amico di Saint-Cyran, pubblic\u00f2 il \"Mars Gallicus\" e attacc\u00f2 violentemente Richelieu.\nNel 1638 Saint-Cyran venne arrestato con un pretesto e internato nel castello di Vincennes. La prima intenzione di Richelieu era quella di intentargli un processo per eresia. Le sue carte vennero esaminate, i suoi discepoli e le persone che lo avevano frequentato furono minuziosamente interrogate, ma questa inchiesta non port\u00f2 nulla di utilizzabile. Saint-Cyran venne allora messo sotto processo canonico per una questione teologica: la sua posizione a sostegno della necessit\u00e0 della contrizione per la salvezza del credente (Richelieu sosteneva invece la sufficienza dell\"attrizione\"). Sottoposto ad un interminabile processo, Saint-Cyran pass\u00f2 in reclusione quasi tutto il resto della sua vita: sopravvisse a Richelieu, dopo la morte del quale (nel 1642) torn\u00f2 in libert\u00e0 per qualche mese, prima di morire anche lui.\nGiansenio (1585-1638).\nNella discussione teologica sui rapporti tra libert\u00e0 dell'uomo e grazia divina, intervenne anche il professore di Sacra Scrittura dell'universit\u00e0 di Lovanio, il fiammingo Cornelis Jansen.\nDopo aver compiuto gli studi teologici all'universit\u00e0 di Lovanio, Giansenio aveva proseguito la sua carriera universitaria arrivando appunto ad ottenere, nel 1630, la cattedra di Sacra Scrittura.\nGi\u00e0 dal 1621 Giansenio aveva cominciato a leggere in modo sistematico tutte le opere di Agostino d'Ippona, maturando il progetto di un'opera sulla sua teoria della grazia. Era nato cos\u00ec l\"Augustinus\", iniziato di fatto nel 1627 e concluso nel 1638, appena prima che Giansenio morisse di peste.\nL\"Augustinus\" venne effettivamente pubblicato due anni dopo, nel 1640.\nSi tratta di un'opera enorme (pi\u00f9 di 1300 pagine \"in folio\", su due colonne), in tre volumi:\nPer Giansenio, l'ipotesi teologica della \"grazia necessaria \"gratis data\"\" non comporta, per\u00f2, un annullamento della libert\u00e0 dell'essere umano. Dal punto di vista di Giansenio, infatti, la libert\u00e0 non suppone assenza di necessit\u00e0, ma soltanto assenza di costrizione: per meritare o non meritare non \u00e8 necessario cio\u00e8 essere liberi da necessit\u00e0 (cio\u00e8 da una determinazione intrinseca), ma soltanto liberi da costrizione. L'effetto della grazia non dipende dunque dal libero arbitrio, ed ogni grazia ottiene necessariamente il suo effetto.\nDal momento che nessuno poteva mettere in dubbio l'autorit\u00e0 decisiva di sant'Agostino, l'opera si presentava come un capolavoro incomparabile, capace di risolvere definitivamente la questione del rapporto tra grazia e libert\u00e0 umana, che da cos\u00ec lungo tempo aveva tenuto i teologi in sospeso. Frutto di pi\u00f9 di vent'anni di studio delle fonti, seguiva un metodo che sembrava irrefutabile. Nel dibattito teologico, l'autore teneva una certa imparzialit\u00e0, non apprezzando n\u00e9 i metodi n\u00e9 le conclusioni delle due scuole in opposizione: rigettandole entrambe, sembrava formulare la vera intenzione di Agostino, e di conseguenza della Chiesa stessa.\nIl primo intervento della Santa Sede: la bolla \"In eminenti\".\nLa pubblicazione dell\"Augustinus\" suscit\u00f2 una ridda di reazioni, soprattutto per opera dei Gesuiti, che gi\u00e0 avevano cercato di impedire la pubblicazione del libro. Essi, infatti, avevano elaborato una concezione della grazia divina antitetica alle conclusioni cui sembrava giungere Giansenio, e si erano impegnati in una difesa ad oltranza di colui che era stato il loro principale teologo su tale argomento, Luis de Molina. \nTra l'internunzio Georgius Pauli-Stravius e il cardinal Francesco Barberini a Roma si escogit\u00f2 di tirare in ballo il decreto (ormai dimenticato) del 1607-1625, che imponeva ai teologi il silenzio sul tema dei rapporti tra grazia divina e libert\u00e0 umana. La tattica, tuttavia, non ebbe l'effetto di bloccare la pubblicazione e la distribuzione del libro di Giansenio, perch\u00e9 gli editori professarono la propria ignoranza invincibile (il decreto del 1625 non era stato diffuso nella cristianit\u00e0, ma esposto soltanto a Roma) e rivendicarono che - in caso di sequestro del materiale - il loro danno economico sarebbe stato sproporzionato, a fronte degli ingenti capitali gi\u00e0 impiegati per la pubblicazione.\nI Gesuiti decisero di preparare delle liste di proposizioni tratte dal libro di Giansenio, che poi fecero sottoscrivere ad anglicani e calvinisti, per usarle poi contro Giansenio. Si organizz\u00f2 cos\u00ec una vera e propria \"rete\" antigiansenistica:\nInizi\u00f2 quindi un \"assedio\" a Roma: diversi corrispondenti belgi si rivolsero ai loro riferimenti romani, sviluppando a turno alcuni temi scelti e concordati, con il fine della condanna dottrinale dell\"Augustinus\".\nIn Francia alcuni dottori della Sorbona si schierarono a favore delle tesi espresse nell'opera di Giansenio; allo stesso modo, l\"Augustinus\" benefici\u00f2 delle approvazioni di molti Oratoriani, Domenicani e altri religiosi. Di contro, l'ostilit\u00e0 di Richelieu all\"Augustinus\" era scontata: egli non aveva perdonato a Giansenio il suo \"Mars Gallicus\", e oltretutto nutriva una simpatia personale per il molinismo.\nLa Santa Sede nel tentativo di impedire che la disputa si aggravasse, intervenne direttamente tramite il nunzio a Colonia, Fabio Chigi. Urbano VIII incaric\u00f2 il Sant'Uffizio di preparare un altro decreto per condannare tutte le opere pubblicate nella disputa sul tema della grazia, in quanto violavano il decreto di papa Paolo V del 1607.\nNel 1641 un decreto della Congregazione dell'Indice dei libri proibiti, che condannava l'opera di Giansenio, ma imponeva anche il silenzio ai Gesuiti, fu inviato al nunzio Chigi, che lo fece affiggere nei luoghi pubblici. Gli amici di Giansenio a Lovanio tardarono a sottomettersi.\nInoltre, venne sottoposto a esame l\"Augustinus\", ma la mole del libro non permetteva un esame rapido. Solo il 13 giugno 1643 la bolla \"In eminenti\" venne spedita a Chigi e agli altri nunzi: in essa veniva condannato l\"Augustinus\" in quanto conteneva proposizioni gi\u00e0 condannate in precedenti documenti di Pio V e Gregorio XIII.\nA causa delle diverse resistenze che suscit\u00f2, solo alla fine del 1651 la bolla era stata pubblicata in tutte le diocesi e i volumi dell\"Augustinus\" erano ormai tutti ritirati dalla vendita. La questione sembrava chiusa; in realt\u00e0 la lotta era appena iniziata, anche se gi\u00e0 si profilava la costante: il giansenismo fu sempre un movimento di sconfitti.\nL'assenso di Saint-Cyran all\"Augustinus\".\nLa polemica si inaspr\u00ec in Francia quando si seppe che Jean Duvergier de Hauranne, abate commendatario di Saint-Cyran, rinchiuso in prigione con l'accusa di eresia, proprio in prigione aveva letto l\"Augustinus\" di Giansenio. Alla morte del suo persecutore, il cardinal Richelieu, Saint-Cyran pot\u00e9 uscire di prigione, e conferm\u00f2 di avere riconosciuto nell'opera di Giansenio l'autentica dottrina di Agostino d'Ippona. Saint-Cyran godette ben poco di quella libert\u00e0, perch\u00e9 mor\u00ec anch'egli, nell'ottobre 1643; le sue idee e la sua influenza, tuttavia, trovarono dei validi continuatori in Antoine e Ang\u00e9lique Arnauld.\nAntoine Arnauld (1612-1694).\nNel 1643, dunque, morirono sia Richelieu, sia Saint-Cyran. Il ruolo di Richelieu sarebbe stato presto assunto dal cardinal Mazzarino, mentre l'eredit\u00e0 di Saint-Cyran venne raccolta da Antoine Arnauld, fratello minore di madre Ang\u00e9lique, e discepolo e amico dello stesso Saint-Cyran.\nFiglio di Antoine (il Vecchio), Arnauld aveva studiato diritto e teologia. Ordinato prete e scelto come confessore del monastero di Port Royal (dove era abbadessa la sorella, Ang\u00e9lique), fu il pi\u00f9 grande continuatore della prassi di riforma spirituale di Saint-Cyran e il propugnatore delle idee teologiche di Giansenio. Tra le sue molte opere, bisogna segnalare, infatti, un\"Apologie pour Saint-Cyran\" (ancora del 1639) e un\"Apologie pour Jans\u00e9nius\" (del 1643, quando ormai il gruppo giansenista, che aveva trovato in Arnauld il proprio punto di riferimento, cercava di opporsi all'applicazione della bolla \"In eminenti\").\nL'opera di Arnauld che suscit\u00f2 pi\u00f9 scalpore, tuttavia, fu \"De la fr\u00e9quente communion\" (sempre del 1643). In essa affrontava il tema della partecipazione all'eucaristia:\nArnauld affermava un principio che ebbe larga diffusione fino all'Ottocento: la comunione \u00e8 un sacramento al quale sono invitati i santi, non un rimedio che non smuove i tiepidi dalla loro rilassatezza spirituale; per Arnauld, l'eccessiva frequenza alla comunione era causa di gravi danni spirituali, di cui i Gesuiti - con la loro pastorale lassista - erano responsabili.\nLa pubblicazione del libro fu un successo, ma sollev\u00f2 una tempesta di reazioni. Il volume fu portato a Roma, ma inizialmente non ottenne nessuna condanna.\nIl secondo intervento della Santa Sede: la bolla \"Cum occasione\" e la sua ricezione in Francia.\nIn Francia, negli anni quaranta del XVII secolo, infuriava la polemica intorno all\"Augustinus\" di Giansenio e ai trattati di Arnauld, con diverse pubblicazioni. Il cardinal Mazzarino, ormai dominatore della scena politica, si orient\u00f2 in senso antigiansenista. Nel 1649 il \"syndic\" della facolt\u00e0 di Teologia della Sorbona propose di far esaminare alla Facolt\u00e0 alcune proposizioni o articoli che diceva di aver trovato esposti in alcune tesi di baccellierato causavano i maggiori disordini e precisamente:\nDurante l'assemblea del clero francese del 1650, quasi ottanta vescovi sottoscrissero una lettera che chiedeva l'intervento del papa sulle proposizioni della Sorbona. Innocenzo X prepar\u00f2 cos\u00ec una speciale commissione per studiare le proposizioni. Il lavoro dur\u00f2 due anni: il 9 giugno 1653 era pronta la bolla \"Cum occasione\", nella quale le prime cinque proposizioni erano condannate, le prime quattro come eretiche e la quinta come \"falsa in senso eretico\". La bolla, pur senza dirlo, affermava implicitamente che le proposizioni si trovavano nell\"Augustinus\"; in realt\u00e0, per\u00f2, soltanto la prima proposizione si trova integralmente e negli stessi termini nell'opera di Giansenio.\nI Gesuiti, in particolare il padre Fran\u00e7ois Annat (confessore di Luigi XIV), cercarono di trarre il massimo dalla vittoria conseguita con la \"Cum occasione\": Annat, in un trattato, sostenne che le cinque proposizioni condannate erano contenute testualmente nell\"Augustinus\". Arnauld rispose prontamente:\nArnauld introduceva cos\u00ec la famosa distinzione tra la \"quaestio juris\" ('questione di diritto') e la \"quaestio facti\" ('questione di fatto'): un conto era dire che le cinque proposizioni fossero eretiche, e un conto era affermare che tale eresia si trovasse nell\"Augustinus\". In altri termini, la Chiesa pu\u00f2 condannare infallibilmente soltanto delle dottrine in astratto, ma non pu\u00f2 pretendere di interpretare la dottrina concreta di un individuo. Di fronte alla condanna di dottrine astratte, il fedele deve accettare la decisione della Chiesa, ma nel caso della condanna di un singolo individuo, il fedele \u00e8 tenuto soltanto a mantenere un rispettoso silenzio (ossia, a non insegnare pubblicamente quelle dottrine).\nSul piano delle idee il dibattito teologico stava cominciando ad arenarsi e a segnare il passo. Anche i numerosi libelli antigiansenisti del momento si portavano soprattutto sul piano politico, e accusavano i giansenisti di complotto contro il re di Francia: la tattica consisteva nell'eccitare Mazzarino e la corte contro i giansenisti.\nLa controversia sembrava non avere termine. Lo stesso Luigi XIV intervenne per far pubblicare la bolla pontificia in tutto il suo regno; la dura opposizione dei giansenisti, tuttavia, obblig\u00f2 il re ad indire un'assemblea di vescovi a Parigi, la quale giunse alla conclusione che la \"Cum occasione\" aveva condannato le cinque proposizioni ritenendole di Giansenio e nel senso di Giansenio. Una lettera in questo senso fu scritta al papa e una circolare fu indirizzata ai vescovi del regno. Innocenzo X conferm\u00f2 con un breve apostolico le decisioni del clero francese. La bolla \"Cum occasione\" e il breve papale furono inviati a tutti i vescovi francesi perch\u00e9 li sottoscrivessero e li mettessero in esecuzione.\nIntanto alcuni polemisti colsero l'occasione della bolla per pubblicare diversi libri e \"pamphlet\", spesso di tono ingiurioso contro i giansenisti. Nella disputa si sent\u00ec in dovere di intervenire anche il filosofo Blaise Pascal, la cui sorella era monaca a Port Royal.\nPascal (1623-1662).\nBlaise Pascal, uomo di scienza, si era convertito a una pratica pi\u00f9 autentica del cattolicesimo e si era avvicinato all'ambiente di Port-Royal (dove era monaca sua sorella Jacqueline), pur senza diventare uno dei \"solitari\".\nSu invito di Arnauld, Pascal scrisse \"Le provinciali\"; si tratta di diciotto lettere anonime, scritte tra grandi difficolt\u00e0 e peripezie, su materiale fornitogli da Arnauld e Pierre Nicole (teologo di Port-Royal), tra il 23 gennaio 1656 e il 24 marzo 1657. Pascal immagina di scrivere da Parigi ad un amico che abita in provincia, per tenerlo al corrente delle discussioni in corso alla Sorbona:\n\"Le provinciali\" sono note soprattutto per l'impressionante denuncia della morale lassista dominante in quel periodo. Non si trattava di esagerazioni: la documentazione di Pascal era precisa, e circa due terzi delle affermazioni che egli denuncia sarebbero state pi\u00f9 tardi condannate da Alessandro VII e da Innocenzo XI.\nAnche per il loro indubitabile valore letterario, \"Le provinciali\" conobbero un grande successo di pubblico:\nL'effetto, ai fini della lotta giansenista, fu quello di irritare ancora di pi\u00f9 gli avversari, e soprattutto Mazzarino, il quale nel 1656 sarebbe riuscito ad ottenere da Roma una nuova bolla, \"Ad sacram\", in cui le cinque proposizioni erano condannate come appartenenti di fatto a Giansenio. Un'altra sconfitta per i giansenisti.\nI \"Formulari\" e l\"Ad sacram\".\nNel 1655 si era riunita la sessione ordinaria dell'assemblea del clero francese, che aveva ritenuto necessario prendere conoscenza della questione dell\"Augustinus\". Dopo vivaci discussioni, l'assemblea aveva votato una risoluzione nella quale riconosceva che nelle cinque proposizioni era enunciata la dottrina di Giansenio, contenuta nel suo libro, e non la dottrina di sant'Agostino. Si scrisse al papa e a tutti i prelati del regno per far eseguire le decisioni di condanna; la lettera scritta ai prelati era accompagnata da un formulario che doveva essere sottoscritto, un formulario di sottomissione alla bolla e al breve papale, e di condanna personale delle proposizioni di Giansenio.\nPapa Alessandro VII decise di pubblicare a sua volta la costituzione apostolica \"Ad sacram Petri sedem\" (ottobre 1656), per confermare la presenza delle cinque proposizioni nell\"Augustinus\". Il documento pontificio fu approvato dall'assemblea del clero francese e venne accompagnato da un altro formulario di sottomissione.\nPapa, re e vescovi sembravano dunque uniti contro il giansenismo; i teologi, tuttavia, continuavano nella loro lotta. Ad ogni modo, la pubblicazione dell\"Ad sacram\" fu seguita da un periodo di relativa tregua. \nLa \"pace clementina\".\nNel 1661, alla morte di Giulio Mazzarino, Luigi XIV prese personalmente la direzione del governo.\nLuigi XIV impose la sottoscrizione del \"formulario\" antigiansenista a tutti i vescovi, le scuole e i religiosi. Antoine Arnauld accett\u00f2 di firmare, accettando la condanna delle cinque proposizioni (\"di diritto\"), ma ribadendo che esse non si trovavano nell\"Augustinus\" (\"di fatto\"). \nNon tutti, per\u00f2, furono d'accordo nel firmare il formulario imposto. Il dramma fu particolarmente acuto a Port-Royal, dove le monache, impossibilitate a fuggire dalla clausura, senza conoscenze teologiche sufficienti a reggere il dibattito, legate comunque a Giansenio per il tramite della venerata memoria di Saint-Cyran, continuarono a rifiutarsi di firmare. \nIl nuovo arcivescovo di Parigi, Hardouin de P\u00e9r\u00e9fixe de Beaumont (gi\u00e0 precettore di Luigi XIV), dimostrando notevole superficialit\u00e0 in campo teologico, escogit\u00f2 un'artificiosa soluzione, chiedendo di firmare i formulari con un assenso di \"fede divina\" per la questione di diritto e un assenso di \"fede umana\" per la questione di fatto. Pesantemente satireggiato per questa trovata, P\u00e9r\u00e9fixe reag\u00ec in modo violento: fece deportare da Port-Royal dodici religiose non firmatarie e fece imprigionare \"in loco\" le altre, affidando il monastero a sei visitandine e a ufficiali del re. \nAnche quattro vescovi francesi si rifiutarono di sottoscrivere il formulario che proveniva da Parigi e prepararono dei formulari per le loro diocesi, nei quali prevedevano la distinzione tra \"diritto\" e \"fatto\". In particolare, il vescovo di Alet, Nicolas Pavillon (sostenitore del gallicanesimo) rimprover\u00f2 al re di lasciarsi ingannare combattendo un'eresia immaginaria. Da Parigi si chiese la deposizione dei quattro vescovi da parte di Roma, ma la Santa Sede evit\u00f2 di farlo, per non urtare la sensibilit\u00e0 gallicana.\nIl punto debole della tattica di Luigi XIV era il fatto di richiedere la sottoscrizione di un formulario proveniente dall'assemblea del clero, che perci\u00f2 non aveva quella forza vincolante necessaria; si chiese perci\u00f2 l'intervento del papa, con un suo formulario che sarebbe stato certamente pi\u00f9 vincolante. Papa Alessandro VII redasse allora la bolla \"Regiminis apostolicis\" (febbraio 1665), con un formulario identico nel senso a quello dell'assemblea, ma pi\u00f9 breve. Nuove opposizioni francesi obbligarono il papa a convocare una nuova commissione di studio; questa volta ben diciannove vescovi francesi si dichiararono contrari a un nuovo intervento diretto del papa.\nIl nuovo papa, Clemente IX, si mostr\u00f2 pi\u00f9 moderato nel voler la sottomissione dei vescovi ribelli: era disposto ad accontentarsi della sottoscrizione dei formulari, senza restrizioni o interpretazioni. Alla fine i vescovi ribelli e lo stesso Antoine Arnauld firmarono e sottoscrissero il formulario e la bolla di Alessandro VII, in cui il papa consentiva tacitamente che le firme venissero fatte con la riserva della distinzione tra questione di diritto e questione di fatto.\nClemente IX accett\u00f2 con sollievo la sottoscrizione del formulario. Luigi XIV proib\u00ec le pubblicazioni sulle questioni controverse e l'uso dei termini \"giansenisti\" ed \"eretici\". Rimaneva per\u00f2 un pesante dubbio sulla sincerit\u00e0 delle sottoscrizioni. Nel febbraio 1669 anche le ultime religiose di Port-Royal firmarono. Finalmente, dopo decenni di controversie , si arriv\u00f2 a una pace, la cosiddetta \"pace clementina\", sebbene le divergenze perdurassero e Roma fosse ancora diffidente.\nLa \"pace clementina\" segn\u00f2, nella storia del giansenismo, un tornante decisivo, non solamente perch\u00e9 essa impose il silenzio alle controversie per circa trentacinque anni, fino all'aurora del XVIII secolo, ma soprattutto perch\u00e9 con essa si chiudeva il periodo del giansenismo propriamente religioso. Infatti, questo lungo movimento di idee trovava qui una soluzione provvisoria e puramente politica, che sul piano intellettuale non risolveva niente. Insomma, non era che una tregua artificiale, imposta in ultima analisi dall'autorit\u00e0 regale e mantenuta da essa: dal momento in cui questa autorit\u00e0 si sarebbe indebolita, la lotta sarebbe ricominciata, ma sul terreno principalmente politico: il conflitto assunse infatti tutto un altro aspetto, e il \"secondo Giansenismo\" fu politico, gallicano e parlamentare. Esso avrebbe finito per costituire un vero e proprio partito, che a poco a poco si levava contro l'assolutismo monarchico, e che ormai non aveva pi\u00f9 granch\u00e9 da vedere con Giansenio.\nNel 1679, alla morte della duchessa di Longueville, protettrice di Port-Royal a corte, Luigi XIV si accan\u00ec nuovamente contro il monastero cistercense: espulse da Port-Royal le collegiali e le novizie e imped\u00ec di accettarne di nuove, condannando cos\u00ec il monastero all'estinzione. Dopo dieci anni, la fragile \"pace clementina\" era gi\u00e0 finita.\nPasquier Quesnel (1634-1719).\nNel 1685 l'erudito oratoriano Pasquier Quesnel a Bruxelles aveva conosciuto Antoine Arnauld, che si era rifugiato nella citt\u00e0 belga, e ne era diventato fedele compagno.\nQuesnel scrisse un trattato, \"Tradition de l'\u00e9glise romaine sur la pr\u00e9destination des saints et sur la gr\u00e2ce efficace\" (1687-1690). In realt\u00e0 Quesnel non era strettamente giansenista, perch\u00e9 cercava piuttosto di conciliare Agostino d'Ippona con Tommaso d'Aquino e, comunque, non aveva grande stima per Giansenio. \u00c8 un fatto curioso, perch\u00e9 i pochi teologi che in epoca successiva avrebbero continuato ad occuparsi di questi problemi videro nelle idee di Quesnel la quintessenza della posizione giansenista. Pi\u00f9 che giansenista, Quesnel era un gallicano, seguace delle idee di Edmond Richer, e soprattutto era un uomo politico.\nNel 1692 Quesnel pubblic\u00f2 il \"Nouveau Testament en fran\u00e7ais avec des r\u00e9flexions morales sur chaque verset\" (1692), che riscosse grande successo e fu approvato anche dall'arcivescovo di Parigi Louis-Antoine de Noailles.\nNel 1704 intervenne nella questione anche F\u00e9nelon, autorevole arcivescovo antigiansenista, molto legato ai Gesuiti. F\u00e9nelon port\u00f2 il confronto su un piano apertamente ecclesiologico: egli afferm\u00f2 che la Chiesa aveva tutto il diritto di pronunciarsi sull'ortodossia oggettiva di un'opera come l\"Augustinus\", senza tenere conto delle intenzioni dell'autore; per giustificare questo suo punto di vista e dare un fondamento alla sua dottrina, F\u00e9nelon affermava fortemente l'infallibilit\u00e0 della Chiesa anche su fatti dogmatici non rivelati. Approfittando delle sue eccellenti relazioni con il nuovo papa Clemente XI, F\u00e9nelon avrebbe voluto far definire questo punto dalla Santa Sede, ma anche a Roma numerosi teologi e cardinali si mostrarono nettamente contrari.\nAnche per impulso di F\u00e9nelon, con il breve apostolico \"Universi dominici gregis\" (luglio 1708) papa Clemente XI condann\u00f2 il libro come rinnovatore della dottrina giansenistica, vietandone la stampa. In Francia, tuttavia, il breve non ebbe nessun effetto (sia il papa sia Luigi XIV erano impegnati nella guerra di successione spagnola), tanto che nel 1710 usc\u00ec una seconda edizione delle \"R\u00e9flexions morales\". Lo stesso episcopato francese era diviso, e Quesnel poteva godere dell'appoggio dell'arcivescovo stesso di Parigi, Noailles.\nLa polemica sul \"Caso di coscienza\".\nAll'inizio del Settecento la controversia teologica sul giansenismo si era riaccesa anche attorno all'opuscolo anonimo \"Un caso di coscienza\", che sollevava il problema della liceit\u00e0 del \"silenzio ossequioso\": si poteva dare l'assoluzione sacramentale ad un ecclesiastico che accettava solo esternamente l'interpretazione che la Chiesa cattolico-romana dava delle proposizioni \"tratte\" dall\"Augustinus\" di Giansenio, ma in coscienza non poteva andare - appunto - oltre il \"silenzio ossequioso\" di fronte all'effettiva condanna del giansenismo?\nUn parroco sottopose l'opuscolo alla Sorbona, che inizialmente rispose affermativamente al quesito contenuto. Dopo che esso venne per\u00f2 esaminato dal Sant'Uffizio, con il breve apostolico \"Cum nuper\" (del febbraio 1703) papa Clemente XI lo condann\u00f2, vietandone la lettura e la stampa. La polemica gallicana costrinse il re Luigi XIV a chiedere al papa di emanare una nuova bolla di condanna del giansenismo: il 16 luglio 1705 Clemente XI eman\u00f2 la \"Vineam Domini\", che respingeva la teoria del \"silenzio ossequioso\", considerata un cavillo formalista, e rivendicava alla Chiesa cattolico-romana il diritto di condannare le dottrine eretiche e anche gli uomini concrete che le difendevano.\nIn Francia la resistenza ai nuovi interventi papali fu viva, soprattutto a Port-Royal, che fu dapprima colpito da interdetto, poi definitivamente chiuso, occupato militarmente, e raso al suolo nel 1709.\nLa bolla \"Unigenitus\" (1713) e la repressione finale del giansenismo.\nNel novembre del 1711 il re Luigi XIV, bisognoso di unit\u00e0 politica nel regno di Francia, sollecit\u00f2 dal papa una nuova bolla (rispettosa per\u00f2 delle libert\u00e0 gallicane), che egli stesso si impegnava a far pubblicare. L'8 settembre 1713 usc\u00ec la bolla \"Unigenitus Dei Filius\", che condannava 101 proposizioni estratte dalle \"R\u00e9flexions\" di Quesnel. La scelta e il raggruppamento di queste proposizioni tendevano visibilmente a farne una sorta di \"summa\" di tutto quello che si considerava come dottrina giansenista, anche se alcune proposizioni condannate manifestavano piuttosto il gallicanesimo di Quesnel [...] e molte erano formule correntemente ammesse tra gli agostinisti, anche non giansenisti.\nIn Francia, tuttavia, le cose non andarono come il re desiderava. L'episcopato rimase diviso; l'arcivescovo Noailles e altri quarantotto prelati si rifiutarono di accettare semplicemente e immediatamente la bolla di Clemente XI, e nemmeno accettarono di partecipare a un sinodo nazionale per confermarla. \nLa bolla era stata previamente concordata tra la Curia romana e la corte francese, ed era chiaro che faceva comodo al re assolutista, desideroso di una maggiore compattezza dello Stato. Per reazione, l'opposizione anche (o soprattutto) politica alla monarchia si concentr\u00f2 sul rifiuto della bolla papale.\nL'opposizione, questa volta, si attest\u00f2 sulla linea di principio: la bolla \"Unigenitus\" era erronea, e non in una questione \"di fatto\" (dal momento che condannava delle frasi che certamente erano quelle di Quesnel), ma in una questione \"di diritto\", perch\u00e9 incriminava delle formule che erano quelle della pura tradizione agostinista.\nL'opposizione, anche in conseguenza delle precedenti prese di posizione di F\u00e9nelon e sulla scorta di Quesnel, assunse una chiara coloritura richerista, pretendendo che non solo i vescovi, ma anche i preti e il popolo potessero giudicare una posizione dottrinale del papa.\nNel frattempo mor\u00ec Luigi XIV e il debole periodo di reggenza che ne segu\u00ec fu tutto a vantaggio degli oppositori. Nel 1717 quattro vescovi, tra i quali Noailles, deposero alla Sorbona un atto notarile nel quale si appellavano, contro la bolla \"Unigenitus\", ad un concilio generale. Le adesioni all'appello si moltiplicarono, fino a raggiungere circa 3.000 membri del clero (su un totale di 100.000). \nOrmai la Francia era divisa in due: gli appellanti e coloro che avevano accettato la bolla \"Unigenitus\". La confusione era giunta al parossismo.\nDavanti alla possibilit\u00e0 di uno scisma, nel 1718 Clemente XI, con la bolla \"Pastoralis officii\", scomunicava tutti gli appellanti e conferm\u00f2 tutti i documenti gi\u00e0 promulgati contro il giansenismo, ma la scomunica non fu accettata dal parlamento francese. Con la morte di Quesnel nel 1719 e di Noailles nel 1729, il giansenismo francese perse definitivamente vigore. La fine del giansenismo avvenne dunque per via politica, con la repressione violenta dell'opposizione alla \"Unigenitus\" da parte della monarchia:\nCos\u00ec, a poco a poco, si spegneva il giansenismo francese: di anno in anno il partito giansenista vedeva diminuire i propri militanti, il cui numero si assottigliava per le defezioni e i decessi. Con Charles de Caylus, vescovo di Auxerre, scompariva nel 1754 l'ultimo membro dell'episcopato francese apertamente giansenista.\nGli ultimi anni del giansenismo francese furono invece contrassegnati dalla ricerca di segni divini a sostegno di una causa ormai umanamente disperata. In questo contesto di giansenismo decadente sorse il fenomeno del \"mouvement convulsionnaire\", caratterizzato dall'applicazione reciproca di crudeli penitenze tra i membri di gruppi giansenisti: dai \"petits secours\", come ricevere colpi di frusta, ai \"grands secours\", come il farsi trafiggere con chiodi o spade, farsi sospendere alle pareti o addirittura farsi crocifiggere. \nLa devozione al Sacro Cuore come strategia antigiansenista.\nLa risposta cattolica a tale dottrina e spiritualit\u00e0 venne anche con il culto del Sacro Cuore di Ges\u00f9, il quale riport\u00f2 l'attenzione dei cristiani sull'importanza dell'umanit\u00e0 di Cristo e sulla misericordia del Signore. Tale culto giunse alla sua forma attuale grazie a santa Margherita Maria Alacoque, monaca di clausura francese del convento della Visitazione di Paray-le-Monial, negli anni a partire dal 1673 la quale support\u00f2 le proprie indicazioni su questa devozione testimoniando alcune apparizioni di Cristo. Tale culto fu inviso ai giansenisti, i quali si consideravano vicini allo spirito originario del cristianesimo, e in generale ai loro sostenitori, spesso colti ed eruditi, che la ritenevano una stravagante novit\u00e0. Il gesuita Claude de la Colombi\u00e8re, direttore spirituale della Alacoque, profondamente convinto dell'autenticit\u00e0 delle apparizioni, difese la monaca anche di fronte alla sua Chiesa locale, che giudicava le apparizioni come fantasie mistiche.\nNel 1750, il vescovo napoletano Alfonso Maria de' Liguori (poi canonizzato e proclamato dottore della Chiesa) pubblic\u00f2 \"Le glorie di Maria\": in quest'opera, invece, \u00e8 la devozione mariana ad essere utilizzata in aperta polemica con il giansenismo.\nIl giansenismo in Italia.\nIl giansenismo, come si \u00e8 visto, in Francia era connesso in modo particolare sia con il gallicanesimo sia con le esigenze di riforma della Chiesa. Questi stessi due aspetti - un profondo legame tra Chiesa e Stato e un programma \"razionale\" di riforma - caratterizzarono anche la diffusione del giansenismo stesso nella penisola italiana durante il Settecento.\nIn realt\u00e0, non erano mancati alcuni contatti tra i giansenisti francesi e simpatizzanti italiani gi\u00e0 nel secolo precedente: tra Francia e Italia furono frequenti, in particolare, gli scambi di opinioni, di opere e di riviste (\"Les nouvelles eccl\u00e9siastiques\", \"Il giornale antigesuita\", etc.) riguardanti la questione giansenista. \nFu per\u00f2 lungo il XVIII secolo che il giansenismo si diffuse in modo particolare in Italia, in un complesso intersecarsi di diverse istanze e correnti di pensiero: illuminismo, giurisdizionalismo, gallicanesimo e febronianesimo, e naturalmente l'applicazione di una riforma cattolica che rimaneva ancora ben lontana da quanto era stato auspicato dal concilio di Trento.\nIl giansenismo italiano conobbe almeno tre momenti:\nLudovico Antonio Muratori (1652-1750).\nPresbitero modenese, \u00e8 noto per la sua opera di erudizione storica, ma costituisce anche il \"portabandiera\" della prima generazione di riformatori ecclesiastici XVIII secolo, esponenti di un giansenismo \"moderato\".\nDottore all'Ambrosiana di Milano, Muratori cominci\u00f2 la propria carriera pubblicando alcuni lavori di erudizione. Richiamato a Modena come archivista del Duca, intervenne nella polemica tra Sacro Romano Impero e Santa Sede per i diritti sul feudo di Comacchio (un tipico scontro giurisdizionalista), pubblicando la \"Piena esposizione dei diritti imperiali ed estensi\" e le \"Antichit\u00e0 estensi ed italiche\". Questa ricerca segn\u00f2 per Muratori un momento fondamentale, perch\u00e9 gli permise di affrontare il problema delle donazioni (vere o, pi\u00f9 spesso, presunte) fatte al papa soprattutto dai Franchi, della formazione dello Stato della Chiesa e, ancora pi\u00f9 a fondo, dello stesso potere temporale della Chiesa cattolico-romana. Naturalmente, tutto questo portava Muratori in un campo quanto mai delicato, e difatti egli fu sospettato e accusato di essere il continuatore di antichi eretici: Lutero, i Centuriatori di Magdeburgo, i giansenisti. In realt\u00e0, Muratori era in perfetta buona fede, ma soprattutto era un ricercatore libero nelle conclusioni storiche cui giungeva.\nUn'altra esperienza importante per Muratori, che segn\u00f2 tutta la sua vita, fu l'incontro con il gesuita (e questo dimostra che non ci stiamo muovendo in un contesto di giansenismo radicale, che non avrebbe mai mostrato simpatia per un gesuita) Paolo S\u00e9gneri: partecipando alle \"missioni al popolo\" predicate dal S\u00e9gneri, intrattenendo con lui corrispondenza e amicizia, Muratori si sent\u00ec spinto a dedicarsi alla cura pastorale. Nel 1716 ottenne la prepositura di Santa Maria della Pomposa a Modena e nel 1723, per la fondazione di una \"Confraternita della carit\u00e0 cristiana\", compose il trattato \"Della carit\u00e0 cristiana\".\nIn questi testi, Muratori rivela un vago orientamento giansenista, esplicitato per esempio nella sua considerazione circa la \u00abnatura dell'uomo s\u00ec debole e corrotta e cotanto inclinata sin dalle fasce alla malizia e al male\u00bb, presente nella lettera autobiografica a Giovanni Artico, conte di Porc\u00eda.\nAnche durante gli anni dedicati al ministero in parrocchia, Muratori continu\u00f2 - con un incredibile accumulo di lavoro - la sua ricerca erudita, pubblicando 27 volumi in folio dei \"Rerum Italicarum scriptores\" e i sei volumi delle \"Antiquitates Italicae Medii Aevi\", ma occupandosi anche di riforma ecclesiastica, per esempio con il suo trattato \"Della regolata devotione de' cristiani\" (1747). Verso la fine della sua vita prosegu\u00ec la pubblicazione, iniziata dall'oratoriano Giuseppe Bianchini, degli antichi sacramentari romani.\n\u00c8 significativo che lo sbocco dell'esperienza riformatrice del Muratori sia quasi giurisdizionalista: egli concluse le sue fatiche, prima della morte, con un trattato \"Della pubblica felicit\u00e0\" (1749), dedicato all'arcivescovo-principe di Salisburgo Andreas Jakob von Dietrichstein.\nIl sinodo di Pistoia (1786).\nQuando Pietro Leopoldo di Lorena divenne Granduca di Toscana, avvi\u00f2 un'opera di riforma generale di uno Stato rimasto assai arretrato sotto gli ultimi Medici, e in particolare una riforma della Chiesa secondo i principi del giurisdizionalismo e del dispotismo illuminato (\"exequatur\" e \"placet\", soppressione degli ordini religiosi, riforma del clero).\nIn questa sua opera di riforma, Pietro Leopoldo incontr\u00f2 il giansenismo italiano, rappresentato soprattutto dal vescovo di Pistoia e Prato Scipione de' Ricci. \nTra le proposte di riforma ecclesiastica che Scipione de' Ricci e il sinodo di Pistoia avevano avanzato, si possono ricordare la celebrazione di sinodi diocesani ogni due anni (sulla linea di quanto era stato disposto dal concilio di Trento e di fatto non era mai stato messo in pratica), la revisione dei libri liturgici con l'eliminazione di tutti gli elementi leggendari o legati a superstizioni, l'abolizione di tutti i titoli ecclesiastici oltre a quelli di vescovo, canonico del capitolo della Cattedrale e parroco, l'individuazione di \u00abun metodo uniforme di studi ecclesiastici, tanto nei seminari, accademie ecclesiastiche ed universit\u00e0 che nei conventi dei regolari, secondo la dottrina di sant'Agostino\u00bb.\nAltre influenze gianseniste nella penisola italiana.\nInfluenze gianseniste, perseguitate dal cardinale Fabrizio Ruffo, emersero nel clero napoletano che aderiva alla repubblica partenopea, le cui connessioni con il regalismo borbonico non sono state ancora del tutto chiarite. Fra i giansenisti che operarono a Napoli si ricorda Vincenzo Troisi.\nIl giansenismo era molto diffuso anche in Liguria e i genitori di Giuseppe Mazzini, Giacomo e Maria Drago, erano stati educati in famiglie ferventemente gianseniste.\nIn Lombardia e in particolare nel bresciano il giansenismo ebbe i suoi esponenti nell'abate Giuseppe Zola e nel gi\u00e0 citato Pietro Tamburini. A Brescia verso la met\u00e0 del Settecento aveva insegnato il famoso prete giansenista somasco Giuseppe Maria Pujati, che ebbe una fortissima influenza sul clero della diocesi di Brescia. Del giansenismo bresciano furono principali esponenti, oltre a Zola e Tamburini, Giovanni Battista Guadagnini, arciprete di Cividate Camuno e Gianbattista Rodella, segretario del conte Filippo Mazzucchelli. Il giansenismo ebbe un ruolo importante anche nella formazione e nella religiosit\u00e0 di Alessandro Manzoni, che scrisse le sue \"Osservazioni sulla morale cattolica\" dietro richiesta del vescovo di Pavia, il giansenista Luigi Tosi.\nIl giansenismo nei Paesi Bassi.\nAll'inizio del XVIII secolo alcuni giansenisti in fuga dalla Francia si rifugiarono nei Paesi Bassi. L\u00ec furono accolti dalla Chiesa locale, all'epoca in controversia con Roma proprio per via delle simpatie gianseniste di alcuni suoi precedenti vescovi; uno di questi vescovi, Petrus Codde, sar\u00e0 anche processato per giansenismo a Roma (contro i privilegi che la stessa Santa Sede aveva concesso all'Arcivescovo di Utrecht), risultando innocente ma venendo comunque deposto dal papa. L'aiuto fornito ai giansenisti francesi fece s\u00ec che la chiesa nazionale dei Paesi Bassi venisse con essi identificata (pur essendo questa identit\u00e0 destituita di fondamento), e che questo equivoco si trascinasse per secoli.\nNel 1724, tuttavia, non si pot\u00e9 evitare lo scisma: il capitolo di Utrecht, dopo aver costretto il vicario apostolico de Cock ad andarsene, nomin\u00f2 di propria iniziativa, senza autorizzazione da Roma, un proprio arcivescovo (Cornelius van Steenoven), che ricevette la consacrazione episcopale dal vescovo missionario francese Dominique Marie Varlet, sospeso \"a divinis\"."}
{"id": "66702", "revid": "1226", "url": "https://it.wikipedia.org/wiki?curid=66702", "title": "Cornelius Otto Jansen", "text": ""}
{"id": "66703", "revid": "486946", "url": "https://it.wikipedia.org/wiki?curid=66703", "title": "Gialli (letteratura)", "text": ""}
{"id": "66705", "revid": "125981981", "url": "https://it.wikipedia.org/wiki?curid=66705", "title": "Giansenio", "text": "Biografia.\nNato presso Utrecht, studi\u00f2 a Lovanio e a Parigi. Termin\u00f2 gli studi accademici conseguendo prima il baccalaureato in filosofia e poi il dottorato in teologia. Insegn\u00f2 nel collegio della cattedrale di Bayonne. Qui collabor\u00f2 con Jean Duvergier de Hauranne allo studio di Sant'Agostino e degli altri padri della Chiesa. Da tale intenso studio egli elabor\u00f2 una tesi teologica circa la grazia santificante che si trov\u00f2 equidistante dalla concezione protestante da una parte e dalla posizione ufficiale cattolica controriformista elaborata dai Gesuiti.\nFu docente di Sacre Scritture a Lovanio e infine rettore della stessa universit\u00e0. In questa fase condusse una disputa contro i teologi calvinisti (soprattutto Gisbertus Voetius) in difesa di Cartesio.\nNel 1626 con l'appoggio dell'Universit\u00e0 di Lovanio si rec\u00f2 in Spagna, ma l'ostilit\u00e0 del potente ordine dei Gesuiti lo costrinse, dopo appena un anno, a rientrare nella cittadina del Brabante.\nNel 1636 fu nominato vescovo di Ypres in Belgio, dove mor\u00ec a causa della peste il 6 maggio 1638.\nOpere.\nL\"Augustinus\", sua opera principale, in cui espone compiutamente la sua particolare concezione del rapporto fra grazia divina e libert\u00e0 umana (tema tanto spinoso, quanto enormemente dibattuto perch\u00e9 centrale nella teologia luterana e riformata) venne pubblicata solo postuma da Libert Froidmont, nel 1640, in aperto contrasto con i ripetuti divieti di intervento in materia. Inizialmente condannata dalla congregazione del Sant'Uffizio (condanna ribadita poi da Urbano VIII con la bolla \"In eminenti\"), venne infine definitivamente dichiarata eretica (precisamente furono dette eretiche o false cinque proposizioni individuate come punti di maggiore attrito con l'ortodossia stabilita da Roma) con la bolla \"Cum occasione\" di papa Innocenzo X nel 1653. \nNel 1634 pubblic\u00f2, ancora in vita, il \"Mars Gallicus\", feroce critica nei confronti dei monarchi francesi e del loro appoggio alle nazioni protestanti. Solo un anno dopo (1635) la Francia prender\u00e0 parte attiva alla Guerra dei Trent'anni a fianco delle potenze riformate.\nIl pensiero di Giansenio si diffuse nel contesto culturale europeo; ad esempio lo ritroviamo nella filosofia di Pascal e nelle tragedie di Racine. Nel XIX secolo anche Alessandro Manzoni si avvicin\u00f2 al giansenismo in giovinezza."}
{"id": "66706", "revid": "1226", "url": "https://it.wikipedia.org/wiki?curid=66706", "title": "Cornelis Otto Jansen", "text": ""}
{"id": "66707", "revid": "2", "url": "https://it.wikipedia.org/wiki?curid=66707", "title": "Canarie", "text": ""}
{"id": "66709", "revid": "1226", "url": "https://it.wikipedia.org/wiki?curid=66709", "title": "Arti marziali", "text": ""}
{"id": "66711", "revid": "339392", "url": "https://it.wikipedia.org/wiki?curid=66711", "title": "Sa Strumpa", "text": ""}
{"id": "66713", "revid": "767487", "url": "https://it.wikipedia.org/wiki?curid=66713", "title": "Alestidae", "text": "La famiglia Alestidae comprende oltre 100 specie di pesci d'acqua dolce appartenenti all'ordine Characiformes .\nDistribuzione e habitat.\nI pesci della famiglia sono endemici dei fiumi (Congo e Niger) delle foreste centrafricane.\nDescrizione.\nProprio come i Caracidi hanno una buona dentatura (visibile anche nelle specie di piccole dimensioni) e la pinna adiposa.\nLe specie sono numerose e anatomicamente diverse: le dimensioni variano, secondo la specie, da 8 a 150\u00a0cm (\"Hydrocynus goliath\").\nAcquariofilia.\nLe specie di interesse acquariofilo sono poco pi\u00f9 di una dozzina, alcune con forme e livree davvero attraenti. La riproduzione \u00e8 ovipara e facilmente riproducibile in allevamento.\nSpecie.\nLe specie sono 119, suddivise in 19 generi:"}
{"id": "66714", "revid": "1718925", "url": "https://it.wikipedia.org/wiki?curid=66714", "title": "Dinamometro", "text": "Il dinamometro (dal greco: \u03b4\u03cd\u03bd\u03b1\u03bc\u03b9\u03c2, \"d\u00fdnamis\", forza, potenza e \u03bc\u03ad\u03c4\u03c1\u03bf\u03bd, \"m\u00e9tron\", misura) \u00e8 uno strumento di misura utilizzato in meccanica per determinare l'entit\u00e0 di una forza ad esso applicata. Il meccanismo di misurazione utilizza il principio della legge di Hooke, per il quale la deformazione di un materiale elastico \u00e8 direttamente proporzionale alla forza applicata al materiale stesso. \nEsistono in commercio diversi tipi di dinamometri, tra cui \"dinamometri a leva\", \"a pendolo\" o \"elastici\" e persino a \"molla \". Gli apparecchi pi\u00f9 comuni sono costituiti essenzialmente da una molla (che si comporta come un corpo elastico) e da una scala graduata parallela al vettore forza da misurare, e quindi alla direzione della deformazione della molla. Trattandosi di uno strumento per la misurazione della forza, l'unit\u00e0 di misura riportata nella scala graduata pu\u00f2 essere in Newton, il dyne o il kilogrammo peso.\nCome ogni dispositivo fisico di misura, ad ogni dinamometro viene associata una specifica portata (valore massimo misurabile con l'apparecchio stesso) e sensibilit\u00e0 (valore minimo stimabile). La portata dello strumento \u00e8, in genere, indicato sullo strumento stesso o, in alternativa, pu\u00f2 essere letto sulla scala dello strumento stesso e, in genere, dinamometri di portata diversa vengono identificato con colori diversi che ne agevolano il riconoscimento da parte dell'operatore di laboratorio. Esistono in commercio dinamometri da laboratorio di varie portate: da 0,1 N a 10 N ed oltre. Esempi applicativi del dinamometro sono costituiti, ad esempio, dagli apparecchi in dotazione dal personale di terra negli aeroporti per la misura del peso dei bagagli o, in campo edilizio, dai dispositivi abbinati alle gru elevatrici per monitorare i pesi dei materiali edili movimentati, in quest'ultimo caso al fine di non superare il carico massimo ammissibile da parte del dispositivo.\nDovendo lo strumento sfruttare le propriet\u00e0 dei corpi elastici \u00e8 necessario porre attenzione nell'uso dello strumento, in quanto superando la portata dello strumento stesso si incorre il rischio di superare il limite di elasticit\u00e0, producendo una deformazione permanente della molla interna allo strumento e rendendo, quindi, lo strumento inutilizzabile."}
{"id": "66715", "revid": "16066", "url": "https://it.wikipedia.org/wiki?curid=66715", "title": "Forza peso", "text": "La forza-peso (o pi\u00f9 semplicemente peso) \u00e8, in fisica classica, la forza che un campo gravitazionale (ad esempio quello terrestre) esercita su un corpo avente massa.\nLa forza-peso descrive quindi l'interazione gravitazionale che agisce tra due oggetti qualsiasi dotati di massa.\nLa forza peso \u00e8 stata definita da Isaac Newton nel libro \"Philosophiae Naturalis Principia Mathematica\" del 1687, definendo la legge di gravitazione universale. Si misura in newton (N) nel Sistema Internazionale.\nPeso e massa.\nColloquialmente \u00e8 frequente usare indistintamente le parole \"peso\" e \"massa\", ma questi termini non sono equivalenti dal punto di vista fisico. \nIn fisica si distinguono forza peso e massa in quanto grandezze sostanzialmente diverse: mentre la massa di un corpo \u00e8 una sua propriet\u00e0 \"intrinseca\", indipendente dalla sua posizione nello spazio e da ogni altra grandezza fisica, il peso \u00e8 l'effetto prodotto su tale massa dalla presenza di un campo gravitazionale. Ne risulta che la massa di un corpo \u00e8 costante, mentre il suo peso varia a seconda del luogo in cui viene misurato. Sulla Luna, un uomo pesa meno che sulla Terra: sui due corpi celesti, una bilancia a torsione o a molla restituir\u00e0 quindi valori diversi, in quanto si basa sulla misurazione della forza peso; una bilancia a contrappeso, invece, restituir\u00e0 lo stesso valore, in quanto si basa sul confronto di masse (ci\u00f2 vuol dire che anche su pianeti diversi uno stesso corpo mantiene la sua massa, mentre la forza peso varia in base all'accelerazione di gravit\u00e0).\nApprossimazione della forza peso.\nLa \"forza peso\" \u00e8 generalmente espressa attraverso la seconda legge della dinamica, e cio\u00e8:\ndove m \u00e8 la massa e g \u00e8 l'accelerazione gravitazionale, il cui modulo \u00e8 ricavabile in prima approssimazione dalla formula seguente:"}
{"id": "66716", "revid": "729019", "url": "https://it.wikipedia.org/wiki?curid=66716", "title": "Parto pretermine", "text": "Si definisce parto pretermine o prematuro un parto il cui travaglio ha luogo tra la 22\u00aa settimana e la 37\u00aa settimana completa di gestazione. La durata della maggior parte delle gravidanze \u00e8 di circa 40 settimane ma circa il 10% dei parti avviene prima. Un neonato nato tra la 37\u00aa e la 42\u00aa settimana \u00e8 considerato a termine.\nEziologia.\nL'eziologia infiammatorio/infettiva \u00e8 la pi\u00f9 accreditata. Tali modificazioni avverrebbero soprattutto alla giunzione deciduo-coriale (metabolicamente molto attiva) che, producendo interleuchine, farebbe scatenare l'aumento delle prostaglandine locali con successiva contrazione prematura dell'utero. Inoltre, in risposta allo stress il feto produce cortisolo che, arrivando al liquido amniotico, incrementerebbe ulteriormente la produzione di interleuchine e prostaglandine, alimentando cos\u00ec un circolo vizioso.\nLe pazienti con parto pretermine presentano pi\u00f9 spesso vaginosi batteriche e un'alta concentrazione nel liquido amniotico di interleuchine e prostaglandine. Tuttavia, solo raramente sono presenti segni di infezione sistemici (febbre, aumento della VES...). Altri fattori eziologici coinvolti sono l'impianto anomalo, una placentazione non corretta, una placenta piccola o con trombosi al suo interno oppure una pre-eclampsia). Potrebbe inoltre avere un ruolo l'alterazione dell'orologio biologico che regola l'inizio della contrazione uterina.\nClassificazione.\nConsiderando il peso alla nascita si distinguono:\nConsiderando invece il peso alla nascita in rapporto all'et\u00e0 gestazionale si parla di:\nDiagnosi.\n\"Diagnosi di rischio di un parto pretermine\" (criterio necessario):\ne almeno uno dei seguenti:\n\"Diagnosi di rottura prematura delle membrane\":\nComplicanze.\nIl non completo sviluppo di organi e apparati comporta dei problemi di adattamento alla vita extra-uterina: per questo motivo i neonati pretermine hanno rischio di mortalit\u00e0 nel primo anno di vita pi\u00f9 elevato di quelli a termine. La nascita pretermine costituisce la causa principale di mortalit\u00e0 e morbilit\u00e0 perinatale anche nei paesi occidentali, nei quali l'assistenza sanitaria nei reparti di neonatologia ha raggiunto ottimi livelli.\nUno dei rischi maggiori dei nati pretermine \u00e8 la cosiddetta malattia respiratoria del neonato pretermine, anche nota come \"respiratory distress sindrome\" (RDS) o malattia da membrane ialine polmonari.\nI polmoni del pretermine non sono ancora in grado di produrre il surfattante (SRF), sostanza fondamentale per il corretto svolgimento della respirazione. Per questo motivo, in caso di rischio di parto pretermine, alla madre viene somministrato un corticosteroide, solitamente il betametasone, al fine di accelerare la maturazione polmonare del feto.\nIl neonato pretermine pu\u00f2 inoltre andare incontro a svariati problemi:\nTrattamento.\nIl trattamento del pretermine viene effettuato all'interno dei reparti di terapia intensiva neonatale.\nEpidemiologia.\nLa frequenza di parti pretermine \u00e8 dell'ordine del 4-10% di tutte le gravidanze. Il periodo tra la 24\u00aa e la 32\u00aa settimana comprende l'1-2% ma il 65% di tutte le morti.\nLa mortalit\u00e0 perinatale \u00e8 un indicatore dello stato socio-economico e assistenziale di una nazione.\nRisvolti psicologici.\nLa nascita di un bimbo prematuro ha un forte impatto psicologico sulla coppia di genitori. Sentimenti come shock, disperazione, rabbia, senso di frustrazione e di colpa richiedono spesso lunghi tempi di accettazione ed elaborazione. Per esempio . Questo comparato con solo il 6% delle madri e il 5% dei padri di bambini sani, nati a termine della gestazione. La maggior parte dei reparti di terapia intensiva neonatale dispongono di psicologi per aiutare i genitori a superare queste difficolt\u00e0.\nBibliografia.\n\"\"Pensieri prematuri. Uno sguardo alla vita mentale del bambino nato pretermine\" a cura di S.Latmiral e C.Lombardo. Borla Editore. ISBN 978-88-263-1376-4\n\"I l bambino prematuro. Programmi di intervento e di sostegno psicologico\" di F.Tenuta. Carocci Editore. ISBN 978-88-7466-517-4\n\"Lo sviluppo dei bambini nati pretermine. Aspetti neuropsicologici, metodi di valutazione e interventi\" a cura di A.Sansavini e G.Faldella. FrancoAngeli. ISBN 978-88-204-1464-1\n\"Come respira una piuma\"\" di M.Florita. Ensemble Edizioni. ISBN 978-88-6881-135-8"}
{"id": "66717", "revid": "267046", "url": "https://it.wikipedia.org/wiki?curid=66717", "title": "Domicilio (astrologia)", "text": "Il domicilio in astrologia \u00e8 il legame peculiare di ciascun pianeta con due specifici segni zodiacali eletti a sua \u00abdimora\u00bb, mentre i luminari (Sole e Luna) sono domiciliati in un solo segno zodiacale.\nIl domicilio \u00e8 una delle 5 dignit\u00e0 astrologiche che legano positivamente ogni pianeta e luminare in modi diversi ai segni zodiacali.\nCaratteristiche dei pianeti in domicilio.\nSecondo la teoria astrologica tradizionale, le caratteristiche tipiche dei pianeti e dei luminari si manifestano al meglio, con particolare intensit\u00e0 (\"fortitudo\"), quando essi si trovano nei loro rispettivi domicilii, cio\u00e8 nei segni di cui sono \u00abgovernatori\u00bb. Qui infatti, essendo padroni nella loro dimora naturale, la loro potenza \u00e8 massima.\nDomicili diurni e notturni.\nI domicili dei pianeti vengono distinti in \"diurni\" (o \u00absolari\u00bb) e \"notturni\" (o \u00ablunari\u00bb), a seconda che corrispondano ad un segno di fuoco o di aria nel primo caso, oppure ad un segno di terra o di acqua nel secondo caso.\nNei domicilii diurni un pianeta manifesta la propria natura in maniera estroversa, in quelli notturni in maniera pi\u00f9 intima e meno appariscente.\nLa \"Tetrabiblos\" di Tolomeo adottava un criterio diverso nel distinguere i domicili diurni da quelli notturni, a seconda che si trovino nell'emiciclo della sfera celeste \u00absolare\u00bb (che comincia dal Leone, e comprendente poi Vergine, Bilancia, Scorpione, Sagittario, e Capricorno) o \u00ablunare\u00bb (a partire dal Cancro, e comprendente a ritroso anche Gemelli, Toro, Ariete, Pesci, e Aquario). \nDi fatto, alcuni dei domicili oggi ritenuti solari (Gemelli, Ariete, Aquario) erano invertiti coi loro complementari notturni (Vergine, Scorpione, Capricorno), e viceversa.\nAnche i pianeti, peraltro, possono essere distinti in diurni e notturni, secondo lo stesso Tolomeo:\nDebilit\u00e0 opposta.\nOpposto al domicilio vi \u00e8 l'esilio, nel quale le caratteristiche dei pianeti risultano viceversa depotenziate."}
{"id": "66719", "revid": "1154737", "url": "https://it.wikipedia.org/wiki?curid=66719", "title": "Peso", "text": "Monete.\nCome moneta di origine spagnola, il peso (plurale pesos) \u00e8 usato sia Spagna sia in molti stati sud americani; in genere equivale a 100 centavos.\nEsiste anche il:"}
{"id": "66721", "revid": "78819", "url": "https://it.wikipedia.org/wiki?curid=66721", "title": "Carta del cielo astrologica", "text": ""}
{"id": "66723", "revid": "1118", "url": "https://it.wikipedia.org/wiki?curid=66723", "title": "Windows 3.0", "text": ""}
{"id": "66724", "revid": "1118", "url": "https://it.wikipedia.org/wiki?curid=66724", "title": "Windows 3.11", "text": ""}
{"id": "66729", "revid": "854668", "url": "https://it.wikipedia.org/wiki?curid=66729", "title": "Re di Macedonia", "text": "I sovrani macedoni, si distinguono in 3 famiglie principali: i predecessori di Alessandro Magno vengono denominati gli Argeadi, poi vi sono gli \"Antipatridi\" e gli \"Antigonidi\". Esistono anche una serie di usurpatori e un breve intermezzo in cui membri della famiglia dei Tolomei hanno acquisito il potere sul Regno di Macedonia.\nI resoconti ci vengono tramandati dagli storici greci del V secolo a.C., Tucidide ed Erodoto."}
{"id": "66731", "revid": "1783371", "url": "https://it.wikipedia.org/wiki?curid=66731", "title": "Lista (informatica)", "text": "In informatica, una Lista (\"List\") \u00e8 una struttura dati astratta e dinamica (la memoria usata non \u00e8 necessariamente fisicamente contigua) che denota una collezione omogenea o container di dati. L'accesso a un elemento della struttura avviene direttamente solo al primo elemento della sequenza; per accedere a un qualunque elemento, occorre scandire sequenzialmente tutti gli elementi che lo precedono; \u00e8 una struttura dati dinamica poich\u00e9 pu\u00f2 cambiare di dimensione grazie alle operazioni di inserimento ed eliminazione di elementi, diversamente al caso degli array standard.\nOperazioni fondamentali.\nLe operazioni fondamentali offerte da una \"Lista\" sono le seguenti:\nImplementazione.\nPrincipalmente, vi sono due implementazioni delle Liste. Una utilizza come appoggio gli array, l'altra le strutture collegate; i due approcci si differenziano per le prestazioni offerte. In particolare, un ArrayList offrir\u00e0 un accesso random al costo di O(1), mentre una LinkedList offrir\u00e0 un costo O(n); dall'altro lato un inserimento su un ArrayList potrebbe costare O(n) (nel caso di ridimensionamento o dell'array), mentre su una LinkedList coster\u00e0 sempre O(1).\nAlgoritmi di gestione (iterativi).\ntypedef int TKey;\ntypedef int TSat;\nstruct SInfo{\n TKey key;\n TSat satellite;\ntypedef struct SInfo TInfo;\nstruct TNode{\n TInfo info;\n struct TNode *link;\ntypedef struct TNode SNode;\ntypedef TNode* TList;\nTList list_create() {\n return NULL;\nTList list_insert(TList list, TInfo info) {\n TList curr, succ;\n curr = NULL;\n succ = list;\n while(succ != NULL &amp;&amp; greater(info.key, succ-&gt;info.key)){\n curr = succ;\n succ = succ-&gt;link;\n \n TNode* new;\n new = (TNode)malloc(sizeof(TNode));\n new-&gt;info = info;\n if(curr == NULL) {\n new-&gt;link = list;\n return new;\n } else {\n curr-&gt;link = new;\n new-&gt;link = succ;\n return list;\nTList list_delete(TList list, TKey key) {\n TList curr, succ;\n curr = NULL;\n succ = list;\n while(succ != NULL &amp;&amp; greater(key,succ-&gt;info.key)) {\n curr = succ;\n succ = succ-&gt;link;\n \n if(succ != NULL &amp;&amp; equal(key,succ-&gt;info.key)) {\n if(curr == NULL) {\n list = succ-&gt;link;\n } else {\n curr = succ-&gt;link;\n free(succ);\n } return list;\nT_Node* list_search(T_List list, T_Key key) {\n T_List curr;\n curr = list;\n while((curr != NULL) &amp;&amp; greater_team(key,curr-&gt;info.tag)) {\n curr = curr-&gt;link;\n \n if((curr != NULL) &amp;&amp; equal_team(key,curr-&gt;info.tag)) {\n return curr;\n } else {\n return NULL;\nvoid list_visit(T_List list) {\n T_List curr;\n curr = list;\n while(curr != NULL) {\n print_node(curr-&gt;info);\n curr = curr-&gt;link;\nint conta_nodi(T_List list) {\n if(list == NULL) {\n return 0;\n } else {\n return 1 + conta_nodi(list-&gt;link);\nT_List list_destroy(T_List list) {\n T_List curr, succ;\n curr = list;\n while(curr != NULL) {\n succ = curr-&gt;link;\n free(curr);\n curr=succ;\nAlgoritmi di gestione (ricorsivi).\nTList list_create() {\n return NULL;\nTList list_insert(TList list, Tinfo info) {\n if(list == NULL || greater(list-&gt;info.key, info.key)) {\n TNode* new;\n new = (TNode*)malloc(sizeof(TNode));\n new-&gt;info = info;\n new-&gt;link = list;\n return new;\n } else {\n list-&gt;link = list_insert(list-&gt;link, info);\n return list;\nTList list_delete(TList list, TKey key) {\n if((list == NULL) || grater(list-&gt;info.key, key)){\n return list;\n } else if(equal(list-&gt;info.key, key)) {\n TList alias;\n alias = list-&gt;link;\n free(list);\n return alias;\n } else {\n list-&gt;link = list_delete(list-&gt;link, key);\n return list;\nT_Node* list_search(T_List list, T_Key key) {\n if(list == NULL || equal(list-&gt;info.key, key)){\n return list;\n } else if(grater(list-&gt;info.key, key)){\n return NULL;\n } else {\n list_search(list-&gt;link, key);\n} \nvoid list_visit(T_List list) {\n if(list != NULL) {\n print_info(list-&gt;info);\n list_visit(lista-&gt;link);\nvoid list_visit(T_List list) {\n if(list != NULL) {\n list_visit(lista-&gt;link);\n print_info(list-&gt;info);\nint conta_nodi(T_List list) {\n if(list == NULL){\n return 0;\n } else {\n return 1 + conta_nodi(list-&gt;link);\nT_List list_destroy(T_List t) {\n if (t != NULL)\n list_destroy(t-&gt;link);\n free(t);\n return NULL;"}
{"id": "66732", "revid": "838137", "url": "https://it.wikipedia.org/wiki?curid=66732", "title": "Albero (informatica)", "text": "In informatica, un albero o struttura ad albero (\"tree\" in inglese) \u00e8 la struttura dati che si riconduce al concetto di albero con radice presente nella teoria dei grafi. Un albero si compone di due tipi di sottostrutture fondamentali: il nodo, che in genere contiene informazioni, e l'arco, che stabilisce un collegamento gerarchico fra due nodi: si parla allora di un nodo padre dal quale esce un arco orientato che lo collega ad un nodo figlio.\nSi chiede inoltre che ogni nodo possa avere al massimo un unico arco entrante, mentre dai diversi nodi possono uscire diversi numeri di archi uscenti. Si chiede infine che l'albero possegga un unico nodo privo di arco entrante: questo nodo viene detto radice (\"root\") dell'albero. Ogni nodo che non presenta archi uscenti \u00e8 detto foglia (\"leaf node\") e in ogni albero finito, cio\u00e8 con un numero finito di nodi, si trova almeno un nodo foglia. Ovviamente, un nodo pu\u00f2 essere contemporaneamente padre (se ha archi uscenti) e figlio (se ha un arco entrante, ovvero se \u00e8 diverso dalla radice).\nSolitamente ogni nodo porta con s\u00e9 delle informazioni e molto spesso anche una chiave con cui \u00e8 possibile identificarlo univocamente all'interno dell'albero. L'altezza o profondit\u00e0 dell'albero \u00e8 il massimo delle lunghezze dei suoi cammini massimali, cammini che vanno dalla radice alle sue foglie.\nTipi di albero.\nPrincipalmente gli alberi si dividono in alberi non ordinati e alberi ordinati. I primi non seguono alcuna regola per quanto riguarda le relazioni padre-figlio, mentre i secondi impongono che tra il nodo padre e i nodi figli ci sia un ben preciso ordinamento. I pi\u00f9 utilizzati in ambito informatico sono sicuramente gli alberi ordinati. Un'altra classificazione pu\u00f2 essere fatta in base al numero massimo di figli che un nodo pu\u00f2 avere. Si pu\u00f2 parlare dunque di Alberi binari in cui ogni nodo pu\u00f2 avere al massimo due figli, oppure di Alberi n-ari in cui non vi \u00e8 un limite al numero massimo di nodi figlio.\nUn'ulteriore caratterizzazione \u00e8 quella che si basa sul cosiddetto bilanciamento: un albero \u00e8 perfettamente bilanciato se ha tutte le foglie al medesimo livello, ovvero se ogni foglia dell'albero ha la medesima distanza dalla radice. Un albero \u00e8 \"formula_1-\"bilanciato se, per ogni nodo \"N\", detto \"K\" l'insieme dei massimi livelli raggiungibili seguendo tutte le foglie di \"N\", la differenza tra il massimo ed il minimo di \"K\" non \u00e8 maggiore di formula_1.\nL'insieme di nodi al di sopra un nodo compone l'insieme dei predecessori, quelli che seguono sono i discendenti.\nI tipi di albero pi\u00f9 diffusi sono i seguenti:\nImplementazioni.\nL'implementazione pi\u00f9 diffusa degli alberi si basa su liste concatenate, ovvero da oggetti (i nodi) che referenziano altri oggetti.\nJava.\nUn'interfaccia tipica di un nodo di un albero binario in Java pu\u00f2 essere la seguente:\npublic class Nodo {\n public Nodo figlioSinistro;\n public Nodo figlioDestro;\n //le informazioni contenute dal nodo, di tipo Object per generalizzare\n public Object informazioni;\n //una chiave univoca per identificare il nodo, ad esempio un intero\n public int chiaveUnivoca; \nNotoriamente, gli alberi heap sono implementabili anche tramite array o vettori\nC.\ntypedef int TKey;\ntypedef int TSat;\nstruct SInfo{\n TKey key;\n TSat satellite;\ntypedef struct SInfo TInfo;\nstruct SNode {\n TInfo info;\n struct SNode *left;\n struct SNode *right;\ntypedef struct SNode TNode;\ntypedef TNode* TTree;\nTTree tree_create(){\n return NULL;\nTTree tree_destroy(TTree tree) {\n if(tree_empty(tree)==true)\n return NULL;\n else if((tree-&gt;left==NULL) &amp;&amp; (tree-&gt;right==NULL)) {\n free(tree);\n return NULL;\n } else {\n tree-&gt;left = tree_destroy(tree-&gt;left);\n tree-&gt;right = tree_destroy(tree-&gt;right);\n free(tree);\n return NULL;\nTNode* tree_search_recursive(TTree tree, TKey key){\n if((tree_empty(tree)==true) || equal(tree-&gt;info.key, key))\n return tree;\n else {\n if(greater(key, tree-&gt;info.key))\n return tree_search_recursive(tree-&gt;right, key);\n else\n return tree_search_recursive(tree-&gt;left, key);\nTTree tree_insert_recursive(TTree tree, TInfo info){\n if(tree_empty(tree)==true){\n TNode* newnode;\n newnode=(TNode*) malloc(sizeof(TNode));\n if(newnode==NULL){\n printf(\"Errore di allocazione\");\n exit(1);\n newnode-&gt;right=newnode-&gt;left=NULL;\n newnode-&gt;info=info;\n return newnode;\n } else if(!greater(info.key,tree-&gt;info.key)){\n tree-&gt;left=tree_insert_recursive(tree-&gt;left,info);\n return tree;\n } else {\n tree-&gt;right=tree_insert_recursive(tree-&gt;right,info);\n return tree;\nTTree tree_delete_ver2(TTree tree, TKey key){\n if(tree_empty(tree)==true) /* Albero vuoto */\n return NULL;\n else if(greater(tree-&gt;info.key, key)) {\n /* Cancellazione nel Ramo di Sinistra */\n tree-&gt;left=tree_delete_ver2(tree-&gt;left, key); \n return tree;\n else if(greater(key, tree-&gt;info.key)) { \n /* Cancellazione nel Ramo di Destra */\n tree-&gt;right=tree_delete_ver2(tree-&gt;right, key);\n return tree;\n } else { /*tree-&gt;info.key==key */\n /*Cancellazione della Radice */\n TNode* min_right, *alias;\n if(tree_empty(tree-&gt;right)==true)\n alias=tree-&gt;left;\n else {\n min_right=tree_min(tree-&gt;right);\n min_right-&gt;left=tree-&gt;left;\n alias=tree-&gt;right;\n free(tree);\n return alias;\nVisita di alberi in profondit\u00e0.\nMolti algoritmi che operano sugli alberi richiedono di visitare tutti i nodi dell'albero, ovvero di definire un (sotto) algoritmo che dato un albero costruisce permutazione dell'insieme dei suoi nodi. I metodi di visita in profondit\u00e0 sono i seguenti.\nvoid visitapreordine(Nodepointer start)\n if (start == NULL) return;\n start-&gt;markup = 1;\n printf(\u201d%d %d\\n\u201d, start-&gt;valore, start-&gt;markup);\n visitapreordine(start-&gt;son_sx);\n visitapreordine(start-&gt;son_dx);\n\"Nodepointer\" \u00e8 un puntatore al nodo radice da cui parte la ricerca in pre-ordine. \"son_sx\" e \"son_dx\" sono rispettivamente i figli sinistro e destro del nodo da cui parte la ricerca. L'algoritmo descritto si limita a stampare a video il valore e il markup del nodo considerato.\nvoid visitainordine(Nodepointer start)\n if (start == NULL) return;\n visitainordine(start-&gt;son_sx);\n start-&gt;markup = 1;\n printf(\u201d%d %d\\n\u201d, start-&gt;valore, start-&gt;markup);\n visitainordine(start-&gt;son_dx);\n\"Nodepointer\" \u00e8 un puntatore al nodo radice da cui parte la ricerca in ordine. \"son_sx\" e \"son_dx\" sono rispettivamente i figli sinistro e destro del nodo da cui parte la ricerca. L'algoritmo descritto si limita a stampare a video il valore e il markup del nodo considerato.\nvoid visitapostordine(Nodepointer start)\n if (start == NULL) return;\n visitapostordine(start-&gt;son_sx);\n visitapostordine(start-&gt;son_dx);\n start-&gt;markup = 1;\n printf(\u201d%d %d\\n\u201d, start-&gt;valore, start-&gt;markup);\n\"Nodepointer\" \u00e8 un puntatore al nodo radice da cui parte la ricerca in post-ordine. \"son_sx\" e \"son_dx\" sono rispettivamente i figli sinistro e destro del nodo da cui parte la ricerca. L'algoritmo descritto si limita a stampare a video il valore e il markup del nodo considerato.\nCiascun metodo pu\u00f2 essere applicato in modo ricorsivo, ovvero per \"visita di un sottoalbero\" si intender\u00e0 l'applicazione dello stesso algoritmo di visita al nodo radice di tale sottoalbero. In alternativa \u00e8 possibile implementare la visita in profondit\u00e0 facendo uso di una pila.\nUn esempio di metodo esclusivamente \"non\" ricorsivo di visita di un albero \u00e8 invece dato dalla visita in ampiezza."}
{"id": "66733", "revid": "1305772", "url": "https://it.wikipedia.org/wiki?curid=66733", "title": "Carta del cielo", "text": ""}
{"id": "66735", "revid": "1842072", "url": "https://it.wikipedia.org/wiki?curid=66735", "title": "AutoConfig", "text": "L'AutoConfig \u00e8 un tipo di tecnologia plug and play implementato nella piattaforma informatica Amiga. \u00c8 stato introdotto nel 1986 con la release 1.2 di AmigaOS (il sistema operativo della piattaforma Amiga) ma, a causa di un bug, non \u00e8 stato realmente utilizzabile fino alla successiva release di AmigaOS, la 1.3 del 1988. \nAmiga \u00e8 stata tra i primi ad implementare il plug and play. Microsoft infatti ha introdotto il plug and play nel suo sistema operativo per personal computer Microsoft Windows, attualmente il pi\u00f9 diffuso sistema operativo al mondo, solo nel 1995 con Windows 95.\nFunzionamento.\nQuando un computer Amiga viene acceso, il Kickstart verifica la presenza di eventuali schede di espansione e alloca automaticamente le risorse richieste da ciascuna di esse. Questo processo viene effettuato poco prima dell'avvio del Workbench, quindi prima dell'avvio del sistema operativo."}
{"id": "66738", "revid": "1226", "url": "https://it.wikipedia.org/wiki?curid=66738", "title": "Geocentrico", "text": ""}
{"id": "66744", "revid": "599013", "url": "https://it.wikipedia.org/wiki?curid=66744", "title": "Bottiglia", "text": "Una bottiglia \u00e8 un contenitore di capacit\u00e0 variabile, attestata sull'ordine di grandezza del litro, con un collo pi\u00f9 stretto del braccio, a volte dotato di un tappo. Le bottiglie sono solitamente fatte di vetro, di plastica, carta, ceramica, metalli, e vengono tipicamente usate per contenere liquidi come: acqua, latte, bibite, birra, vino, olio da cucina, ma anche carburante, medicinali, sapone liquido, shampoo, inchiostro, eccetera.\nStoria.\nLe prime tracce storiche inerenti alle origini della bottiglia in vetro risalgono al I secolo d.C., quando nei territori siriani vennero realizzati, per la prima volta, piccoli contenitori di vetro tramite la tecnica del soffio nella pasta semi-liquida, che divergevano dai prodotti precedenti, tipicamente a forma di anfore e brocche e aventi pareti notevolmente pi\u00f9 spesse a causa del procedimento tecnico tradizionale della colata del vetro in stampi.\nSe nei primi tempi si produssero pi\u00f9 che altro fiale, con il perfezionamento della tecnica e dell'abilit\u00e0 da parte dei soffiatori, gi\u00e0 nei primi secoli dopo Cristo si realizzarono bottiglie vere e proprie come quelle in esposizione al Museo Vetrario di Murano.\nL'utilizzo pratico e comune della bottiglia per\u00f2 rimase piuttosto raro, anche a causa della difficolt\u00e0 di produzione dell'oggetto rispetto ad altri contenitori aventi lo stesso utilizzo, e quindi la sua diffusione europea avvenne solamente intorno alla met\u00e0 del XV secolo. Murano fu il primo centro di produzione agevolato dai numerosi contatti commerciali e culturali tenuti da Venezia con il Medio Oriente, dove era gi\u00e0 sviluppata l'arte vetraria.\nLe bottiglie di Murano del XV e XVI secolo, conservate ancora oggi nei musei, sono del tipo denominato \"calcedonia\", nome derivato dalla colorazione tipica. Le altre loro caratteristiche principali sono il collo estremamente lungo e la pancia a cipolla. Gi\u00e0 in questo periodo storico, le bottiglie vennero usate, seppur non ancora in modo capillare, sia per la mescita sia per la conservazione dei liquidi come attestano le due bottiglie sigillate, contenenti olio e vino, rintracciate nella cantina della chiesa di S.Sigismondo a Cremona e risalenti al 1492.\nNel XVII secolo si produssero bottiglie in vetro \"marmorino\" con aggiunte di filigrana d'argento e proprio in questo periodo, in Inghilterra, l'uso delle bottiglie per conservare i liquidi si intensific\u00f2 grazie alla realizzazione della tipica bottiglia verde scuro priva di fronzoli ornamentali e adatta alla cantina, mentre nel XVIII secolo nell'arte vetraria si impose il \"lattimo\", ossia un vetro dalla colorazione biancastra somigliante alla porcellana e sempre l'Inghilterra impose le bottiglie in cristallo per la mescita.\nDalla met\u00e0 del XIX secolo si introdusse la tecnica della colatura e pressione in stampi e la corrente artistica del \"Modern Style\" propose varianti cromatiche ed effetti plastici particolari apprezzate e contese dai collezionisti.\nBottiglie in vetro.\nPer alcune bottiglie di vetro viene pagato un deposito, che viene restituito dopo aver riconsegnato la bottiglia vuota al rivenditore (vuoto a rendere). Per lo smaltimento degli altri recipienti (in vetro o in plastica) esistono spesso appositi contenitori per la raccolta differenziata e il riciclo del materiale.\nLa bottiglia di vetro \u00e8 stata importante nella storia del vino, poich\u00e9, combinata con un tappo di alta qualit\u00e0 come quello di sughero, permette un invecchiamento a lungo termine del vino. Il vetro ha tutte le qualit\u00e0 richieste per una lunga conservazione. Diede anche il via all'imbottigliamento diretto da parte del produttore, piuttosto che da parte del mercante di vino. In precedenza il vino veniva venduto a barili (e ancor prima in anfore) ed eventualmente imbottigliato solo nella bottega del mercante.\nBottiglie utilizzate per il vino.\nLe bottiglie per il vino si trovano in diverse forme e dimensioni. Le pi\u00f9 note sono le seguenti:\nQueste tre ultime si classificano per dimensione con nomi specifici\nBottiglie in plastica.\nLe bottiglie in plastica sono molto utilizzate, dal 1989, come contenitori di acqua, latte e altre bevande. Il corpo \u00e8 solitamente realizzato in PET, partendo da preforme stampate e soffiate, mentre il tappo in PE. Sono sospettate di rilasciare alcune sostanze contaminanti, come il Bisfenolo A. \nBottiglie in alluminio.\nLe bottiglie in alluminio sono comparse recentemente sul mercato ed utilizzate come contenitori di birra, vino e altre bevande.\nSono completamente riciclabili.\nBottiglie in carta.\nFa parte delle innovazioni recenti la bottiglia realizzata in cartone poliaccoppiato (74% carta). Riciclabile al 100% \u00e8 utilizzata dalla Oneglass Wine per confezionare vino in formato monodose (da 100 ml).\nMessaggi in bottiglia.\nI messaggi in bottiglia sono un sistema di posta di emergenza, dopo essere naufragati su un'isola deserta, \u00e8 costituito dal messaggio in bottiglia: la corrente pu\u00f2 portarlo su una riva dove il messaggio pu\u00f2 essere letto e avviare un'operazione di soccorso. Il vetro \u00e8 inerte, rigido e quasi completamente impermeabile, quindi se la bottiglia \u00e8 chiusa bene, la lettera al suo interno pu\u00f2 restare intatta e leggibile per molti anni.\n\"Messaggio in bottiglia\" viene oggigiorno prevalentemente utilizzato in senso metaforico: per indicare una richiesta di aiuto, pratico o morale; per indicare la volont\u00e0 di condividere un'idea; per indicare un passaparola."}
{"id": "66745", "revid": "2036687", "url": "https://it.wikipedia.org/wiki?curid=66745", "title": "Charles Mingus", "text": "Ritenuto uno dei pi\u00f9 grandi musicisti e compositori jazz della storia della musica, ha collaborato con i pi\u00f9 grandi jazzisti del suo tempo, tra cui Louis Armstrong, Duke Ellington, Charlie Parker, Dizzy Gillespie e Herbie Hancock. \nNel 1993, la Biblioteca del Congresso acquist\u00f2 alcuni documenti di Mingus, inclusi spartiti, registrazioni, materiale pubblicitario e fotografie. Questa collezione, venne definita \"l'acquisizione pi\u00f9 importante di una raccolta di manoscritti relativi al jazz nella storia della Biblioteca nazionale\". \nLa rivista \"Rolling Stone\" lo ha inserito al secondo posto tra i migliori bassisti di tutti i tempi. \nBiografia.\nGenio \"pazzo e arrabbiato\" per sua stessa definizione, studia il trombone e il violoncello prima di passare al contrabbasso su consiglio del sassofonista e amico Buddy Collette.\nMingus, ossessionato dagli atteggiamenti di razzismo nei suoi confronti da parte sia di bianchi che di neri a causa delle sue origini meticce, \u00e8 uno dei primi a fondere musica e politica nei propri brani e, inoltre, mostra subito una fortissima spinta a primeggiare.\nDecide cos\u00ec di diventare il migliore bassista sulla scena, e ci riesce nel giro di pochi anni, studiando prima con Red Callender, che suon\u00f2 con Louis Armstrong, e poi con Hernan Reinshagen - primo contrabbassista della New York Philharmonic - nel corso della sua carriera suona Illinois Jacquet, Dinah Washington; quando nel 1947 entra nell'Orchestra di Lionel Hampton \u00e8 gi\u00e0 leader di propri gruppi e ha gi\u00e0 fatto i primi tentativi di composizione.\nMingus ebbe una prima infarinatura musicale grazie ai canti gospel delle congregazioni religiose di Watt a Los Angeles in cui trascorse i suoi anni da bambino. Il blues ed il jazz delle origini sono state una delle sue fonti d'ispirazione ma non le uniche: nel corso della sua vita le sue fonti di ispirazione sono state anche extra-jazzistiche. Egli infatti ascolta Bach ogni giorno, studia Richard Strauss e Arnold Sch\u00f6nberg, non nasconde una passione per Claude Debussy e Maurice Ravel e si avvicina all'intellettualismo di Lennie Tristano. Nonostante il periodo in cui inizi\u00f2 a suonare, fu molto pi\u00f9 influenzato da Duke Ellington che da Charlie Parker. Il suo attaccamento ad Ellington, alla sua concezione del sound orchestrale anzich\u00e9 puramente solistico valsero a Mingus il soprannome di Baron.\nInizia a suonare \"cool-bop\" in trio con Red Norvo (vibrafono, leader) e Tal Farlow (chitarra) per poi entrare in contatto con i grandi \"beboppers\" neri (Bud Powell, Parker, Dizzy Gillespie, Miles Davis, Oscar Pettiford).\nNel 1952 fonda insieme a Max Roach la Debut Records, etichetta indipendente dall'esistenza difficile. Nel 1953 partecipa a Toronto a un concerto con C. Parker, D. Gillespie, B. Powell e M. Roach, canto del cigno del \"bop\".\nI successi e le grandi collaborazioni.\nGi\u00e0 dagli inizi degli anni Cinquanta aveva gi\u00e0 praticato l'improvvisazione collettiva; dal 1955 comincia a realizzare incisioni con propri gruppi che incorporano elementi hard-bop e free (da ricordare \"Pithecanthropus erectus\" e le sirene e i rumori di \"A foggy Day in San Francisco\") e riscopre gli amori giovanili per i suoni messicani (\"Tijuana Moods\") e per la \"church music\" (\"Blues and Roots\").\nSi susseguono nei suoi gruppi i migliori trombonisti (Britt Woodman, Eddie Bert, Willie Dennis, Jimmy Knepper, Quentin Jackson, Jimmy Cleveland), sassofonisti (Jackie McLean, John Handy, Shafi Hadhi, Benny Golson, Pepper Adams, Yusef Lateef, Jerome Richardson, Roland Kirk), trombettisti (Richard Williams, Johnny Coles, Don Ellis, Clark Terry, lo sfortunato Clarence Shaw), pianisti (Mal Waldron, Bill Evans, Horace Parlan, Toshiko Akioshi, Roland Hanna, Jaki Byard) e il fido batterista Dannie Richmond.\nSulla scia della rivoluzione di Ornette Coleman nel 1960 Mingus licenzia quasi tutti e fonda un quartetto con Eric Dolphy (sassofono alto, flauto e clarinetto basso), il giovane Ted Curson alla tromba e il fido Richmond, coi quali realizza \"Charles Mingus Presents Charles Mingus\", uno dei suoi dischi pi\u00f9 riusciti contenente la versione pi\u00f9 convincente di \"Fables of Faubus\", brano scritto contro il segregazionista governatore di Little Rock (Arkansas) Orval E. Faubus. A proposito di questo brano, bisogna dire che Mingus aveva scritto il pezzo per inserirlo nell'album \"Mingus Ah Um\" (1959) ma la Columbia aveva rifiutato che il musicista lo registrasse con del testo. Mingus non si diede per vinto e ripubblic\u00f2 il brano originale l'anno seguente per la propria casa discografica (Candid Records) intitolandolo perci\u00f2 \"Original Faubus Fables\".\nCon l'aggiunta di Booker Ervin (sassofono tenore al contempo \"churchy\" e acrobatico) e, in un brano, dell'ospite Bud Powell, il live ad Antibes \u00e8 forse il miglior lavoro mai pubblicato - a pari merito con \"The Black Saint and the Sinner Lady\", suite per balletto che riassume le radici musicali di Mingus e gli elementi della sua originalit\u00e0.\nLa nascita del jazz modale, la pubblicazione del libro \"Lydian Chromatic Concept of Tonal Organization\" di George Russell, fino al successo musicale di \"Milestones\" e \"Kind of Blue\" di Miles Davis (1959) aprono a un nuovo corso del jazz, distinto dai sistemi tonali pi\u00f9 europei e orientato verso una scelta delle note che non \u00e8 pi\u00f9 dettata dall'armonia generale della composizione, ma dalla loro singola e autonoma tonalit\u00e0 modale rispetto ad una precisa scala di valori.\nIl periodo pi\u00f9 creativo di Mingus, ricco di composizioni e di sperimentazioni sia discografiche sia in concerto condotte in tutte le direzioni musicali (anche oltre il free) si chiude in modo emblematico con la tourn\u00e9e in Europa dell'aprile 1964 per la quale il musicista ha radunato un sestetto formidabile, anche se forse non perfettamente amalgamato: sezione ritmica composta da Mingus, Richmond e Byard, ai fiati Dolphy, Clifford Jordan al sax tenore e il trombettista Johnny Coles.\nLa band si esibisce ad Amsterdam, Oslo, Stoccolma, Copenaghen, Liegi, in Germania, in Italia (a Bologna e Milano) e a Parigi, in due concerti alla Salle Wagram (sera tra venerd\u00ec 17 e sabato 18 aprile) e al Th\u00e9\u00e2tre des Champs-Elys\u00e9es (mattina di domenica 19 aprile), documentati nel memorabile triplo LP \"The Great Concert of Charles Mingus\".\nNonostante il gruppo suoni in maniera eccelsa, come testimoniano anche i molti bootleg e i tre rari video registrati a Oslo, Stoccolma e Liegi di quei concerti e delle loro prove, il tour \u00e8 condizionato dalle intemperanze del leader e costellato di incidenti e sinistri presagi che culminano nel ricovero d'urgenza in ospedale di Coles, svenuto sul palco a Parigi la sera di venerd\u00ec 17 per una emorragia interna. Quando la band fa ritorno negli USA, Dolphy non \u00e8 con loro. Ha infatti deciso di fermarsi in Europa, dove ha formato un suo gruppo con il pianista Misha Mengelberg, il bassista Jacques Schols e il batterista Han Bennink.\nIl 28 giugno Dolphy viene colto da un attacco di iperglicemia diabetica a Berlino, cade in coma e il giorno dopo muore. Una settimana prima aveva compiuto 36 anni. Per tragica ironia della sorte, uno dei cavalli di battaglia della sua ultima tourn\u00e9e con Mingus era un brano intitolato \"So Long Eric\" (per intero \"Don't Stay Over There Too Long, Eric\"): un esplicito invito rivolto dal bassista a Dolphy perch\u00e9 tornasse stabilmente con il suo gruppo quanto prima.\nIl declino.\nLa morte di Dolphy avvenuta nel 1964 \u00e8 come un macigno, e dopo un paio di insuccessi organizzativi Mingus si ritira nel suo guscio fatto di psicofarmaci fino alla fine del decennio. Negli anni settanta torna lentamente sulla breccia con un nuovo gruppo e nuove composizioni estese (\"Changes One and Two\" con George Adams, Don Pullen, Jack Walrath e Richmond).\nNel 1977 gli viene diagnosticato il morbo di Lou Gehrig e nonostante gli sforzi e i tentativi con una leggendaria guaritrice messicana, il grande musicista soccombe il 5 gennaio 1979 all'et\u00e0 di 56 anni. La morte lo coglie mentre lavora ad un progetto musicale congiunto con la cantautrice canadese Joni Mitchell alla quale ha affidato alcune musiche (alcune anche del suo repertorio storico come \"Goodbye Pork Pie Hat\") perch\u00e9 lei possa scrivere dei testi su di esse. Il disco vedr\u00e0 comunque la luce e significativamente verr\u00e0 intitolato dalla stessa Mitchell \"Mingus\".\nLa vedova Sue Graham Mingus gestisce il lascito musicale attraverso la Mingus Big Band.\nMingus e il Jazz italiano.\nConsiderevole \u00e8 l'influenza esercitata dalla produzione mingusiana sul percorso di numerosi jazzisti italiani, da Tino Tracanna a Bruno Tommaso, da Roberto Spadoni a Giovanni Maier. Il musicologo Stefano Zenni ha pubblicato numerosi saggi e libri su argomenti mingusiani.\nCharles Mingus Day.\nProprio Stefano Zenni e il Comitato UNESCO Jazz Day Livorno hanno proclamato il 22 aprile di ogni anno, data di nascita di Mingus, dal 2019, quarantesimo della morte, \"Charles Mingus Day\" in collaborazione con il Museo di Storia Naturale del Mediterraneo di Livorno in occasione delle iniziative per la ottava UNESCO International Jazz Day. In seguito a una ricerca promossa dal Comitato livornese erano infatti emerse numerose prove, costituite da articoli di giornali dell'epoca e fotografie, dell'episodio, finora ritenuto leggendario dai pi\u00f9, secondo il quale nei giorni della morte di Mingus, avvenuta come detto a 56 anni in Messico, 56 capodogli si arenarono sulla costa messicana. Altra coincidenza, vista da molti come leggendaria e invece reale, sta nel fatto che come Mingus, anche i capodogli furono cremati. L'episodio era del resto citato da Joni Mitchell nelle note di copertina al suo disco \"Mingus\" (1979). Per questo, la proclamazione della Charles Mingus Day \u00e8 avvenuta in collaborazione col Museo citato facendo eseguire dal bassista jazz Nino Pellegrini alcune composizioni mingusiane all'interno dello scheletro della balenottera Annie, fra i pi\u00f9 grandi scheletri di cetacei esistenti conservati integralmente."}
{"id": "66747", "revid": "1318658", "url": "https://it.wikipedia.org/wiki?curid=66747", "title": "Locanda delle Fate", "text": "Locanda delle Fate \u00e8 un gruppo musicale di progressive italiano originario della zona di Asti. Fondato nel 1977, il gruppo si sciolse nel 1980 dopo aver inciso un unico album (\"Forse le lucciole non si amano pi\u00f9\"). Alla fine degli anni novanta la formazione si \u00e8 ricostituita, pubblicando un secondo lavoro, \"Homo homini lupus\"\",\" per poi riformarsi nel 2010 e produrre altri 3 album.\nLa storia.\nLa Locanda delle Fate si affacci\u00f2 sulla scena discografica italiana nel 1977, con l'uscita del loro primo e unico album per la Polydor, \"Forse le lucciole non si amano pi\u00f9\". Lo stile di quest'opera collocava il gruppo nettamente nella tradizione del rock progressivo italiano (Premiata Forneria Marconi, Banco del Mutuo Soccorso) che, negli ultimi anni del decennio, stava declinando in Italia come all'estero. L'album venne salutato dalla critica come uno degli esempi pi\u00f9 compiuti di progressive romantico realizzato in Italia, ma non ebbe successo commerciale. Il gruppo pubblic\u00f2 due singoli pi\u00f9 commerciali nel 1978 (New York / Nove Lune, in formazione a cinque, dopo l'abbandono di Sasso e Mazzoglio) e nel 1980 (Annalisa / Volare Un P\u00f2 Pi\u00f9 In Alto, col terzetto superstite Vevey, Boero e Conta e sotto il nome abbreviato \"La Locanda\") per poi sciogliersi.\nNegli anni successivi Alberto Gaviglio pubblicher\u00e0 un singolo nel 1981 (Qualcosa Rester\u00e0 / Vacci Piano), Ezio Vevey, oltre a collaborare con artisti come Edoardo De Angelis, Krisma e Paolo Conte (sue le chitarre sul disco Un Gelato Al Limon), esordisce da solista nel 1986 col singolo \"Il Lato Sporco Di Noi\" (che sar\u00e0 poi rielaborato dalla Locanda Delle Fate nel 1999), mentre Luciano Boero diventer\u00e0 l'autore di diversi brani fra cui la celebre \"Donna Con Te\", portata al successo da Anna Oxa e dai Kaoma.\nTra la fine degli anni ottanta e l'inizio degli anni novanta il progressive e il neoprogressive italiani iniziarono ad avere nuovamente un proprio pubblico (sia in Italia che all'estero, in particolare Giappone e Corea), e nel 1993 venne pubblicato un disco dal vivo della Locanda, \"Live\", tratto da una registrazione del 1977. Contemporaneamente, il gruppo inizi\u00f2 a considerare la possibilit\u00e0 di dar luogo a una \"reunion\". Nel 1999 fu pubblicato il secondo album della Locanda delle Fate, \"Homo homini lupus\". La formazione non era la stessa del '77 (mancavano il cantante Leonardo Sasso e il tastierista Michele Conta, che appare in un solo brano). L'album fu abbastanza apprezzato ma viene in genere considerato decisamente inferiore al precedente.\nNel 2006 La Locanda aveva annunciato una imminente ricostituzione del gruppo nella sua formazione originale e l'intenzione di lavorare a un nuovo album, prodotto da Niko Papathanassiou (fratello di Vangelis e produttore di \"Forse le lucciole non si amano pi\u00f9\"), ma il progetto \u00e8 fallito. A seguito di quell'esperienza Michele Conta pubblica un singolo intitolato Notte Infinita, dalle sonorit\u00e0 ispirate al disco d'esordio, preludio ad un album intitolato \"Dalla Locanda delle Fate in poi...\" che per\u00f2 non ha mai visto la luce.\nIl 17 luglio 2010 la Locanda delle Fate si \u00e8 esibita ad Asti in occasione della rassegna Asti Musica, con la nuova formazione ufficiale dall'aprile 2010, che vede i fondatori Giorgio Gardino alla batteria, Luciano Boero al basso, Oscar Mazzoglio alle tastiere e Leonardo Sasso alla voce, a cui si sono aggiunti Massimo Brignolo alla chitarra solista e Maurizio Muha al pianoforte e minimoog. Ezio Vevey ed Alberto Gaviglio hanno eseguito un brano unplugged: \"non chiudere a chiave le stelle\", Michele Conta \u00e8 stato invitato sul palco come ospite.\nIl concerto \u00e8 stato aperto dal brano strumentale \"A volte un istante di quiete\", durante il quale la giovane figlia di Giorgio Gardino, Giorgia, stava immobile al centro del palco vestita da lucciola e rannicchiata come sulla copertina del primo disco della band.\nCuriosa la storia di Yasushi Tsuruta, un fan giapponese, che venuto a sapere della reunion del gruppo ha preso l'aereo ed ha assistito in prima fila al concerto di Asti; il super-fan \u00e8 stato festeggiato da tutti i componenti, che lo hanno invitato sul palco e omaggiato di un loro raro manifesto, autografato sul momento.\n\u00c8 uscito il 4 febbraio 2012, in occasione del concerto al Teatro Alfieri di Asti, il nuovo CD \"The Missing Fireflies\" (Le lucciole mancanti) ovvero quei brani, finora inediti nella versione studio, che non poterono trovare posto sul primo LP \"Forse le lucciole non si amano pi\u00f9\". Inoltre, l'album contiene alcune tracce dal vivo tratte da un concerto del 1977, sempre al Teatro Alfieri.\nIl 29 marzo 2012 viene pubblicato \"Live in Bloom\" (edizione solo in vinile), registrato la sera del 6 novembre 2010 presso il Bloom di Mezzago in occasione della Progvention.\nIl Reunion tour prosegue per 6 anni e si conclude a maggio 2015 per un totale di 32 date, toccando Giappone, Messico, Belgio e Francia, ospitando in alcune date special guests come Francesco Di Giacomo e Aldo Tagliapietra e con la partecipazione a diversi prestigiosi festival nazionali ed internazionali.\nIl 10 ottobre del 2016 la band annuncia sulla sua pagina ufficiale Facebook la volont\u00e0 di chiudere definitivamente la propria carriera al termine di un ultimo tour (Farewell Tour 2017) in occasione del quarantennale dalla pubblicazione dell'album \"Forse Le Lucciole Non Si Amano Pi\u00f9\". I concerti, della durata prevista di due ore, includeranno la performance integrale dell'album del 1977 oltre ad estratti dal catalogo della band e a due nuovi brani inediti: \"Mediterraneo\", che viene pubblicato come video/singolo su YouTube il 24 dicembre 2016 e \"Lettera Di Un Viaggiatore\", che lo segue il 10 marzo dell'anno seguente. Ai concerti del Farewell Tour in alcune date selezionate parteciperanno inoltre i membri fondatori Ezio Vevey, Alberto Gaviglio e Michele Conta. Il tour si conclude dopo 10 date, che portano per la prima volta la band a suonare nel Sud Italia al Festival RockOn a Martirano Lombardo (in provincia di Catanzaro) ed in Brasile per due date, con un concerto/evento (opportunamente intitolato \"The End\") al teatro Alfieri di Asti il 9 dicembre 2017, concerto a cui hanno partecipano tutti i membri presenti e passati della band e che ha concluso esattamente dopo 40 la storia della band, almeno per quanto riguarda le performance dal vivo.\nIl 13 luglio 2018 Michele Conta pubblica il brano musicale \"\u00c8 nell'aria\" su YouTube, a cui partecipa Gavin Harrison, batterista dei King Crimson e Porcupine Tree; il brano \u00e8 realizzato in parte agli studi Abbey Road di Londra. Nell'ottobre 2018 pubblica, sempre su YouTube, il brano \"Notte Infinita\" che vede alla batteria Lele Melotti. Il 25 ottobre 2019 esce il suo primo album da solista intitolato \"Endless nights\" pubblicato da AMS records e distribuito da BTF."}
{"id": "66752", "revid": "2056951", "url": "https://it.wikipedia.org/wiki?curid=66752", "title": "Bandiera dell'Oregon", "text": "La bandiera dell'Oregon, adottata nel 1925, ha uno sfondo blu con caratteri dorati su entrambi i lati, che per\u00f2 presentano figure diverse: sul fronte della bandiera c'\u00e8 lo stemma dello Stato contornato da 33 stelle (l'Oregon fu appunto il trentatreesimo Stato dell'Unione); sotto c'\u00e8 l'anno di annessione agli Stati Uniti d'America, il 1859.\nSul verso della bandiera troviamo invece la figura di un castoro, animale simbolo dello Stato, intento a rosicchiare una radice.\nLe bandiere che hanno figure differenti sui due lati sono piuttosto rare, ad esempio fra quelle degli stati nazionali solo quella del Paraguay risponde a queste caratteristiche."}
{"id": "66753", "revid": "6923", "url": "https://it.wikipedia.org/wiki?curid=66753", "title": "Plug and play", "text": "Plug and play (o plug &amp; play, dall'inglese che tradotto letteralmente significa \"collega e usa\"), in informatica, viene usata in diversi contesti con riferimento a tecnologie che possono essere messe in uso all'interno di un sistema hardware o/e software senza che l'utente del sistema conosca o metta in atto una specifica procedura di installazione o configurazione.\nStoria.\nLa tecnologia plug and play fu introdotta sulla piattaforma Amiga: AmigaOS, il sistema operativo dei computer Amiga, dalla release 1.2 (1986) implementava tale tecnologia, che era chiamata AutoConfig; a causa di un bug tuttavia essa non fu davvero utilizzabile fino alla successiva release 1.3 del 1988. Dal 1990 una tecnologia analoga fu adottata dai computer Macintosh di Apple, e successivamente sui personal computer IBM compatibili.\nL'espressione \"plug and play\" fu invece introdotta nel marzo del 1993 alla \"Windows Hardware Conference\" di Microsoft, da parte dei colossi Microsoft, Intel e Compaq. Nel 1995 Microsoft pubblicizz\u00f2 (e spinse) il plug and play come una delle caratteristiche salienti del suo sistema operativo allora in fase di lancio, Windows 95. In quel periodo ancora spadroneggiava lo standard ISA, non nativamente compatibile con il Plug and Play a differenza del PCI, e la convivenza fra hardware Plug and Play e non, portava spesso a malfunzionamenti; a causa di questo, la tecnologia Plug and Play fu da alcuni sarcasticamente ribattezzata \"plug and pray\", termine inglese che significa \"collega e prega\" (nel senso di \"prega che funzioni\").\n\u2013 Nel settore delle Energie Rinnovabili, in Italia la terminologia in seguito all'attivit\u00e0 sperimentale di \"Massimo Berti,\" sin dal 2012, ha il suo esordio con il documento di consultazione pubblica 234/2016/R/eel da parte dell'Autorit\u00e0 di Regolazione per Energia Reti e Ambiente, per definire impianti di produzione elettrica, generalmente fotovoltaici e/o sistemi di accumulo di ridotta taglia, pari anche a poche decine di Watt, che possono essere collegati direttamente all'impianto elettrico dell'utente tramite la presa di corrente, immettendo energia elettrica 230 Volt nel medesimo impianto elettrico.\nDescrizione.\nL'uso pi\u00f9 comune dell'espressione \u00e8 con riferimento a periferiche esterne di un computer che possano essere messe in uso semplicemente collegandole al computer stesso. Dispositivi come chiavette USB e altri sistemi di memoria di massa esterni, stampanti, monitor e via dicendo sono spesso dotati di questa caratteristica. In generale anche alcuni dispositivi di rete che operano al livello di collegamento (o sottostante), come i bridge cosiddetti \"trasparenti\" e gli hub, sono plug and play.\nIn senso pi\u00f9 tecnico l'espressione pu\u00f2 essere riferita a componenti hardware interni come schede di espansione della memoria. In questo contesto in genere per scheda plug and play si intende una scheda che possa essere messa in uso semplicemente collegandola alla scheda madre del computer mentre il computer stesso \u00e8 spento e riavviando. Poich\u00e9 il collegamento richiede in ogni caso lo spegnimento e riaccensione del sistema, questo tipo di schede potrebbe essere pi\u00f9 propriamente definita \"power down, plug, power up, and play\" (spegni, collega, accendi e utilizza).\n\u2013 Nel settore delle Energie Rinnovabili con la consultazione 614/2016/R/eel vengono riportate le prime disposizioni della AEEGSI oggi ARERA per la connessione degli impianti di produzione elettrica [1] Impianti di produzione \"Plug and Play: impianti, normalmente fotovoltaici e/o sistemi di accumulo, di taglia ridotta (anche di poche decine di W.) che possono essere collegati direttamente all'impianto elettrico dell'utente tramite la presa di corrente senza interventi tecnici o burocratici specifici.\nNella edizione 2019 la Norma CEI 0.21 definisce l'impianto di produzione Plug &amp; Play come un particolare impianto di taglia ridotta destinato alla produzione di elettricit\u00e0 avente potenza nominale non superiore a 350\u00a0W. che risulta completo e pronto alla connessione diretta tramite spina ad una presa dedicata e visivamente identificabile rispetto alle altre prese all'interno dell'impianto elettrico dell'utente (ove l'installatore qualificato ha previsto un circuito dedicato in partenza dal quadro di distribuzione) L'impianto \"Plug &amp; Play\" \u00e8 connesso alla rete usualmente tramite inverter.\nNel caso non sia presente l'inverter (ad esempio generatori rotanti) nell'impianto \"Plug &amp; Play\" devono essere previste apposite protezioni contro il sovraccarico e il corto circuito. In particolare, nel caso di impianto \"Plug &amp; Play\" di tipo fotovoltaico, il(i), modulo(i), fotovoltaico(i), l'inverter, (gli inverter), l'eventuale sistema di accumulo, la protezione di interfaccia e il dispositivo di interfaccia, il cavo di collegamento e la spina costituiscono un'unit\u00e0 che pu\u00f2 essere utilizzata come prodotto mobile innestabile in .\n\u00c8 anche possibile che l'impianto \"Plug &amp; Play\" sia costituito da pi\u00f9 componenti separati, che sono resi disponibili dal produttore in un kit che prevede connessioni sicure del tipo a innesto, consentendo il completamento delle interconnessioni da parte dell'utente senza rischi di errore.\nIl 04 agosto 2020 con la Delibera 315/2020/R/eel ARERA semplifica le condizioni procedurali ed economiche per la connessione di tutti gli impianti di generazione con potenza nominale inferiore a 800\u00a0W. pertanto risulta ai fini della normativa vigente, sufficiente inviare al Distributore di Rete interessato, una semplice comunicazione, compilando il modello specifico di cui l'allegato 1 della Delibera 315/2020/R/eel.\nInnovazione e funzionamento.\nIl plug and play ha permesso soprattutto di facilitare l'installazione delle periferiche, rendendo automatici il caricamento dei driver e l'allocazione delle risorse, semplificando quindi l'interazione con l'hardware da parte dell'utente, che non deve quindi necessariamente avere rudimenti sui tipi di risorse di sistema quali IRQ, indirizzi I/O, canali DMA, regioni di memoria. In passato, per assegnare le risorse hardware necessarie ad ogni scheda, era necessario disporre dei jumper sulle schede di espansione; essendo questa operazione a carico dell'utente e non di personale tecnico specializzato, c'era un concreto rischio di portare pi\u00f9 schede a tentare di utilizzare le stesse risorse, andando cos\u00ec incontro ai cosiddetti conflitti hardware.\nCon il plug and play, il BIOS prima ed il sistema operativo poi si fanno carico di effettuare queste scelte per conto dell'utente, in maniera del tutto trasparente all'utente, a meno di (ormai rari) errori. Questo pu\u00f2 avvenire grazie alla capacit\u00e0 delle schede di identificarsi e di condividere gli IRQ, capacit\u00e0 fondamentali per instaurare una comunicazione con il BIOS all'avvio della macchina.\nAd ogni avvio della macchina, durante il POST, un'apposita routine del BIOS rileva tutte le periferiche presenti, ed ognuna di esse gli indica di rimando quali e quante risorse richiede. La routine, grazie a degli opportuni criteri, accorda la disponibilit\u00e0 delle varie risorse alle schede che ne avevano fatta richiesta, assicurando cos\u00ec un'assegnazione delle risorse rigorosa e a prova di errori. Una volta finito il POST, il sistema operativo durante il caricamento ottiene dal BIOS una tabella delle periferiche rilevate ed i loro identificativi, mediante i quali pu\u00f2 determinare quali driver caricare per comunicare con l'hardware presente nel sistema. Questo completa l'installazione dell'hardware, che \u00e8 cos\u00ec in grado di funzionare completamente; il tutto senza alcun intervento dell'utente.\nCuriosit\u00e0.\nLa prima versione di Plug and Play per Windows era uscita nel 1993 assieme al sistema operativo Windows 95, col nome di PaPlp2."}
{"id": "66756", "revid": "486946", "url": "https://it.wikipedia.org/wiki?curid=66756", "title": "Reti satellitari", "text": ""}
{"id": "66770", "revid": "84184", "url": "https://it.wikipedia.org/wiki?curid=66770", "title": "Amedeo II di Savoia", "text": "Origine.\nAmedeo, secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio secondogenito del Conte di Moriana, d'Aosta e del Chiablese, Oddone e della margravia di Torino e di Susa, Adelaide, che discendeva dalla famiglia degli Arduinici, e secondo Samuel Guichenon, era figlia del margravio di Torino e Susa, Olderico Manfredi II e della contessa Berta degli Obertenghi, che secondo lo storico Ludovico Antonio Muratori era figlia di Oberto II, margravio di Milano, di Tortona e di Genova.Oddone di Savoia era il figlio quartogenito del Conte di Moriana e del Chiablese, Umberto I Biancamano e di Ancilia od Ancilla d'Aosta, come ci viene confermato dal documento n\u00b0 XXVII de \"Il conte Umberto I (Biancamano) e il re Ardoino: ricerche e documenti\".\nBiografia.\nSua madre, Adelaide di Susa, era al suo terzo matrimonio, avendo sposato in prime nozze, Ermanno duca di Svevia (1014 \u2013 1038), che, secondo il \"Chronicon Ottonis Frisingensis\", era il secondo figlio di Gisella di Svevia ed Ernesto I duca di Svevia e figliastro dell'imperatore Corrado II il Salico, terzo marito di Gisella; ed in seconde nozze, come ci viene confermato da una donazione al monastero di S. Antonino (\"Henricus marchio filius quondam Wilielmi similiter marchioni et Adalena comitissa jugales\"), riporta da \"Il conte Umberto I (Biancamano) e il re Ardoino: ricerche e documenti\", si spos\u00f2 in seconde marchese del Monferrato, Enrico, figlio del marchese del Monferrato, Guglielmo III, come ci viene confermato dal documento n\u00ba 1 de \"Le carte della prevostura d'Oulx raccolte e riordinate cronologicamente fino al 1300\" (\"Heynricus marchio filius quondam Uuilielmi similique marchioni\"), e della moglie Waza.\nAmedeo lo troviamo citato, per la prima volta, nel documento n\u00b0 VII de \"Le carte della prevostura d'Oulx raccolte e riordinate cronologicamente fino al 1300\", datato 1057, in cui, suo padre, Oddone, e sua madre, Adelaide, assieme ai figli Pietro, Amedeo e le figlie (\"Oddo et uxor mea Adalaicis et filii mei Petrus Admedeus et filie mee\"), fecero una donazione alla chiesa di Oulx.\nAlla morte del padre, Oddone, che mor\u00ec giovane, probabilmente nel 1057, suo fratello, Pietro divenne Pietro I Conte di Moriana e Conte d'Aosta; secondo il \"Regesta comitum Sabaudiae\", mor\u00ec a Torino il 19 gennaio (\"XIV Kal Feb depositio Dnis Oddonis Marchionis\") (invece, secondo lo storico C. W. Previt\u00e9-Orton, nel suo \"The early history of the house of Savoy (1000-1233)\", mor\u00ec il 21 maggio 1060) e lasci\u00f2 tutti i figli pressoch\u00e9 bambini affidati alla reggenza della moglie poco pi\u00f9 che quarantenne; tutt'oggi la salma di Oddone riposa nella Cattedrale di San Giovanni Battista a Torino.Pietro govern\u00f2 solo nominalmente, in quanto il potere era retto dalla madre Adelaide, oltre che al marito, sopravvisse anche ai figli e mantenne di fatto il potere, reggente prima per i figli, Pietro I e Amedeo, poi per il nipote, Umberto, fino alla morte, avvenuta nel 1091.Il documento n\u00ba 16 del \"Peter der Zweite, Graf von Savoyen, Markgraf in Italien\" ci documenta che nel 1064 Adelaide conduceva il governo assieme al figlio, Pietro, infatti il documento viene firmato dal figlio e dalla madre (\"Dominus Petrus Marchio filius quond. bon\u00e6 memori\u00e6 Oddonis marchionis simul cum domina Adheleida comitissa matre sua\").\nNel 1073, Amedeo, accompagnato dalla madre, Adelaide, si era recato a Roma, dove pot\u00e9 insieme con altri nobili borgognoni pronunciare il giuramento sulla tomba di s. Pietro di proteggere la Santa Sede.\nSecondo il monacoe cronista medievale, Lamberto di Hersfeld, nel suo \"Lamberti Annales\", l'imperatore, Enrico IV di Franconia, tra il dicembre del 1076 ed il gennaio 1077, avendo trovato tutti i valichi alpini, che collegavano la Germania all'Italia presidiati dai suoi avversari, Rodofo di Rheinfelden, Guelfo IV e Bertoldo I, decise di passare dalla Borgogna e attraversare il Moncenisio, nei feudi del Conte di Moriana, Pietro I; Enrico IV, accompagnato dalla moglie, Berta per poter attraversare i territori della Contea di Savoia e del marchesato di Torino tratt\u00f2 con la madre di Pietro e di Berta, sua suocera Adelaide, accompagnata dal genero, Amedeo (\"socrum suam filiumque eius Amedeum\")\nNel luglio del 1078, Amedeo, con la madre, Adelaide ed il fratello, Pietro, fece una donazione alla badia della Novalesa, come riporta \"Il conte Umberto I (Biancamano) e il re Ardoino: ricerche e documenti\".\nNemmeno un mese dopo, il 9 agosto, suo fratello Pietro I mor\u00ec, come conferma lo storico C. W. Previt\u00e9-Orton ne suo \"The early history of the house of Savoy (1000-1233)\"; secondo lo storico e genealogista ungherese Szabolcs de Vajay, nel suo \"Estudios Genealogicos, Heraldicos Y Nobiliarios\", quando parla della regina Berta d'Aragona, accenna che la morte di Pietro sia stata violenta .Alla morte di Pietro fu posta la questione della successione tra la figlia di Pietro, Agnese ed il fratello, Amedeo; pare che la questione fu risolta seguendo la legge salica, come accenna anche lo storico Domenico Carutti ne \"Il conte Umberto I (Biancamano) e il re Ardoino: ricerche e documenti\"; il successore di Pietro, nei suoi titoli fu il fratello, Amedeo II.La morte di Pietro \u00e8 confermata da due documenti del \"Peter der Zweite Graf von Savoyen, Markgraf in Italien, sein Haus und seine Lande, Vol. IV\": il n\u00ba 17, in cui \u00e8 asserito che il 26 ottobre 1078 Agnese \u00e8 vedova di Pietro (Agnes filia Guilielmi Pictavensis comitis et relicta olim nob. marchionis Petri) ed il n\u00ba 18, inerente ad una donazione del 1079, fatta dalla madre, Adelaide di Susa, dove viene citata la nuora, Agnese, figlia di Guglielmo VII e vedova di Pietro I (\"Agnetis comitiss\u00e6, fili\u00e6 Wilelmi comitis et relict\u00e6 quondam Petri marchionis\").\nIl governo di Amedeo fu solo nominale per\u00f2, in quanto il governo rimase di fatto nelle mani della madre Adelaide, tanto che lo storico francese Victor Flour de Saint-Genis, nel suo \"Histoire de Savoie\", lo cita col nome di Adelao (\"Am\u00e9 II dit Ad\u00e9la\u00f2\").\nAmedeo mor\u00ec nel 1080 e venne inumato nella Cattedrale di San Giovanni di Moriana, in Savoia; le \"Regesta comitum Sabaudiae\" nel documento n\u00b0 CC riportano la morte di Amedeo il 26 gennaio (\"VII Kal. Feb. ob. comes Amedeus de Sabaudia\"); ancora Victor Flour de Saint-Genis, nel suo \"Histoire de Savoie\" riporta la morte di Amedeo verso la fine del secolo, nel 1097 circa e, nella nota allegata, rammenta che vari storici hanno fissato la morte di Amedeo anche prima del 1080; infine rammenta che lo storico Franciscus Guillimanni (Franz Guillimann), nel suo \"De Helvetia\", indica Amedeo come uno dei partecipanti alla prima crociata al seguito del fratello del re di Francia, Filippo I, Ugo detto il Grande e Goffredo di Buglione. Ad Amedeo, nei suoi titoli, succedette il figlio maschio primogenito, Umberto, ancora bambino, con la reggenza della nonna, Adelaide.\nMatrimonio e discendenza.\nAmedeo aveva sposato una nobile di nome Giovanna, che Samuel Guichenon, nel suo \"Histoire g\u00e9n\u00e9alogique de la royale maison de Savoie\", la identifica con Giovanna di Ginevra, figlia del conte di Ginevra, Geroldo II e della moglie, Gisela. Amedeo da Giovanna ebbe cinque figli:"}
{"id": "66775", "revid": "141", "url": "https://it.wikipedia.org/wiki?curid=66775", "title": "Acquarello", "text": ""}
{"id": "66776", "revid": "436907", "url": "https://it.wikipedia.org/wiki?curid=66776", "title": "Birth", "text": ""}
{"id": "66777", "revid": "1226", "url": "https://it.wikipedia.org/wiki?curid=66777", "title": "Invasione Mongola della Russia", "text": ""}
{"id": "66779", "revid": "1226", "url": "https://it.wikipedia.org/wiki?curid=66779", "title": "Lorenzo il magnifico", "text": ""}
{"id": "66780", "revid": "196390", "url": "https://it.wikipedia.org/wiki?curid=66780", "title": "Costituzione italiana", "text": ""}
{"id": "66784", "revid": "31092", "url": "https://it.wikipedia.org/wiki?curid=66784", "title": "Corona solare", "text": "La corona solare \u00e8 la parte pi\u00f9 esterna dell'atmosfera del Sole.\nFormata da gas (soprattutto idrogeno) e vapori provenienti dagli strati sottostanti dell'atmosfera solare, si estende per milioni di chilometri; la corona \u00e8 stata rilevata nel 2021 dalla sonda Parker Solar Probe che \u00e8 passata attraverso di essa: \u00e8 di forma molto approssimativamente sferica ma estremamente caotica con una estensione che va da 19,7 a 18,4 raggi solari a causa delle linee magnetiche generate dall'interazione delle celle sottostanti che producono un fenomeno (\"switch backs\") in continua instabilit\u00e0 che piega ed attorciglia estremamente i campi magnetici deformando la corona variabilmente.\nLa corona \u00e8 visibile, assieme alla cromosfera, durante le eclissi solari totali, o con l'ausilio di un apposito strumento, il coronografo.: essendo estremamente calda (fino a milioni di gradi Celsius), la materia in essa contenuta \u00e8 sotto forma di plasma. Il meccanismo che la riscalda non \u00e8 perfettamente compreso, ma una parte rilevante \u00e8 sicuramente giocata dal campo magnetico solare, mentre il motivo della sua normale invisibilit\u00e0 ad occhio nudo \u00e8 che \u00e8 estremamente tenue.\nL'elevata temperatura della corona determina le insolite righe spettrali, che indussero a pensare nel XIX secolo, che l'atmosfera solare contenesse un elemento chimico ignoto, che fu denominato \"coronio\". Queste righe spettrali erano invece dovute alla presenza di ioni di ferro che avevano perso 13 elettroni esterni (Fe-XIV), processo di fortissima ionizzazione che pu\u00f2 avvenire soltanto a temperature del plasma superiori a 106 kelvin.\nIn effetti, che il Sole avesse una corona a un milione di gradi fu scoperto per la prima volta da Walter Grotrian nel 1939 e da Bengt Edl\u00e9n nel 1941, in seguito all'identificazione delle righe coronali (osservate sin dal 1869) come transizioni di livelli metastabili di metalli altamente ionizzati (la riga verde del FeXIV a 5303 \u00c5, ma anche la riga rossa del FeX a 6374 \u00c5).\nCaratteristiche fisiche.\nLa corona solare \u00e8 molto pi\u00f9 calda (di un fattore 200) della superficie visibile del Sole: la temperatura effettiva della fotosfera \u00e8 di 5777 K, mentre la corona ha una temperatura media di un milione di kelvin, ma invero si tratterebbe di temperatura cinetica.. Quindi essa ha una densit\u00e0 media calcolata in 10\u221212 volte quella della fotosfera e produce un milionesimo della luce visibile. La corona \u00e8 separata dalla fotosfera dalla cromosfera. Il meccanismo esatto di riscaldamento \u00e8 tema di dibattito scientifico.\nL'altissima temperatura e la estremamente rarefatta densit\u00e0 della corona (apparente contraddizione di un fenomeno fisico ancora poco conosciuto e non comunemente sperimentato) forniscono delle caratteristiche spettrali insolite, alcune delle quali suggerirono nel XIX secolo che contenesse un elemento allora sconosciuto chiamato \"coronium\", tuttavia \u00e8 stato appurato che derivano da elementi conosciuti in uno stato di alta ionizzazione del ferro, che possono esistere soltanto a temperature dell'ordine del milione di gradi.\nLa corona non \u00e8 equivalentemente distribuita attorno alla superficie: durante i periodi di quiete \u00e8 approssimativamente confinata nelle regioni equatoriali, con i cosiddetti buchi coronali nelle regioni polari, mentre durante i periodi di attivit\u00e0 solare essa \u00e8 distribuita attorno all'equatore e ai poli ed \u00e8 maggiormente presente nelle aree di attivit\u00e0 delle macchie solari.\nIl ciclo solare dura approssimativamente 11 anni, da un minimo solare al successivo. A causa della rotazione differenziale (l'equatore ruota pi\u00f9 velocemente dei poli), l'attivit\u00e0 delle macchie solari sar\u00e0 pi\u00f9 pronunciata in vicinanza del massimo solare quando il campo magnetico \u00e8 pi\u00f9 attorcigliato. Associati alle macchie solari vi sono gli archi coronali, anelli di flusso magnetico, che fuoriescono dall'interno del sole.\nSin da quando sono state riprese le prime immagini nei raggi X ad alta risoluzione dal satellite Skylab nel 1973, ed in seguito da Yohkoh e dagli altri satelliti, si \u00e8 visto che la struttura della corona \u00e8 molto complessa e variegata, ed \u00e8 stato necessario classificare le diverse zone caratteristiche visibili sul disco coronale.\nSi distinguono generalmente diverse regioni e ne emerge il seguente quadro morfologico, qui di seguito descritto brevemente.\nLe regioni attive.\nLe regioni attive sono insiemi di strutture ad arco che connettono punti di polarit\u00e0 magnetica opposta in fotosfera, gli anelli coronali. Si dispongono generalmente in due fasce di attivit\u00e0 parallele all'equatore solare. La temperatura media \u00e8 compresa tra due e quattro milioni di kelvin, mentre la densit\u00e0 \u00e8 compresa tra 109 e 1010 particelle per cm\u00b3.\nLe regioni attive comprendono tutti i fenomeni direttamente connessi al campo magnetico ai quali si fa riferimento\nquando si parla di attivit\u00e0 solare e che avvengono ad altezze molto differenti sulla superficie del Sole: macchie solari e facule (in fotosfera), spicole, filamenti e \"plage\" (in cromosfera), protuberanze (in cromosfera e nella regione di transizione, ma anche in corona), e brillamenti. Questi ultimi di solito interessano la corona e la cromosfera, ma se sono molto violenti possono anche perturbare la fotosfera e dare luogo persino a un'onda di Moreton, descritta da Uchida.\nAl contrario, le protuberanze sono strutture estese e fredde che si vedono in H\u03b1 come strisce scure (filamenti) sul disco solare, a forma di serpente. La loro temperatura \u00e8 di circa 5000-8000 K e pertanto sono considerate strutture cromosferiche.\nArchi Coronali.\nGli archi coronali sono le strutture basilari della corona create dal campo magnetico. Questi anelli sono le strutture magnetiche chiuse analoghe alle strutture aperte che possono essere trovate nei buchi coronali nelle regioni polari e nel vento solare. Questi tubi di flusso magnetico emergono dalla superficie del sole e sono pieni di plasma caldissimo. A causa dell'elevatissima attivit\u00e0 magnetica in queste regioni attive, gli archi coronali possono essere spesso i precursori dei brillamenti e delle espulsioni di massa coronali.\nIl plasma solare che riempie queste strutture \u00e8 riscaldato da 4400 K fino a oltre 106 K, a partire dalla fotosfera e dalla cromosfera attraverso la regione di transizione fino alla corona. Spesso, il plasma solare \u00e8 spinto in questi archi da un piede verso l'altro da una differenza di pressione che si crea tra i due punti alla base e si instaura cos\u00ec un flusso a sifone, o in generale, un flusso asimmetrico dovuto a qualche altra causa.\nQuando il plasma risale dai piedi verso l'alto, come succede sempre durante la fase iniziale dei brillamenti che non alterano la topologia del campo magnetico, si parla si \"evaporazione cromosferica\". Quando il plasma raffredda, si pu\u00f2 avere invece la \"condensazione cromosferica\".\nSi pu\u00f2 anche avere un flusso simmetrico da entrambi i piedi dell'arco, che provoca un aumento della densit\u00e0 all'interno dell'arco.\nIl plasma pu\u00f2 raffreddare molto rapidamente in questa regione (a causa di una instabilit\u00e0 termica) creando filamenti scuri sul disco solare o protuberanze sul bordo del disco.\nGli archi coronali possono avere tempi di vita dell'ordine dei secondi (nel caso dei brillamenti), minuti, ore o giorni.\nDi solito gli archi coronali che durano per lunghi periodi di tempo si dicono in \"stato stazionario\", nei quali si ha un equilibrio energetico tra potenza immessa e dissipata.\nGli archi coronali sono diventati molto importanti da quando si cerca di comprendere l'attuale problema del riscaldamento coronale. Gli anelli coronali sono sorgenti di plasma che irradiano notevolmente e pertanto facili da osservare da strumenti come \"TRACE\"; essi costituiscono degli ottimi laboratori da osservare per studiare fenomeni come le oscillazioni solari, la propagazione delle onde e i nanobrillamenti. Ad ogni modo, rimane difficile trovare una soluzione al problema del riscaldamento coronale, poich\u00e9 queste strutture vengono osservate da lontano, lasciando molte ambiguit\u00e0 di interpretazione (ad esempio, il contributo della radiazione lungo la linea di vista).\nMisurazioni \"in-situ\" sono necessarie prima che una risposta definitiva possa essere data; la prossima missione Solar Probe Plus della NASA che partir\u00e0 nel 2018 raccoglier\u00e0 dati a distanza ravvicinata dal Sole.\nLe strutture a grande scala.\nLe strutture a grande scala sono degli archi molto ampi che possono ricoprire fino a un quarto del disco solare e contengono plasma meno denso degli archi presenti nelle regioni attive.\nFurono scoperte per la prima volta l'8 giugno 1968 durante l'osservazione di un brillamento compiuta da una sonda spaziale.\nLa struttura a grande scala della corona cambia durante il ciclo undecennale di attivit\u00e0 solare e diventa particolarmente elementare durante il periodo di minimo, quando il campo magnetico solare \u00e8 approssimativamente quello di un dipolo (pi\u00f9 una componente quadripolare).\nLe interconnessioni di regioni attive.\nLe interconnessioni di regioni attive sono archi che connettono zone di polarit\u00e0 magnetica opposta, in regioni attive diverse. Variazioni significative di queste strutture sono viste spesso dopo un brillamento.\nAltre strutture di questo tipo sono gli helmet streamers, grandi pennacchi con la forma a cappuccio con lunghe punte che di solito sovrastano le macchie solari e le regioni attive.\nQuesti pennacchi coronali sono considerati le sorgenti del vento solare lento.\nLe cavit\u00e0 di filamento.\nLe cavit\u00e0 di filamento sono zone che appaiono scure nei raggi X e sono sovrastanti regioni in cui si osservano i filamenti in H\u03b1 in cromosfera.\nFurono osservate per la prima volta dalle due sonde spaziali del 1970 che scoprirono anche la presenza dei \"buchi coronali\".\nLe cavit\u00e0 di filamento sono nubi di gas pi\u00f9 freddo, sospese sulla superficie del Sole da forze magnetiche.\nLe regioni di intenso campo magnetico appaiono scure nelle immagini, perch\u00e9 sono povere di gas caldo. Infatti, la somma della pressione magnetica e della pressione del plasma deve essere costante dappertutto sull'eliosfera per avere una configurazione di equilibrio: dove il campo magnetico \u00e8 pi\u00f9 elevato, il plasma deve essere pi\u00f9 freddo o meno denso. La pressione del plasma formula_1 pu\u00f2 essere calcolata dall'equazione di stato per un gas perfetto formula_2, dove formula_3 \u00e8 la densit\u00e0 di particelle per unit\u00e0 di volume, formula_4 la costante di Boltzmann e formula_5 la temperatura del plasma. \u00c8 evidente dall'equazione che la pressione del plasma diminuisce quando la temperatura del plasma decresce rispetto alle regioni circostanti, oppure quando la zona di intenso campo magnetico si svuota. Lo stesso effetto fisico rende le macchie solari scure in fotosfera.\nI punti brillanti.\nI punti brillanti sono piccole regioni attive disseminate su tutto il disco solare.\nI punti brillanti furono osservati per la prima volta nei raggi X l'8 aprile 1969 da una sonda spaziale.\nLa frazione della superficie solare coperta dai punti brillanti varia con il ciclo solare.\nEssi sono associati a piccole regioni bipolari del campo magnetico.\nLa loro temperatura media varia da 1.1 MK a 3.4 MK. Le variazioni in temperatura sono spesso correlate a cambiamenti nell'emissione nei raggi X.\nI buchi coronali.\nI buchi coronali sono le regioni polari che appaiono scure nei raggi X poich\u00e9 emettono pochissima radiazione. Sono vaste regioni del Sole in cui il campo magnetico \u00e8 unipolare e si apre verso lo spazio interplanetario. Da queste regioni ha origine il vento ad alta velocit\u00e0.\nNelle immagini UV dei buchi coronali, si vedono spesso delle altre piccole strutture, simili a delle bolle di forma allungata, che appaiono sospese nel vento solare. Queste sono le cosiddette piume coronali. Pi\u00f9 esattamente esse hanno la forma di lunghe e sottili stelle filanti che si spingono verso l'esterno dal polo nord e sud del Sole.\nIl Sole quieto.\nLe regioni solari che non fanno parte delle regioni attive e dei buchi coronali sono comunemente identificate come parte del Sole quieto.\nLa regione equatoriale ha velocit\u00e0 di rotazione maggiore delle zone polari.\nIl risultato della rotazione differenziale del Sole \u00e8 che le regioni attive nascono sempre in due fasce parallele all'equatore e la loro estensione aumenta durante i periodi di massimo del ciclo solare, mentre quasi scompaiono durante ciascun periodo di minimo. Pertanto il Sole quieto coincide sempre con la zona equatoriale e la sua superficie \u00e8 inferiore durante il massimo del ciclo solare. In vicinanza del minimo, l'estensione del Sole quieto aumenta fino a ricoprire l'intera superficie del disco solare con l'esclusione dei poli in cui vi sono i buchi coronali e di qualche punto brillante.\nVariabilit\u00e0 della corona.\nUn quadro altrettanto differenziato da quello morfologico emerge da un'analisi della dinamica delle principali strutture della corona, che si evolvono su tempi molto differenti tra loro.\nStudiare la variabilit\u00e0 coronale nel suo complesso non \u00e8 semplice perch\u00e9 i tempi di evoluzione delle varie strutture possono variare anche di sette ordini di grandezza. Allo stesso modo variano le dimensioni tipiche delle regioni in cui avvengono gli eventi coronali, come si evince dalla seguente tabella:\nI brillamenti.\nI brillamenti hanno luogo nelle regioni attive e danno luogo ad improvvisi aumenti del flusso di radiazione emesso in regioni limitate della corona.\nSono fenomeni molto complessi, osservabili in diverse bande, interessano parecchie zone dell'atmosfera solare e coinvolgono parecchi effetti fisici, termici e non termici, e talvolta estese ricombinazioni di campo magnetico ed espulsione di materiale.\nSi tratta di fenomeni impulsivi, della durata media di 15 minuti, anche se alcuni fenomeni pi\u00f9 energetici possono durare diverse ore. I brillamenti implicano un notevole e rapido aumento della densit\u00e0 e della temperatura.\nSolo raramente si osserva emissione in luce bianca, di solito i brillamenti si vedono soltanto nelle bande UV e X, caratteristiche dell'emissione cromosferica e coronale.\nIn corona la morfologia dei brillamenti che pu\u00f2 desumersi dalle osservazioni nei raggi X morbidi e duri, nella banda UV e in H\u03b1 \u00e8 molto complessa. Ad ogni modo si possono distinguere\ndue tipi di strutture:\nPer quanto riguarda la dinamica temporale si distinguono in genere tre diverse fasi, di durata molto differente tra loro, che possono dipendere anche drasticamente dalla banda di lunghezze d'onda in cui si osserva l'evento:\nTalvolta si riesce a distinguere anche una fase che precede il brillamento, detta fase \"pre-flare\"\".\nLe espulsioni di massa coronale.\nI \"transienti\" della corona (detti anche espulsioni di massa coronale o CME) sono enormi quantit\u00e0 di materiale della corona che viaggiano dal Sole a pi\u00f9 di milioni di km/h, e contenenti circa 10 volte l'energia del brillamento che li provoca. Alcune espulsioni maggiori possono emettere centinaia di milioni di tonnellate di materia nello spazio: quando raggiungono la Terra possono danneggiare i satelliti e disturbare le telecomunicazioni.\nUna tempesta solare.\nQuesti filmati sono stati ripresi dal satellite SOHO nell'arco di due settimane tra ottobre e novembre del 2003. Le immagini sono state riprese contemporaneamente dai diversi strumenti a bordo del satellite, MDI (che produce magnetogrammi), EIT (che fotografa la corona nell'ultravioletto) e LASCO (il coronografo).\nIl primo video in alto a sinistra (in grigio) mostra i magnetogrammi al variare del tempo. In alto a destra (in giallo) \u00e8 visibile la fotosfera in luce bianca filmata da MDI.\nInoltre EIT ha filmato l'evento nei suoi quattro filtri sensibili a diverse lunghezze d'onda, che selezionano plasma a diverse temperature. Le immagini in arancione (a sinistra) si riferiscono al plasma della cromosfera-regione di transizione, mentre quelle in verde (a destra) alla corona.\nNell'ultimo filmato al centro in basso le immagini del Sole nell'ultravioletto riprese da EIT sono state combinate con quelle riprese dal coronografo LASCO.\nTutti gli strumenti hanno registrato la tempesta che \u00e8 considerata come uno degli esempi di\nmaggiore attivit\u00e0 solare osservata da SOHO e forse dalla comparsa delle prime osservazioni solari dallo spazio.\nLa tempesta ha coinvolto tutto il plasma dell'atmosfera solare dalla cromosfera alla corona, come si pu\u00f2 vedere nei filmati, che sono ordinati da sinistra a destra, dall'alto in basso,\nnella direzione in cui aumenta la temperatura del sole: fotosfera (giallo), cromosfera-regione di transizione (arancione), corona interna (verde) e corona esterna (blu).\nLa corona \u00e8 visibile attraverso il coronografo LASCO, che blocca la luce proveniente dal disco brillante del Sole, in modo che anche la radiazione molto pi\u00f9 debole della corona pu\u00f2 essere vista. In questo filmato, il coronografo interno (denominato C2) \u00e8 combinato con il coronografo esterno (C3).\nMentre il video va avanti, possiamo osservare un certo numero di strutture del Sole attivo. Lunghi pennacchi irradiano verso l'esterno dal Sole e oscillano dolcemente a causa della loro interazione con il vento solare. Le regioni bianche brillanti sono visibili a causa della elevata densit\u00e0 degli elettroni liberi che diffondono la luce dalla fotosfera verso l'osservatore. I protoni e gli altri atomi ionizzati sono presenti anch'essi, ma non sono visibili poich\u00e9 non interagiscono con i fotoni altrettanto frequentemente degli elettroni. Di tanto in tanto si osservano delle espulsioni di massa coronali che vengono lanciate dal Sole. Alcuni di questi getti di particelle possono saturare le fotocamere con un effetto simile alla neve.\nVisibili nei coronografi sono anche le stelle e i pianeti. Le stelle sono viste spostarsi lentamente a destra, trasportate dal moto relativo del Sole e della Terra. Il pianeta Mercurio \u00e8 visibile come un punto brillante che si sposta dalla sinistra del Sole.\nCorone stellari.\nAltre stelle oltre al Sole possiedono corone, che possono essere rilevate dai telescopi a raggi X.\nLe corone stellari si trovano in tutte le stelle della sequenza principale della parte fredda del diagramma Hertzsprung-Russell.\nNelle stelle giovani alcune corone possono essere pi\u00f9 luminose di quella del Sole.\nPer esempio, FK Comae Berenices \u00e8 il prototipo della classe FK Com di stelle variabili. Queste sono giganti di classe spettrale G e K con un'insolita rotazione rapida e altri segni di straordinaria attivit\u00e0. Le loro corone sono tra le pi\u00f9 luminose nei raggi X (\"L\"x \u2265 1032 erg\u00b7s\u22121 or 1025W) e tra le pi\u00f9 calde tra quelle conosciute con temperature dominanti fino a 40 MK.\nLe osservazioni astronomiche compiute con l'Osservatorio Einstein da Giuseppe Vaiana e il suo gruppo hanno mostrato che le stelle F, G, K e M possiedono cromosfere e spesso anche corone in modo simile al Sole.\nLe stelle O-B, pur non avendo la zona di convezione, hanno una forte emissione nei raggi X. Ad ogni modo queste stelle non hanno una corona, ma gli strati stellari pi\u00f9 esterni emettono questa radiazione durante shock dovuti a instabilit\u00e0 termiche che avvengono in bolle di gas che si muovono rapidamente.\nAnche le stelle A non hanno la zona di convezione ma non emettono negli UV e nei raggi X. Pertanto sembra che non abbiano n\u00e9 cromosfera n\u00e9 corona.\nFisica della corona.\nLa materia che costituisce la parte pi\u00f9 esterna dell'atmosfera solare si trova allo stato di plasma, ad altissima temperatura (di qualche milione di gradi) e a bassissima densit\u00e0 (dell'ordine di 1015 particelle per metro cubo).\nPer definizione di plasma, si tratta di un insieme quasi neutro di particelle che esibisce un comportamento collettivo.\nLa composizione \u00e8 la stessa di quella all'interno del Sole, essenzialmente idrogeno, ma completamente ionizzato, quindi protoni ed elettroni, pi\u00f9 una piccola frazione di tutti gli altri atomi nelle stesse percentuali presenti in fotosfera. Persino i metalli pi\u00f9 pesanti, come il ferro, sono parzialmente ionizzati ed hanno perso una buona parte degli elettroni pi\u00f9 esterni. Lo stato di ionizzazione di un dato elemento chimico dipende strettamente dalla temperatura ed \u00e8 regolato dall'equazione di Saha. La presenza di righe di emissione di stati altamente ionizzati del ferro e di altri metalli ha permesso di determinare con esattezza la temperatura del plasma coronale e di scoprire che la corona era molto pi\u00f9 calda degli strati dell'atmosfera pi\u00f9 interni della cromosfera.\nLa corona si presenta quindi come un gas caldissimo ma leggerissimo: si pensi che la pressione in fotosfera \u00e8 di solito soltanto 0,1-0,6 Pa, mentre sulla Terra la pressione atmosferica \u00e8 di circa 100 kPa, cio\u00e8 quasi un milione di volte pi\u00f9 grande che sulla superficie solare.\nTuttavia non \u00e8 del tutto vero che si tratta di un gas, perch\u00e9 \u00e8 costituita da particelle cariche, essenzialmente protoni ed elettroni, che si muovono a velocit\u00e0 diverse.\nSupponendo che mediamente abbiano la stessa energia cinetica\n(per il teorema di equipartizione dell'energia), gli elettroni hanno una massa circa 1800 volte pi\u00f9 piccola dei protoni, quindi acquistano una maggiore velocit\u00e0. Gli ioni metallici sono sempre quelli pi\u00f9 lenti. Questo fatto ha delle conseguenze fisiche notevoli sia sui processi di radiazione, che nella corona sono molto diversi che in fotosfera, sia sulla conduzione termica.\nInoltre la presenza di cariche elettriche induce la generazione di correnti elettriche e di intensi campi magnetici. In questo plasma si possono propagare anche delle onde magnetoidrodinamiche, anche se non \u00e8 ancora chiaro come esse possano essere trasmesse o generate nella corona.\nRadiazione.\nLa corona emette radiazione principalmente nei raggi X che pu\u00f2 essere osservata soltanto dallo spazio.\nIl plasma della corona \u00e8 trasparente alla propria radiazione e a quella proveniente da regioni restostanti, pertanto si dice che \u00e8 otticamente sottile. Il gas infatti \u00e8 molto rarefatto e il cammino libero medio dei fotoni supera di gran lunga tutte le altre lunghezze in gioco, comprese le dimensioni delle strutture coronali.\nDiversi processi di radiazione intervengono nell'emissione, che \u00e8 determinata principalmente dai processi di collisione binaria tra le particelle che costituiscono il plasma, mentre le interazioni con i fotoni provenienti dalle regioni sottostanti sono rarissime.\nPoich\u00e9 l'emissione \u00e8 controllata dai processi di collisione tra ioni ed elettroni, l'energia irradiata da un volume unitario nell'unit\u00e0 di tempo risulta proporzionale al quadrato del numero di particelle per unit\u00e0 di volume, o pi\u00f9 esattamente, al prodotto della densit\u00e0 elettronica per la densit\u00e0 dei protoni.\nI processi di emissione continua sono il bremstrahlung (radiazione di frenamento) e il contributo alla radiazione che deriva dalla ricombinazione degli ioni con gli elettroni.\nInoltre per la determinazione delle perdite radiative, occorre tenere in considerazione tutte le righe di emissione degli elementi chimici che compongono l'atmosfera solare, che si formano nella regione di transizione e in corona, e si sovrappongono all'emissione continua.\nTali righe costituiscono il contributo dominante fino alla temperatura di 30 MK; oltre questo valore il processo di emissione pi\u00f9 importante diventa il bremstrahlung degli elettroni, che irradiano quando rallentanto perch\u00e9 risentono della forza elettrica di attrazione dei protoni e perdono parte della loro energia cinetica.\nMolto importanti sono anche i processi a due fotoni, che avvengono in seguito all'eccitazione di un livello metastabile\nin un atomo di configurazione simile all'idrogeno o all'elio, con l'emissione di due fotoni.\nConduzione termica.\nNella corona la conduzione termica avviene dall'esterno pi\u00f9 caldo verso gli strati interni pi\u00f9 freddi. I responsabili del processo di diffusione del calore sono gli elettroni, che molto pi\u00f9 leggeri degli ioni, si muovono pi\u00f9 velocemente, come spiegato sopra.\nIn presenza di un campo magnetico la conducibilit\u00e0 del plasma diventa pi\u00f9 elevata in direzione parallela alle linee di campo piuttosto che in direzione perpendicolare.\nUna particella carica che si muove in direzione perpendicolare al campo magnetico subisce la forza di Lorentz che \u00e8 normale al piano individuato dalla velocit\u00e0 e dal campo magnetico.\nQuesta forza la costringe a muoversi lungo spirali attorno alle linee di campo, alla frequenza di ciclotrone.\nIn generale, poich\u00e9 le particelle hanno anche una componente della velocit\u00e0 lungo il campo magnetico, l'effetto della forza di Lorentz \u00e8 quello di costringerle a percorrere traiettorie a spirale attorno alle linee di campo.\nSe le collisioni tra le particelle sono molto frequenti, esse vengono deviate dalla loro traiettoria e statisticamente procedono in modo casuale in tutte le direzioni. Questo \u00e8 quello che avviene in fotosfera, dove \u00e8 il plasma a trascinare il campo magnetico con s\u00e9 nel suo moto. Nella corona, invece, il cammino libero medio degli elettroni \u00e8 dell'ordine del chilometro ed anche pi\u00f9, e pertanto ciascun elettrone pu\u00f2 compiere molte eliche attorno alle linee di campo prima di essere deviato in seguito ad una collisione.\nPertanto la trasmissione del calore \u00e8 favorita lungo le linee del campo magnetico ed inibita in direzione perpendicolare.\nIn direzione longitudinale al campo magnetico, la conducibilit\u00e0 termica della corona \u00e8 data da.\nformula_6\ndove formula_7 \u00e8 la costante di Boltzmann,\nformula_5 \u00e8 la temperatura in kelvin,\nformula_9 la massa dell'elettrone,\nformula_10 la carica elettrica dell'elettrone,\nformula_11\nil logaritmo di Coulomb, con\nformula_12\nla lunghezza di Debye del plasma di densit\u00e0 formula_3 di particelle per unit\u00e0 di volume. Il logaritmo di Coulomb formula_14 vale circa 20 in corona, per una temperatura media di 1 MK ed una densit\u00e0 di 1015 particelle per m3, e circa 10 in cromosfera, laddove la temperatura \u00e8 di circa 10 kK e la densit\u00e0 \u00e8 dell'ordine di 1018 particelle per m3, ed in pratica pu\u00f2 essere assunto costante.\nPertanto, se si indica con formula_15 la densit\u00e0 di corrente termica espressa in W m\u22123, la legge di Fourier della conduzione, da calcolare soltanto lungo la direzione formula_16 del campo magnetico, diviene:\nformula_17\nCalcoli numerici hanno dimostrato che la conducibilit\u00e0 della corona \u00e8 paragonabile a quella del rame.\nSismologia della corona.\nLa sismologia della corona \u00e8 un nuovo modo di studiare il plasma della corona solare con l'uso delle onde magnetohidrodinamiche (MHD).\nLa magnetoidrodinamica studia la dinamica dei fluidi conduttori (elettricamente) \u2014 in questo caso il fluido \u00e8 il plasma coronale.\nDa un punto di vista filosofico, la sismologia coronale \u00e8 simile alla sismologia terrestre, all'eliosismologia, alla spettroscopia del plasma di laboratorio.\nIn tutti questi campi, onde di vario tipo sono usate per indagare su un mezzo.\nLe potenzialit\u00e0 della sismologia nella determinazione dei campi magnetici coronali, della scala\ndi altezza della densit\u00e0, della struttura fine e del riscaldamento \u00e8 stata dimostrata da diversi gruppi di ricerca.\nProblema del riscaldamento.\nIl problema del riscaldamento della corona si riferisce alla spiegazione delle alte temperature della corona rispetto alla superficie. Queste richiedono un trasporto di energia dall'interno del sole alla corona attraverso processi non termici, perch\u00e9 la seconda legge della termodinamica impedisce che il calore fluisca direttamente dalla fotosfera solare a circa 5800 K verso la corona molto pi\u00f9 calda a circa 1-3 milioni K (alcune zone possono raggiungere anche i 10 milioni K). Si pu\u00f2 calcolare facilmente l'ammontare di energia richiesto per riscaldare la corona, circa 1\u00a0kW per metro quadro di superficie solare, circa 1/40000 dell'insieme di energia luminosa emessa. Questa quantit\u00e0 di energia deve bilanciare le perdite radiative della corona solare ed il calore condotto dagli elettroni liberi lungo le linee di campo verso gli strati pi\u00f9 freddi ed interni, attraverso la ripidissima regione di transizione, fino a dove la temperatura non raggiunge il valore minimo di 4.400 K in cromosfera.\nQuesta sottile regione in cui la temperatura aumenta rapidamente dalla cromosfera alla corona \u00e8 conosciuta come la zona di transizione e pu\u00f2 estendersi da dieci a centinaia di chilometri.\nPer fare un esempio, \u00e8 come se una lampadina riscaldasse l'aria circostante rendendola pi\u00f9 calda della superficie del vetro. La seconda legge della termodinamica sarebbe violata.\nSono attualmente emerse due teorie per spiegare il fenomeno: il \"riscaldamento attraverso le onde\" e la \"riconnessione magnetica\" (o \"nanobrillamenti\"). Anche se negli scorsi 50 anni nessuna delle due ha potuto fornire una risposta, alcuni fisici pensano che la soluzione consista in una qualche combinazione delle due teorie, sebbene non siano ancora chiari i dettagli.\nLa missione della NASA Solar Probe + prevede di avvicinarsi al Sole a una distanza di circa 9.5 raggi solari per studiare il riscaldamento coronale e l'origine del vento solare. Nel 2012 utilizzando i dati del Solar Dynamics Observatory, Sven Wedemeyer-B\u00f6hm Institute of Theoretical Astrophysics dell'Universit\u00e0 di Oslo e i suoi collaboratori hanno individuato migliaia di Tornado Magnetici che trasportano l'energia termica dagli strati pi\u00f9 interni del sole a quelli pi\u00f9 esterni.\nTeoria delle onde.\nLa teoria del riscaldamento attraverso le onde venne proposta nel 1949 da \u00c9vry Schatzman e ipotizza che onde trasportino energia dall'interno del sole alla cromosfera e alla corona. Il Sole \u00e8 costituito da plasma, che permette l'attraversamento di varie tipi di onde, analogamente alle onde sonore nell'aria. I tipi di onde pi\u00f9 importanti sono le onde magnetoacustiche e le onde di Alfv\u00e9n. Le prime sono onde sonore modificate dalla presenza di un campo magnetico mentre le ultime sono simile alle onde radio ULF modificate dall'interazione con il plasma. Entrambi i tipi possono essere generate dalla turbolenza della granulazione e della supergranulazione nella fotosfera solare, ed entrambe possono trasportare energia per una certa distanza attraverso l'atmosfera solare prima di diventare onde d'urto e dissipare la loro energia in calore.\nUn problema di questa teoria consiste nel trasporto del calore nel luogo appropriato. Le onde magnetoacustiche non possono trasportare energia sufficiente attraverso la cromosfera verso la corona a causa della bassa pressione presente nella cromosfera e a causa della tendenza ad essere riflesse indietro nella fotosfera. Le onde di Alfv\u00e9n possono trasportare abbastanza energia, ma non si dissipano velocemente nella corona. Le onde che sono presenti nel plasma sono difficili da capire e da descrivere analiticamente, ma simulazioni al computer effettuate da Thomas Bogdan e dai suoi colleghi nel 2003 sembrano mostrare che le onde di Alfv\u00e9n possano tramutarsi in altre onde alla base della corona, fornendo un percorso per il trasporto di grandi quantit\u00e0 di energia dalla fotosfera nella corona e dissiparsi una volta entrate in essa sotto forma di calore.\nUn altro problema con la teoria del riscaldamento basata sulle onde era la completa assenza, fino alla fine degli anni novanta, di qualsiasi evidenza diretta di onde che attraversano la corona solare. La prima osservazione di onde che si propagano nella corona \u00e8 stata compiuta nel 1997 con il satellite SOHO, la prima piattaforma spaziale in grado di osservare il Sole nei raggi EUV per lunghi periodi di tempo con fotometria stabile. Quelle erano onde magneto-acustiche alla frequenza di circa 1 millihertz (che corrispondono a un periodo d'onda di circa 1.000 secondi) che trasportavano soltanto il 10% dell'energia richiesta per riscaldare la corona. Molte osservazioni esistono di fenomeni dovuti a onde localizzate in alcune regioni coronali, come onde di Alfv\u00e9n emesse da brillamenti solari, ma si tratta di eventi transienti che non possono spiegare il riscaldamento uniforme della corona.\nNon si sa ancora esattamente quanta energia trasportata dalle onde possa essere resa disponibile per riscaldare la corona. I risultati pubblicati nel 2004 usando i dati di TRACE sembrano indicare che ci sono onde nell'atmosfera solare alla frequenza addirittura di 100 mHz (corrispondente a un periodo di circa 10 secondi). Le misure di temperatura di ioni diversi nel vento solare con lo strumento UVCS su SOHO hanno fornito una forte evidenza indiretta della presenza di onde alla frequenza persino di 200\u00a0Hz, che cade nell'intervallo di udibilit\u00e0 dell'orecchio umano.\nQueste onde sono molto difficili da individuare in circostanze normali, ma i dati raccolti durante le eclissi solari dal gruppo di Williams College suggeriscono la presenza di tali onde tra 1\u201310\u00a0Hz.\nRecentemente, moti alfv\u00e9nici sono stati trovati nella parte pi\u00f9 bassa dell'atmosfera solare\nnel Sole quieto, nei buchi coronali e nelle regioni attive con osservazioni compiute con l'AIA su Solar Dynamics Observatory.\nQueste oscillazioni di Alfv\u00e9n hanno una potenza considerevole, e sembrano essere connesse alle oscillazioni di Alfv\u00e9n precedentemente registrate con il satellite Hinode.\nTeoria della riconnessione magnetica.\nQuesta teoria si riferisce alle induzioni di correnti elettriche nella corona da parte del campo magnetico solare. Queste correnti collasserebbero immediatamente, rilasciando energia sotto forma di calore e onde nella corona. Questo processo viene chiamato \"riconnessione\" per il comportamento particolare dei campi magnetici nel plasma (o in un qualunque fluido conduttore come il mercurio o l'acqua di mare). In un plasma le linee del campo magnetico sono normalmente collegate a elementi di materia, in modo che la topologia del campo magnetico rimanga la stessa: se una particolare coppia di poli magnetici nord e sud sono collegati da una linea di campo, allora anche se il plasma o i magneti si muovono, quella linea di campo continuer\u00e0 a connettere quei particolari poli. La connessione viene mantenuta dalle correnti elettriche indotte nel plasma. Sotto certe condizioni queste correnti possono collassare, permettendo al campo magnetico di \"riconnettersi\" ad altri poli magnetici e rilasciare energia sotto forma di calore e onde.\nLa riconnessione magnetica \u00e8 il fenomeno che provoca i brillamenti solari, le pi\u00f9 grandi esplosioni nel sistema solare. Inoltre, la superficie del sole \u00e8 coperta da milioni di piccole regioni magnetizzate di 50\u20131000\u00a0km che si muovono costantemente sotto l'effetto della granulazione. Il campo magnetico nella corona dovrebbe quindi essere soggetto a costanti riconnessioni per adattarsi al movimento di questo \"tappeto magnetico\", e l'energia rilasciata da questo processo \u00e8 una candidata come fonte del calore della corona, forse sotto forma di \"microbrillamenti\" o di nanobrillamenti, ognuno dei quali produrrebbe un contributo di energia.\nQuesta teoria fu sostenuta da Eugene Parker negli anni ottanta, ma \u00e8 ancora controversa. In particolare, i telescopi TRACE e SOHO/EIT sono in grado di osservare singoli microbrillamenti come piccole luminosit\u00e0 nella luce ultravioletta, e ne sono stati rilevati troppo pochi per giustificare l'energia della corona. Una porzione di essa potrebbe essere sotto forma di onde, o da un processo di riconnessione magnetica talmente graduale da fornire energia in modo continuativo e non essere rilevato dai telescopi. Attualmente si stanno effettuando delle ricerche su varianti di questa teoria come ipotesi su altre cause di stress del campo magnetico o di produzione di energia.\nSpicole (di tipo II).\nPer decenni, i ricercatori hanno creduto che le spicole potessero fornire calore alla corona. Tuttavia, l'attivit\u00e0 di ricerca svolta nel campo osservativo negli anni ottanta aveva trovato che il plasma delle spicole non raggiungeva le temperature coronali, e pertanto la teoria era stata scartata.\nSecondo quanto dimostrato da studi effettuati nel 2010 al \"National Centre for Atmospheric Research\" nel Colorado, in collaborazione con i ricercatori del \"Lockheed Martin's Solar and Astrophysics Laboratory\" (LMSAL) e dell\"Universit\u00e0 di Oslo\", una nuova classe di spicole (di TIPO II) scoperta nel 2007, che viaggiano pi\u00f9 velocemente (fino a 100\u00a0km/s) e hanno durata pi\u00f9 breve, possono risolvere il problema. Questi getti portano plasma caldo nell'atmosfera esterna del Sole.\nCos\u00ec, d'ora innanzi, ci si potr\u00e0 aspettare una maggiore comprensione della corona e progressi nella conoscenza dell'influenza del Sole sulla parte pi\u00f9 esterna dell'atmosfera terrestre.\nPer verificare questa ipotesi, sono stati utilizzati lo strumento \"Atmospheric Imaging Assembly\" sul satellite Solar Dynamics Observatory, recentemente lanciato dalla NASA, e il \"Focal Plane Package\" per il \"Solar Optical Telescope\" sul satellite giapponese Hinode. L'elevata risoluzione spaziale e temporale degli strumenti pi\u00f9 recenti rivela questo flusso di massa coronale.\nQueste osservazioni rivelano una connessione biunivoca tra il plasma che \u00e8 riscaldato a milioni di gradi e le spicole che inseriscono questo plasma nella corona."}
{"id": "66786", "revid": "399", "url": "https://it.wikipedia.org/wiki?curid=66786", "title": "Funzione (informatica)", "text": "Una funzione (detta anche routine, subroutine, procedura, sottoprogramma o metodo), in informatica e nell'ambito della programmazione, \u00e8 un particolare costrutto sintattico di un determinato linguaggio di programmazione che permette di raggruppare, all'interno di un programma, una sequenza di istruzioni in un unico blocco, espletando cos\u00ec una specifica (e in generale pi\u00f9 complessa) operazione, azione (o elaborazione) sui dati del programma stesso in modo tale che, a partire da determinati \"input\", restituisca determinati \"output\".\nL'importanza, la praticit\u00e0 e i vantaggi di una funzione stanno nel fatto che pu\u00f2 essere \"chiamata\" (\"richiamata\", \"invocata\" o \"attivata\") in diversi punti del programma di cui fa parte ogni volta in cui si ha la necessit\u00e0 di farlo come se fosse una singola istruzione senza la necessit\u00e0 di doverne riscrivere ogni volta il relativo codice implementando dunque il cosiddetto riuso di codice, cui si aggiunge una pi\u00f9 facile manutenibilit\u00e0 del codice all'interno del programma e una pi\u00f9 facile progettazione del software secondo la classica filosofia del \"divide et impera\".\nLe funzioni sono tipicamente anche le modalit\u00e0 con cui si costruiscono le API di un certo linguaggio di programmazione.\nDescrizione.\nUna funzione dovrebbe eseguire una determinata operazione o risolvere un determinato problema (o al limite tutto il problema) all'interno dell'algoritmo risolutivo, contribuendo cos\u00ec alla fattorizzazione del software. Ad esempio, una subroutine progettata per disporre in ordine crescente un insieme di numeri interi pu\u00f2 essere richiamata in tutti i contesti in cui questa operazione sia utile o necessaria, e supplisce alla mancanza di una vera e propria \"istruzione\" dedicata allo scopo, consentendo al contempo di descrivere il corrispondente algoritmo di ordinamento in un unico punto del programma.\nLe subroutine che implementano funzionalit\u00e0 di base spesso richiamate nel codice sorgente dal programmatore sono raccolte all'interno delle cosiddette librerie.\nNei diversi linguaggi di programmazione, le funzioni vengono realizzate in modi e con terminologie parzialmente differenti.\nFunzionamento.\nQuasi tutti i linguaggi di programmazione supportano le funzioni, fornendo una propria sintassi per definire una funzione, ovvero scriverne il codice, e una per richiederne l'esecuzione (invocazione o chiamata della funzione).\nIn generale la sintassi comune della definizione di una funzione prevede: \nUna funzione \u00e8 una porzione di codice che pu\u00f2 essere invocata da qualsiasi punto di un programma. Per l'invocazione occorre tipicamente richiamarne almeno il nome passando i valori degli eventuali parametri, cui si aggiungono eventualmente altri dettagli dipendenti dal particolare linguaggio di programmazione in uso (es. notazione punto nei linguaggi ad oggetti).\nUn funzione pu\u00f2 a sua volta richiamare un'altra funzione, restando in attesa che questa termini. Si parla in questo caso di funzione invocante e funzione invocata, o funzione chiamante e funzione chiamata. \u00c8 anche possibile che una funzione richiami direttamente o indirettamente s\u00e9 stessa. In questo caso, si dice che in un dato momento sono in esecuzione pi\u00f9 istanze di una stessa funzione. Questa possibilit\u00e0 \u00e8 essenziale per la programmazione ricorsiva.\nL'esecuzione di quella parte di programma si interrompe fino a quando l'esecuzione di una funzione non \u00e8 terminata e prosegue dall'istruzione successiva a quella di invocazione.\nUn altro strumento, che talvolta pu\u00f2 essere usato al posto di una funzione, anche se con grosse limitazioni \u00e8 la macro.\nVariabili locali.\nUna funzione pu\u00f2 definire variabili, dette locali, che sono visibili solo durante l'esecuzione di \"una particolare istanza\" della funzione ovvero sono definite e allocate all'interno del blocco o corpo della funzione e sono deallocate al termine dell'esecuzione del blocco stesso o funzione stessa. Se pi\u00f9 istanze di una funzione sono in esecuzione contemporaneamente, ciascuna avr\u00e0 la sua copia di ciascuna variabile locale.\nPer conoscere le modalit\u00e0 con cui le dichiarazioni effettuate localmente a una funzione possano interagire con altre funzioni (o sottoblocchi di codice), \u00e8 necessario avere una conoscenza approfondita delle modalit\u00e0 con cui l'ambiente viene gestito dallo specifico linguaggio.\nParametri formali ed effettivi.\nQuando si parla di passaggio di parametri in senso proprio, si intende una comunicazione diretta tra la funzione chiamante e la funzione chiamata.\nIn gran parte dei linguaggi, i parametri che una funzione pu\u00f2 ricevere sono definiti all'atto della definizione della funzione. In questo contesto, le variabili della funzione che fanno riferimento ai parametri ricevuti sono detti parametri formali.\nQuando una funzione viene invocata, gli identificatori associati internamente ai valori che le vengono passati sono detti parametri effettivi o \"parametri attuali\".\nI parametri sono normalmente in numero determinato dalla definizione della funzione, ma alcuni linguaggi forniscono sistemi pi\u00f9 o meno eleganti per realizzare funzioni con un numero variabile di argomenti.\nNei linguaggi tipizzati, anche il tipo di dato dei parametri formali deve essere definito, ed il type checking deve essere svolto anche per verificare che i parametri effettivi siano di tipo compatibile con quello dei corrispondenti parametri formali. Il tipo di un parametro pu\u00f2 essere anche una complessa struttura dati.\nCiascuna istanza di una funzione che \u00e8 in esecuzione in un certo momento possiede la propria copia dei parametri effettivi (e delle variabili locali).\nPoich\u00e9 parametri diversi di una stessa funzione possono essere passati con meccanismi diversi, nelle descrizioni seguenti si far\u00e0 riferimento a \"un\" parametro.\nPassaggio di parametri.\nIl comportamento di una funzione pu\u00f2 essere dipendente dai dati che le sono passati come parametri all'atto dell'invocazione; inoltre una funzione pu\u00f2 restituire un dato all'uscita.\nEsistono diverse modalit\u00e0 di passaggio dei parametri, o di accesso alle strutture definite all'interno del programma stesso: ogni linguaggio, infatti, gestisce il proprio ambiente dipendentemente dalle regole di scoping che implementa, e di cui \u00e8 necessario tenere conto.\nVariabili globali.\nIl metodo pi\u00f9 semplice di passare parametri a una funzione \u00e8 l'utilizzo di variabili globali, ovvero visibili da qualsiasi parte del programma. Questa pratica, quando attuata indiscriminatamente, \u00e8 fortemente scoraggiata, perch\u00e9 pu\u00f2 portare a una scarsa leggibilit\u00e0 semantica del codice, con conseguenze spesso inaspettate. Pertanto l'uso di variabili globali viene considerata una forma impropria di passaggio di parametri.\nPassaggio per valore.\nCon questo meccanismo (nella letteratura in inglese indicato come \"\"pass by value\") il valore del parametro effettivo viene copiato nella variabile della funzione chiamata che rappresenta il parametro formale. Se la funzione chiamata lo modifica, la funzione chiamante non potr\u00e0 vedere questa modifica. Si tratta quindi di un passaggio unidirezionale.\nPassaggio per indirizzo o per riferimento.\nCon questo meccanismo (nella letteratura in inglese indicato come \"pass by reference\") la funzione invocata riceve come parametro un puntatore o riferimento al parametro effettivo. Se modifica il parametro passato per indirizzo, la modifica sar\u00e0 visibile anche alla funzione chiamante. Il passaggio \u00e8 quindi potenzialmente bidirezionale.\nPassaggio per risultato.\nQuesto meccanismo (nella letteratura in inglese indicato come \"pass by result\"\") \u00e8 unidirezionale, serve cio\u00e8 a passare un risultato al chiamante. Come nel caso del \"passaggio per indirizzo\", la funzione invocata riceve un puntatore o riferimento al parametro effettivo. Questo puntatore viene per\u00f2 usato non per leggere il valore del parametro, ma per copiarvi il risultato calcolato dalla funzione.\nPassaggio per valore e risultato.\nQuesto meccanismo (nella letteratura in inglese indicato come \"\"pass by value-returned\" o \"pass by value-result\"\") \u00e8 una combinazione dei meccanismi di \"passaggio per valore\" e \"passaggio per indirizzo\". Il parametro \u00e8 passato per indirizzo, cio\u00e8 la funzione chiamata riceve un puntatore o riferimento al parametro effettivo. Tuttavia, in questo caso, la funzione fa una copia interna del parametro effettivo e usa questa copia. Prima di terminare, usa l'indirizzo del parametro effettivo per copiare il contenuto della sua copia interna sul parametro effettivo (in pratica per restituire il valore al chiamante).\nPassaggio per nome.\nQuesto meccanismo (nella letteratura in inglese indicato come \"\"pass by name\"), di difficile realizzazione nei linguaggi compilati, \u00e8 soprattutto usato nelle macro. Il passaggio per nome \u00e8 tuttavia stato usato nell'ALGOL 68 e nel Simula. A differenza degli altri tipi di passaggio di parametro, in cui viene creato il legame tra il parametro effettivo ed il parametro formale, in questo caso si crea un legame tra il parametro formale e una chiusura, formata dal parametro effettivo insieme al proprio ambiente di valutazione, che \u00e8 fissato al momento della chiamata. Inoltre bisogna fare attenzione che con questo tipo di passaggio di parametro, il parametro effettivo viene valutato ogni volta che il parametro formale viene incontrato durante l'esecuzione.\nPassaggio per condivisione.\nCon questo meccanismo (nella letteratura in inglese indicato come \"pass by sharing\"\"), adottato ad esempio dal Python, chiamante e chiamato condividono il parametro effettivo.\nValore restituito.\nUna funzione pu\u00f2 restituire un valore (tipizzato) al chiamante. Questa modalit\u00e0 di passaggio di dati \u00e8 unidirezionale, dal chiamato al chiamante.\nUna chiamata di funzione \u00e8 quindi un'espressione, che viene valutata per ottenere un valore. La valutazione di un'espressione che contenga una chiamata di funzione comporta l'esecuzione della funzione stessa.\nIn alcuni linguaggi, il termine procedura indica una funzione senza valore di ritorno, in altri si usa un tipo di dato apposito, detto codice_1, per il valore restituito, a significare che la funzione non restituisce alcun valore.\nNei linguaggi funzionali il tipo di dato restituito pu\u00f2 essere una funzione, che il chiamante potr\u00e0 invocare.\nImplementazione.\nNella programmazione le funzioni sono uno strumento talmente importante e diffuso da richiedere una gestione della loro esecuzione estremamente efficiente allo scopo di mantenere bassi i tempi di chiamata della funzione e di ritorno del controllo al programma chiamante. Per questo motivo la gestione dell'allocazione delle variabili locali e del passaggio dei parametri vengono normalmente supportate direttamente dall'hardware. L'esistenza dello stack nelle architetture hardware \u00e8 appunto riconducibile alla necessit\u00e0 di supportare efficientemente le funzioni. Infatti, quando viene invocata una funzione il punto del codice in cui \u00e8 stata invocata viene salvato sullo stack (indirizzo di ritorno), e anche i parametri e le variabili locali di una funzione vengono salvati sullo stack.\nL'insieme di questi dati sullo stack \u00e8 detto \"record\" di attivazione, e rappresenta una funzione in fase di esecuzione, che pu\u00f2 essere sospesa in attesa del completamento di un'altra funzione che a sua volta ha invocato.\nIl \"record\" di attivazione in cima allo stack \u00e8 quello della funzione attualmente in esecuzione, sotto c'\u00e8 quello della funzione che l'ha chiamata, e cos\u00ec via.\nLo stack pu\u00f2 essere usato anche in altri modi, ad esempio per memorizzare temporaneamente valori intermedi nella valutazione delle espressioni aritmetiche.\nIn assembly esistono funzioni dedicate al supporto delle funzioni e dello stack, con un corrispondente diretto nel linguaggio macchina:\nNaturalmente, ciascuna funzione o pezzo di codice che usa lo stack ha la responsabilit\u00e0 di togliere tutto quello che ha messo sullo stack prima di terminare (e nulla pi\u00f9 di quanto ha messo), altrimenti il valore di un parametro o di una variabile locale verr\u00e0 impiegato come indirizzo di ritorno, con conseguenze impredicibili. La difficolt\u00e0 di garantire manualmente questa correttezza \u00e8 uno dei motivi che giustificano l'uso di linguaggi di alto livello, che tra l'altro gestiscono automaticamente la coerenza dello stack.\nA causa di queste operazioni, l'invocazione di una funzione comporta un costo, seppur normalmente modesto, in termini di prestazioni.\nSicurezza.\nIl meccanismo di implementazione delle funzioni, insieme all'aritmetica dei puntatori nel linguaggio C, viene sfruttato per costruire attacchi di tipo \"stack overflow\" o \"buffer overflow\", che permettono di prendere il controllo di un programma in esecuzione fornendogli dati accuratamente artefatti."}
{"id": "66788", "revid": "1652635", "url": "https://it.wikipedia.org/wiki?curid=66788", "title": "Nucleo solare", "text": "Il nucleo solare \u00e8 la parte pi\u00f9 interna del Sole, e di conseguenza presenta la temperatura pi\u00f9 calda (circa 15 milioni di kelvin). Al suo interno si svolgono le reazioni di fusione nucleare, responsabili della produzione di energia del Sole, del suo risplendere e in definitiva del sostentamento della vita sulla Terra.\nStudio.\nIl nucleo \u00e8 la parte meno conosciuta del Sole, nascosta com'\u00e8 all'osservazione diretta. Gli indizi migliori sul suo stato vengono dall'eliosismologia, che sfrutta le vibrazioni del Sole, e dall'analisi dei neutrini emessi dalle reazioni di fusione, che possono arrivare indisturbati fino a noi (nello specifico nel nucleo solare, dove l'idrogeno viene convertito in elio). Oltre a questi, altri dati come la produzione di energia totale e la composizione chimica della superficie del Sole pongono stretti limiti ai modelli teorici possibili.\nLa produzione di energia.\nSecondo le teorie odierne, il centro del Sole \u00e8 composto prevalentemente da idrogeno. La temperatura si aggira sui 16 milioni di gradi, la pressione \u00e8 elevatissima, intorno a 500 miliardi di atmosfere, e la densit\u00e0 del materiale nel nucleo \u00e8 di circa 150.000 kg/m\u00b3. Queste condizioni sono estreme su scala umana, ma normali per una stella. Stelle pi\u00f9 grandi del Sole hanno nuclei ancor pi\u00f9 densi e caldi.\nGli atomi di idrogeno del nucleo non possono rimanere integri a queste temperature, e si separano in protoni ed elettroni. L'energia termica \u00e8 cos\u00ec alta che pi\u00f9 protoni, quando si incontrano casualmente, vincono per effetto tunnel la repulsione elettrica tra cariche dello stesso segno e si uniscono a formare un nucleo di elio. Ogni secondo, 594 milioni di tonnellate di idrogeno vengono convertite, rilasciando un'energia pari a 386 miliardi di miliardi di megajoule. Questa energia \u00e8 pari alla massa di 4 milioni di tonnellate (le altre 590 vengono convertite in elio). Quindi il sole si alleggerisce ogni secondo di 4 milioni di tonnellate. La sua massa totale \u00e8 abbastanza grande perch\u00e9, anche dopo circa 5 miliardi di anni di vita attiva, la sua massa si riduca solo impercettibilmente.\nL'energia liberata dalla fusione nucleare si presenta inizialmente sotto forma di fotoni gamma, che partono per la tangente alla velocit\u00e0 della luce. Essi per\u00f2 non possono fare molta strada, perch\u00e9 vista l'alta densit\u00e0 saranno presto assorbiti da un atomo sul loro cammino, il quale li riemetter\u00e0 in una direzione diversa e con uno spettro di frequenze pi\u00f9 ampio. Il ciclo si ripeter\u00e0 parecchie volte, finch\u00e9 i fotoni non raggiungono la superficie del Sole e lo lasciano alla volta dello spazio interplanetario. Si calcola che questo trasporto di energia dall'interno all'esterno del Sole duri ben 10 milioni di anni. In altre parole, se il nucleo del sole smettesse all'improvviso di produrre energia, la superficie continuerebbe a splendere ancora per lungo tempo. I neutrini, altro sottoprodotto delle reazioni di fusione nucleare, passano invece quasi indisturbati attraverso la materia, ed escono dal Sole in linea retta. Una piccolissima parte \u00e8 intercettata dai pochi rivelatori di neutrini in attivit\u00e0 sulla Terra.\nIl processo di fusione \u00e8 molto difficile. Alle condizioni vigenti nel centro del Sole, il protone medio deve aspettare ben 13 miliardi di anni prima di fondersi con altri tre e formare un nucleo di elio. Ci\u00f2 significa che oggigiorno la produzione di energia del Sole deriva dai protoni \"fortunati\", che hanno incontrato in anticipo il loro destino, e che, via via che passa il tempo, la probabilit\u00e0 delle reazioni aumenta. La luminosit\u00e0 solare aumenta quindi lentamente, il che ha indotto alcuni teorici ad ipotizzare che tra 500 milioni o un miliardo di anni il Sole sar\u00e0 troppo caldo per consentire la vita sulla Terra.\nQuesto aumento \u00e8 indipendente dall'evoluzione stellare a cui andr\u00e0 incontro il Sole, e che lo porter\u00e0 tra circa 5 miliardi di anni a trasformarsi in una gigante rossa. Il nucleo solare diventer\u00e0 ancora pi\u00f9 caldo e concentrato di oggi: la fusione dell'elio, tipica delle giganti rosse, richiede centinaia di milioni di gradi."}
{"id": "66794", "revid": "838137", "url": "https://it.wikipedia.org/wiki?curid=66794", "title": "Coda (informatica)", "text": "In informatica per coda si intende una struttura dati di tipo \"FIFO\", \"First In First Out\" (il primo in ingresso \u00e8 il primo ad uscire).\nUn esempio pratico sono le code che si fanno per ottenere un servizio, come pagare al supermercato o farsi tagliare i capelli dal parrucchiere: idealmente si viene serviti nello stesso ordine con cui ci si \u00e8 presentati. Questo \u00e8 esattamente il funzionamento di una coda FIFO.\nQuesto tipo di struttura dati \u00e8 molto utilizzata in informatica, ad esempio nella gestione delle operazioni da eseguire da parte di un sistema operativo (scheduler), ed \u00e8 fondamentale nelle telecomunicazioni, in particolare nelle reti a commutazione di pacchetto, dove descrive la gestione dei pacchetti in attesa di essere trasmessi su un collegamento da un server verso un client. Le propriet\u00e0 matematico-statistiche delle code sono studiate nella teoria delle code.\nDescrizione.\nTipi di implementazione.\nPer implementare una coda viene utilizzato normalmente una lista concatenata.\nOgni elemento della lista \u00e8 un elemento della coda, e dato che la coda \u00e8 una struttura dati \"FIFO\", \"First In First Out\", l'inserimento di un elemento avviene sulla coda della lista (ossia dopo ultimo elemento) per l'operazione enqueue, mentre la rimozione di un elemento avviene sulla testa (il primo elemento) per l'operazione di dequeue. Per realizzare questo comportamento, la lista contiene due puntatori, uno per la testa (head) e uno per la coda (tail). Quando la lista ha un solo elemento testa e coda coincidono.\nUn altro tipo di implementazione della struttura dati coda sfrutta un array circolare. L'array circolare viene indicizzato attraverso un indice di inizio e un indice di fine, oppure attraverso un indice di inizio e lo scostamento (offset) della fine rispetto all'inizio, che vengono aggiornati attraverso l'aritmetica modulare per realizzare una struttura circolare nella quale l'ultimo elemento \u00e8 contiguo al primo.\nImplementazione coda in java tramite lista concatenata.\nEcco una semplice implementazione della coda con una lista concatenata:\nclass Node&lt;E&gt;{//classe nodo generico della lista\n private E element;\n private Node next;\n public Node(E element){\n this(element, null);\n \n public Node(E element, Node next){\n this.element=element;\n this.next=next;\n \n public void setNext(Node next){\n this.next= next;\n public E getElement(){\n return element;\n \n public Node getNext(){\n return next;\n \n public String toString(){\n return (String) element;\nclass LinkedList&lt;E&gt;{\n private Node head, tail;//nodi sentinella una per la testa e l'altro per la coda\n protected int size;\n public LinkedList(){//costruttore\n head=tail=null;\n size=0;\n public void addToTail(E element){// aggiungo in coda\n Node node = new Node(element);\n if(tail==null)\n head=tail=node;\n else\n tail.setNext(node);\n tail=node;\n size++;\n public E removeToHead(){\n E element=null;\n if (size==0)System.out.println(\"errore coda vuota\"); //stampo errore;\n else{\n element=(E)head.getElement();\n head=head.getNext();\n size--;\n return element;\n public String toString(){\n StringBuilder str= new StringBuilder();\n if(size!=0){\n Node tmp= head;\n while(tmp!=null){\n str.append(tmp.toString());\n tmp=tmp.getNext();\n return str.toString();\npublic class Queue&lt;E&gt;{\n private LinkedList&lt;E&gt; lista;\n public Queue(){\n lista= new LinkedList&lt;E&gt;();\n public int size(){\n return lista.size;\n public void enqueue(E element){\n lista.addToTail(element);\n public E dequeue(){\n return lista.removeToHead();\n public String toString(){\n return lista.toString();\nImplementazione Coda in java con array circolare.\nEcco una semplice implementazione in java di una coda con array circolare.\nSi utilizza un array e due indici, uno per la testa e uno per la coda in modo da poter tenere conto del primo e ultimo elemento inserito. Quando un indice raggiunge la fine dell'array esso viene riportato alla posizione [0] in modo da creare una struttura circolare.\n// HEAD &lt;--O &lt;--O &lt;--O &lt;--O &lt;--O TAIL\n// Enqueue (Inserimento in coda)\n// Dequeue (Estrazione dalla testa)\n// head = tail --&gt; Coda vuota\npublic class ArrayQueue&lt;E&gt;\n private int head, tail;\n private int size, n;\n private static final int CAPACITY = 1000;\n private E[] q;\n public ArrayQueue(){\n this(CAPACITY);\n \n public ArrayQueue(int capacity)\n head=tail=0;\n size=0;\n n=capacity;\n q = (E[]) new Object[capacity];\n \n public void enqueue(E element)\n if(size==n){\n System.out.println(\"errore coda piena\");\n return;\n q[tail] = element;\n tail = (tail+1) % n;//(si sfrutta il modulo per gestire gli indici in maniera circolare--sdf)\n size++;\n \n public E dequeue()\n if(size==0){\n System.out.println(\"errore coda vuota\");\n return null;\n E tmp = q[head];\n q[head]=null;\n head = (head+1) % n;//(si sfrutta il modulo per gestire gli indici in maniera circolare--sdf)\n size--;\n return tmp;\n public boolean isEmpty()\n return size==0;\n public String toString()\n StringBuilder str = new StringBuilder(\"\");\n int cont=0;\n for(E element : q)\n if(element != null)\n str.append(element); cont++;\n if(cont&lt;size)\n str.append(\"\\n\");\n return str.toString();"}
{"id": "66795", "revid": "281779", "url": "https://it.wikipedia.org/wiki?curid=66795", "title": "Coda sonora", "text": "In fisica, la coda sonora \u00e8 il prolungamento del suono emesso da una sorgente in ambiente chiuso, al cessare dell'emissione.\n\u00c8 dovuta alle numerose riflessioni successive delle onde sulle pareti, fino alla dissipazione totale dell'energia posseduta dalla massa d'aria contenuta nell'ambiente. Quindi la durata della coda \u00e8 strettamente legata al volume dell'ambiente. Dopo un certo, l'intensit\u00e0 del suono non si riduce con la distanza.\nIndicato con \"V\" il volume dell'ambiente e con \"A\" il potere assorbente delle pareti si calcola che la durata della coda sia data dalla formula di Sabine:\nformula_1\n\"A\" \u00e8 calcolata come formula_2, dove \"S\" \u00e8 la superficie ed \"\u03b1\" \u00e8 il coefficiente di assorbimento.\nIl tempo \"t\" ricavato dall'espressione fornisce la durata necessaria affinch\u00e9 l'intensit\u00e0 sonora misurata si riduca di 60dB (equivalente ad 1 milione di volte il valore iniziale)."}
{"id": "66797", "revid": "120370676", "url": "https://it.wikipedia.org/wiki?curid=66797", "title": "Coda (astronomia)", "text": "In Astronomia, la coda \u00e8 il lungo strascico luminoso che segue la testa delle comete in direzione opposta a quella della stessa rispetto al meteorite\nTipi di code.\nLe code delle comete possono essere di due tipi:\nSe la posizione relativa della cometa rispetto alla Terra \u00e8 tale che dal nostro pianeta la cometa \u00e8 vista muoversi su un piano ortogonale rispetto alla direzione di vista, la coda di polveri avr\u00e0 una forma a scimitarra. Altrimenti le due code saranno viste con una certa angolazione. Nel caso limite in cui la Terra si trovi a transitare nel piano orbitale della cometa, le due code apparirebbero sovrapposte ed entrambe con un aspetto rettilineo.\nUn caso particolare \u00e8 quello della cosiddetta anticoda, una piccola coda apparentemente puntata verso il Sole. Questo caso \u00e8 relativamente raro e dura poco, in genere non oltre 1-2 giorni. Capita solo quando una cometa contiene molta polvere e in genere si trova all'interno dell'orbita della Terra, anche se quest'ultima condizione non \u00e8 strettamente necessaria.\nLa coda delle comete si misura in gradi e minuti angolari d'arco. La coda delle comete \u00e8 determinata dai fotoni solari, che esercitano una pressione (5 milionesimi di Pascal ad 1 UA dal Sole) sulle particelle della polvere (\"pressione di radiazione\"). A causa di questa pressione le piccole particelle si allontanano dal nucleo, a questo punto possono seguire due traiettorie:\nCoda gassosa (o Coda di tipo I).\nIoni e molecole della chioma e della coda gassosa assorbono energia elettromagnetica, che riemettono in forma di radiazione quantizzata, una parte di queste ricade nella luce visibile. Il fenomeno \u00e8 detto \"emissione di fluorescenza\". Con lo stesso nome ci si riferisce alla reazione tra ioni e molecole, che danno origine a nuovi ioni che, \"diseccitatisi\", emettono nuovamente radiazioni anch'esse parzialmente visibili. L'emissione di fluorescenza \u00e8 responsabile dello spettro a righe delle comete.\nLa coda gassosa (cos\u00ec come la testa della cometa) appare azzurrina, visto che le lunghezza d'onda da 388 a 514 nm, dall'estremo violetto, scendono al blu, fino al blu-verde."}
{"id": "66798", "revid": "284225", "url": "https://it.wikipedia.org/wiki?curid=66798", "title": "Simmetria bilaterale", "text": ""}
{"id": "66801", "revid": "124605543", "url": "https://it.wikipedia.org/wiki?curid=66801", "title": "Fiumara (idrografia)", "text": "Fiumara \u00e8 un termine con il quale, specialmente nell'Italia meridionale, si definiscono corsi d'acqua (in genere torrenti, pi\u00f9 raramente fiumi) dal corso essenzialmente breve, caratterizzati da un letto assai largo e ciottoloso, caratterizzati da un'alta portata d'acqua durante i mesi invernali e autunnali e da una scarsissima portata per il resto dell'anno.\nDescrizione.\nIl tratto alto delle fiumare ha spesso caratteristiche non dissimili da un torrente alpino o appenninico, cosicch\u00e9 scorre spesso inforrato formando anche suggestive cascate.\nAltra caratteristica delle fiumare \u00e8 anche quella di non avere una sorgente fissa: essa infatti si sposta a seconda dei periodi pi\u00f9 a monte o pi\u00f9 a valle dell'alto corso.\nLe fiumare pi\u00f9 importanti e lunghe.\nLe fiumare pi\u00f9 importanti e lunghe sono quelle presenti in Calabria (da citare la fiumara Amendolea in provincia di Reggio Calabria che presenta un greto larghissimo, ampio in alcuni punti pi\u00f9 di 400\u00a0m) e nella parte orientale della Sicilia.\nAlcune fiumare: Allaro - Amendolea - Ancinale - Fiumarella - Precariti - Calopinace - Torbido - Catona - La Verde - Gallico - Sant'Agata - Zappulla (Sicilia) - Rosmarino (Sicilia) - Fiumara d'Agr\u00f2 (Sicilia)"}
{"id": "66805", "revid": "124866049", "url": "https://it.wikipedia.org/wiki?curid=66805", "title": "Arch Linux", "text": "Arch Linux (o Arch, ) \u00e8 una distribuzione Linux con architettura x86-64, creata da Judd Vinet secondo la filosofia KISS (\"Keep It Simple, Stupid\"). Inizialmente ispirata a CRUX Linux, \u00e8 conosciuta per essere leggera, veloce, estremamente scalabile e adattabile alle proprie esigenze.\nStoria.\nJudd Vinet, un programmatore canadese, nei primi mesi del 2001 decise di creare una nuova distribuzione, chiamata Arch Linux, ispirandosi a Slackware, Polish Linux Distribution e soprattutto CRUX Linux. A questo progetto aggiunse un sistema di gestione dei pacchetti, che mancava alle distro precedentemente nominate, di modo che si potesse aggiungere, togliere ed eliminare i programmi sul PC con facilit\u00e0. Tale programma venne chiamato Pacman, tuttora utilizzato nella distribuzione.\nVerso la fine del 2007, Judd Vinet si dimise da leader del team di sviluppo di Arch Linux e pass\u00f2 il testimone al programmatore statunitense Aaron Griffin, soprannominato \"Phrakture\".\nA novembre del 2017 \u00e8 cessato il supporto ufficiale di Arch Linux per i sistemi a 32-bit (i686). Agli utenti che non possono passare ad un sistema x64 \u00e8 stata proposta la migrazione ad Arch Linux 32, distribuzione mantenuta dalla comunit\u00e0. Le istruzioni per il passaggio sono disponibili sul sito ufficiale della nuova distro.\nA febbraio 2020 le redini di leader del team di sviluppo passano a Levente Polyak soprannominato \"Anthraxx\". \nNel 2021 tramite il comando \"archinstall\" \u00e8 stato introdotto un installer intuitivo per aiutare l'installazione.\nCaratteristiche.\nTratti distintivi.\nPer la sua filosofia minimalista, l'installazione base non incorpora nessuno strumento di configurazione automatica, nessun ambiente desktop e nessun altro programma o tool che non sia strettamente necessario all'avvio del sistema; per questo non \u00e8 indicata per i nuovi utenti di Linux o coloro che non vogliono avere a che fare con la shell di comando.\nAlcuni tratti salienti della distribuzione sono:\nSistema di gestione dei pacchetti.\nArch Linux offre un sistema di gestione dei pacchetti molto semplice ed estremamente comodo. I pacchetti binari sono gestiti grazie a pacman che si occupa sia della sincronizzazione tra il repository locale e quelli ufficiali sia dell'installazione, rimozione e dell'aggiornamento. Pacman \u00e8 il corrispettivo di dpkg e apt-get per Debian e derivate, come Ubuntu, oppure dnf per Red Hat Linux, Fedora o CentOS, ed offre la possibilit\u00e0 di aggiornare tutto il sistema con un solo comando. \nArch Linux \u00e8 dotata di un sistema di \"port\" in pieno stile BSD, chiamato \"ABS\" (\"Arch Linux Build System\"). Creare un pacchetto con \"ABS\" \u00e8 piuttosto semplice: \u00e8 sufficiente creare un file (il PKGBUILD) contenente le istruzioni necessarie per scaricare i sorgenti e compilarli con un solo comando, codice_1.\nQuesto permette a chiunque di \"pacchettizzare\" software non ancora disponibile ufficialmente, demandando al package manager il compito della gestione di installazione/rimozione.\nI file PKGBUILD hanno una struttura pulita e lineare, in linea con la filosofia della distribuzione, permettendo ad un qualsiasi utente di compilare sul proprio sistema tutto il software che desidera: difatti, le uniche conoscenze richieste sono i rudimenti dello shell scripting. Per l'installazione sono tuttavia necessari i privilegi di scrittura nell'intero sistema (di norma si usa sudo o l'utente root)\nI pacchetti sono distribuiti in diversi repository:\nSono inoltre abilitabili dei repository di \"testing\", che includono i pacchetti candidati per l'inclusione negli altri repository:\nEsistono inoltre diversi repository non ufficiali, facilmente utilizzabili previa configurazione di Pacman (sempre tramite file di testo)\nArch Build System (ABS).\nAd ABS \u00e8 demandata la gestione dei sorgenti. Tramite abs, l'utente \u00e8 in grado di:\nIl tutto si limita a digitare il comando \"abs\", che si occuper\u00e0 di ricreare (all'interno della cartella /var/abs) una immagine locale dell'albero ABS del server principale, contenente i codice_2. La sincronizzazione avviene tramite il download diretto dei file in formato tarball oppure tramite rsync\nArch User Repository (AUR).\nAUR \u00e8 una peculiarit\u00e0 che distingue Arch Linux dalle altre distribuzioni. Si tratta di repository di pacchetti a cui tutti possono contribuire, anche chi non si occupa di sviluppo.\nSe un determinato pacchetto non \u00e8 presente nei repository ufficiali, chiunque ne avesse bisogno pu\u00f2 scrivere il PKGBUILD di tale pacchetto e renderlo disponibile a tutti, caricandolo su AUR.\nL'installazione tramite AUR avviene, infatti, scaricando il PKGBUILD piuttosto che il pacchetto, per poi compilarlo e installarlo secondo le linee guida di ABS. Per questioni di sicurezza, ovviamente, non \u00e8 possibile includere direttamente pacchetti binari, che tutt'al pi\u00f9 possono essere scaricati prima dell'installazione.\nEsistono diversi sistemi automatici di creazione pacchetti a partire dall'AUR. I pi\u00f9 conosciuti sono \"aurbuild\" e \"qpkg\", che si occupano di scaricare gli archivi contenenti i PKGBUILD e gli altri file necessari, per poi compilare i sorgenti ed ottenere un pacchetto regolare. Inoltre, gestiscono un database locale dei pacchetti installati dall'AUR in modo da poter verificare la presenza di eventuali aggiornamenti e gestirli quasi con la stessa semplicit\u00e0 di \"pacman\".\nAUR contiene attualmente tutti i pacchetti compilabili creati dagli utenti. Fino al 2008, i pacchetti creati da un \"Trusted User\" (TU) risiedevano in un repository ad hoc. Attualmente, i \"Trusted Users\" svolgono un ruolo particolare in AUR: essi infatti sono gli unici a poter inviare pacchetti precompilati, occupandosi inoltre di verificare, ogniqualvolta un PKGBUILD viene aggiunto o modificato, che gli script presenti non siano potenzialmente dannosi per l'utente finale. In ogni caso, vista la semplicit\u00e0 della struttura dei PKGBUILD, anche chi compila un pacchetto pu\u00f2 nella maggior parte dei casi rendersi conto della bont\u00e0 dell'autore in pochi secondi. I pacchetti inviati dai TU possono essere aggiunti al repository \"community\". Al novembre 2013, sono presenti in AUR pi\u00f9 di 40000 pacchetti, ed oltre 2000 disponibili in \"community\", senza contare, quindi, i repository ufficiali.\nDistribuzioni derivate.\nDa Arch Linux sono nate diverse distribuzioni. Le pi\u00f9 note sono riportate di seguito in ordine alfabetico:\nLogo.\nL'attuale logo di Arch Linux \u00e8 stato disegnato da Thayer Williams nel 2007 durante il concorso per rimpiazzare il logo precedente. "}
{"id": "66806", "revid": "1599710", "url": "https://it.wikipedia.org/wiki?curid=66806", "title": "Aspromonte", "text": "L'Aspromonte (in calabrese \"Asprumunti\" o \"Spremunti\") \u00e8 un massiccio montuoso dell'Appennino calabro, situato nella Calabria meridionale, nella provincia di Reggio Calabria, limitato a oriente dal mar Ionio, a occidente dal mar Tirreno, accanto dallo Stretto di Messina, e a mezzogiorno dal fiume Petrace e dalle fiumare di Plat\u00ec e di Careri. Per numerosi studiosi il confine naturale della zona settentrionale \u00e8 il Passo della Limina (822\u00a0m), ai piedi di \"Monte Limina\" (888\u00a0m) (il toponimo \"Limina\", dal latino \"limen\", indica il punto di confine, dove finisce il massiccio dell'Aspromonte (Parco nazionale dell'Aspromonte) e iniziano la catena delle Serre calabresi).\nEtimologia.\nIl nome Aspromonte ha due possibili etimologie. Oltre al significato ovvio di \"monte aspro\" che ne descriverebbe la morfologia, un'altra possibilit\u00e0 \u00e8 il significato di \"monte bianco\", dal termine grecanico \"aspro\", che significa bianco. Alle sue pendici \u00e8 insediata l'ultima comunit\u00e0 dei parlanti di lingua grecanica, un'antica lingua che deriverebbe dal greco antico o dal greco bizantino, per cui entrambe le etimologie sono verosimili.\nGeografia.\nLa vetta pi\u00f9 alta \u00e8 il \"Montalto\" (1.956\u00a0m), di forme dolci, costituito da rocce arcaiche (gneiss e micascisti). Quasi tutti i contrafforti scendono ripidi verso il mare, cosicch\u00e9 la fascia costiera \u00e8 molto ristretta. Caratteristico \u00e8 lo sviluppo dell'Aspromonte a terrazze sovrapposte; se ne riconoscono quattro livelli, detti \"piani\" o \"campi\". \nLa vegetazione \u00e8 molto ricca e varia. Sul piano basale si riscontra la macchia mediterranea, con diversi consorzi floristici spesso unici, che diversifica molto rispetto all'esposizione. Sulla fascia jonica si trovano spesso formazioni xerofile, formate da ginestre spinose (\"Ulex europaeus\") e ginestre da fibra (\"Spartium junceum\"), che convivono con il lentisco, il mirto, il perastro e, nelle aree umide, le tamerici.\nRisalendo si formano macchie alte o boschi veri e propri, composti prevalentemente da roverelle e lecci. Nelle aree medie sono presenti il castagno e le pinete, le quali progressivamente, con il pino lar\u00eccio, si portano fino alle altezze maggiori, dove il faggio domina la copertura arborea. Nella zona litoranea predominano agrumi, vite, olivo e l'orticoltura; sotto i 1.000\u00a0m esistono boschi di quercia e leccio, sopra i 1.000\u00a0m il pino lar\u00eccio, l'abete bianco e il faggio.\nA 1.311\u00a0m sorge la stazione sciistica di Gambarie, con flusso di turisti da Calabria e Sicilia. In un'impervia valle nel cuore dell'Aspromonte, nel comune di San Luca, si trova il Santuario della Madonna di Polsi, luogo di culto che, seppur difficile da raggiungere, diventa nei mesi estivi, specialmente a settembre, meta di turismo religioso.\nStoria.\nNel 1862, a seguito della questione romana, in cui sembrava che il governo italiano volesse tenere un basso profilo, giustificato dagli accordi con Napoleone III protettore del papa, Garibaldi tent\u00f2 di arrivare a Roma con 3.000 volontari. Ma la risoluta reazione dei francesi costrinse Urbano Rattazzi ad intervenire e a mandare il generale Enrico Cialdini a fermare Garibaldi.\nA pochi chilometri da Gambarie, il 29 agosto 1862, si svolse lo scontro, nel corso del quale Garibaldi fu ferito e preso prigioniero insieme con i suoi seguaci, alcuni dei quali vennero fucilati. Garibaldi fu condotto all'ospedale militare del Varignano, presso La Spezia, per esservi curato e, dopo la guarigione, gli venne concesso di tornare alla sua residenza di Caprera.\nNella localit\u00e0 del comune di Sant'Eufemia d'Aspromonte, dove l'eroe fu ferito, si trovano un mausoleo con un suo busto e delle lapidi che lo ricordano ed \u00e8 indicato l'albero che, secondo la tradizione, \u00e8 quello dove egli si appoggi\u00f2 ferito. Al Museo del Vittoriano a Roma sono conservati i cimeli dell'episodio (lo stivale forato e la pallottola).\n2\u00aa Guerra Mondiale: morte di Giuseppe Cenni.\nDurante la Seconda guerra mondiale il cielo dell\u2019Aspromonte fu protagonista, il 4 settembre 1943, di uno scontro drammatico tra i piloti italiani della Regia Aeronautica e quelli Alleati e che vide l\u2019epilogo a San Luca. L\u2019armistizio era stato firmato il giorno prima ma fino all\u20198 settembre non verr\u00e0 reso noto. I piloti del 5\u00ba Stormo Tuffatori, guidati dal giovanissimo e leggendario asso Giuseppe Cenni, dopo aver sganciato il loro carico bellico contro i mezzi Alleati, che stavano invadendo la Calabria, furono intercettati dai velocissimi caccia Spitfire. Il Comandante Cenni, che era solito restare dietro, in copertura dei suoi uomini, fu attaccato da 5 caccia: cerc\u00f2 di trovare scampo a volo radente sull'Aspromonte ma fu sopraffatto dal numero. Il suo Re.2002 si schiant\u00f2 sul letto del torrente Bonamico nel Comune di San Luca. Cenni aveva solo 28 anni e sul petto una Medaglia d'Oro e 6 d'argento al Valor Militare, Croce di Ferro tedesca di 2\u00aa classe e 2 promozioni per merito di guerra.\nI resti del corpo di Cenni verranno raccolti e resteranno sepolti presso il cimitero di San Luca per molti anni fino a quando, circa nel \u201948, saranno traslati presso il cimitero di Parma. Dal 1996 un monumento sul lungomare di Reggio Calabria ricorda il sacrificio del Comandante Cenni e quel 4 settembre 1943.\nCinema.\nNel 2012 viene prodotto il film \"Aspromonte\" del regista Hedy Krissane.\nNel 2019 viene prodotto il film Aspromonte \u2013 La terra degli ultimi dal registra Mimmo Calopresti."}
{"id": "66809", "revid": "125186603", "url": "https://it.wikipedia.org/wiki?curid=66809", "title": "Wireless Local Area Network", "text": "In informatica e telecomunicazioni, wireless local area network (\"rete senza fili di area locale\"), termine inglese abbreviato in WLAN o wireless LAN, indica una rete locale (\"local area network\" o in sigla \"LAN\") che sfrutta la tecnologia wireless, invece di una connessione cablata. In altre parole: con la sigla WLAN si indicano genericamente tutte le reti locali di computer che non utilizzano dei collegamenti via cavo per connettere fra loro gli host della rete.\nModalit\u00e0 strutturali.\nLe reti wireless possono essere installate secondo tre modalit\u00e0 strutturali.\nIndependent Basic Service Set (rete P2P o Ad-Hoc).\nUna WLAN IBSS \u00e8 una rete wireless definita anche in modalit\u00e0 ad hoc che rende possibile collegare in modo indipendente pi\u00f9 postazioni wireless tra loro senza nessun dispositivo centrale che funga da tramite.\nQuesto tipo di installazione \u00e8 frequente quando i client sono pochi, ad esempio per permettere a due o tre computer di condividere file o connessioni Internet.\nIl sistema IBSS \u00e8 economico, ma non \u00e8 adatto ad una rete numerosa e concentrata, a causa della sovrapposizione dei segnali e del conseguente calo di affidabilit\u00e0.\nInfrastructure Basic Service Set (o Infrastruttura).\nUna WLAN BSS (o ad infrastruttura) si basa su un access point centrale collegato ad una LAN cablata che funge da unico tramite per il traffico dei dispositivi wireless che si trovano nel range di copertura. Una singola WLAN BSS rappresenta una cella, chiamata basic service area (BSA).\nUn wireless access point (abbreviato in WAP o AP) pu\u00f2 essere costituito o da un computer o da un dispositivo dedicato.\nNel caso gli access point siano pubblici, vengono definiti hotspot. Questi hotspot possono essere gratuiti o a pagamento e cominciano a diffondersi anche in Italia, soprattutto negli aeroporti, nelle biblioteche, nei centri commerciali, nelle librerie e nei parchi pubblici.\nExtended Service Set (ESS).\nUna WLAN ESS si basa sul collegamento di due o pi\u00f9 WLAN BSS tra loro al fine di generare un'area di copertura di conseguenza ben maggiore.\nI diversi BSS possono essere locati fisicamente secondo diversi criteri:\nGrazie alla funzione del roaming, prevista dallo standard IEEE 802.11, un utente della WLAN ESS pu\u00f2 passare da una cella (BSA) all'altra senza risentire di alcuna interruzione del servizio e quindi in modo totalmente trasparente.\n\u00c8 importante che le celle wireless in configurazione ESS si sovrappongano almeno del 10% per garantire questa funzionalit\u00e0.\nApplicazioni.\nLe wireless LAN costituiscono, in molti casi, una soluzione comoda per realizzare una rete LAN domestica.\nIn molti casi, le LAN aziendali sono sostituite o integrate da reti wireless. Questo \u00e8 vantaggioso negli edifici pi\u00f9 vecchi, dove non esiste o non \u00e8 possibile installare un impianto di cablaggio strutturato. Lo standard WLAN pi\u00f9 diffuso \u00e8 quello basato su specifiche IEEE 802.11 (noto anche con il nome commerciale Wi-Fi).\nUltimamente si stanno diffondendo le reti wireless a larga banda e a copertura estesa, per le quali \u00e8 stato sviluppato lo standard IEEE 802.16.\nSi distinguono dalle WLAN le tecnologie wireless utilizzate per realizzare reti PAN, che sono composte da collegamenti a portata ridotta e a bassa potenza, tipicamente limitate agli oggetti indossati da una persona, o a quelli contenuti in una automobile. Uno standard molto popolare in questo campo \u00e8 Bluetooth, non usa Access Point e viene usato per abolire i collegamenti fisici (cavi) tra dispositivi elettronici di varia natura e non solo tra PC."}
{"id": "66811", "revid": "1335892", "url": "https://it.wikipedia.org/wiki?curid=66811", "title": "Efestione", "text": "La sua carriera militare fu di notevole rilievo: membro e poi capo della guardia del corpo d'onore (i sette \"somatofylakes\") di Alessandro Magno, egli pass\u00f2 in seguito al comando della cavalleria degli eteri e gli furono affidati molti altri compiti di primissimo piano durante tutto il decennio della campagna asiatica di Alessandro, ivi comprese (e certamente non meno importanti) missioni diplomatiche, opere di attraversamento di grandi fiumi, assedi e fondazione di nuovi insediamenti abitativi. Oltre a tali sue attivit\u00e0 militari, ingegneristiche e politiche, egli fu in corrispondenza con i filosofi Aristotele e Senocrate, e sostenne attivamente la politica di Alessandro mirante all'integrazione tra greci e persiani. Il re ne fece alla fine il proprio comandante in seconda, conferendogli la carica di \"chiliarca\" dell'impero, e lo volle membro della famiglia reale dandogli in sposa Dripetide, sorella minore della sua seconda moglie Statira II, figlie entrambe di Dario III di Persia. Al momento della sua morte improvvisa a Ecbatana (l'odierna Hamadan), Alessandro fu sopraffatto dal dolore e volle interpellare l'oracolo di Zeus-Ammone, nell'oasi libica di Siwa, al fine di attribuire uno status divino all'amico defunto, ed Efestione fu conseguentemente onorato come un \"eroe\". All'epoca della sua propria morte, avvenuta soltanto otto mesi dopo, Alessandro stava ancora progettando l'edificazione di grandi monumenti per celebrare la memoria del compagno della sua vita.\nBiografia.\nGiovinezza ed educazione.\nL'et\u00e0 esatta di Efestione non \u00e8 stata tramandata: nessuna sua biografia fu mai scritta probabilmente anche per il fatto che Alessandro gli sopravvisse per pochissimo tempo, e gli altri diadochi, duramente impegnati nella lotta per la spartizione dell'enorme eredit\u00e0, non avevano interesse alcuno a celebrare altri che loro stessi. Secondo la maggioranza degli studiosi, l'et\u00e0 di Efestione non doveva essere molto differente da quella di Alessandro ed \u00e8 quindi possibile presumere che egli fosse nato intorno al 356 a.C.: si narra che egli divent\u00f2 paggio alla corte macedone nel 343, seguendo la sorte comune a tanti altri rampolli dell'aristocrazia, ed \u00e8 quindi probabile che l'incontro con il futuro conquistatore abbia avuto luogo in questo periodo. Uno dei pochi aneddoti relativi alla giovinezza di Efestione lo si deve al Romanzo di Alessandro, dove, in relazione alla favolistica partecipazione del futuro re di Macedonia alla corsa dei carri delle olimpiadi, si legge che \u201c...\u00a0un giorno quando Alessandro aveva quindici anni [...] navigando con Efestione, suo amico, raggiunse con facilit\u00e0 Pisa [...] e se ne and\u00f2 a spasso con\" lui. Il fatto che sia citata l'et\u00e0 esatta di Alessandro fornisce un indizio ulteriore sull'educazione di Efestione, in quanto, a quell'et\u00e0, Alessandro si trovava con i suoi compagni nella localit\u00e0 macedone di Mieza a studiare con Aristotele, e, sebbene il figlio di Amintore non venga mai esplicitamente citato tra essi, la sua stretta amicizia con l'allora quindicenne futuro re di Macedonia suggerisce che anch'egli vada, con tutta probabilit\u00e0, annoverato tra gli allievi di Aristotele. Ancora pi\u00f9 significativo a questo proposito \u00e8 il fatto che il nome di Efestione sia stato in seguito inserito in un elenco di corrispondenti del grande filosofo Le lettere non ci sono pervenute, ma il fatto che le si citi in un elenco storico fa supporre che il loro contenuto dovesse essere di qualche rilievo: Efestione evidentemente aveva ricevuto un'educazione di tutto rispetto e tale da indurre Aristotele a intrattenere con lui una non facile corrispondenza attraverso l'impero in via di espansione di Alessandro Magno.\nAlcuni anni dopo le lezioni di Mieza, il nome di Efestione non compare nell'elenco dei diversi amici di Alessandro che furono esiliati da Filippo II di Macedonia in esito al fallito tentativo del giovane principe di sostituirsi al fratellastro Arrideo come pretendente alla mano della figlia del signore di Caria, Pixodaro: c'\u00e8 da rilevare, comunque, che gli esiliati, Tolomeo, Nearco, Arpalo, Erigio e Laomedonte di Mitilene erano in genere pi\u00f9 anziani di Alessandro, Erigio addirittura di circa un quarto di secolo, mentre Efestione era un suo coetaneo e quindi la sua influenza poteva non essere ritenuta altrettanto sospetta da Filippo. In ogni caso, quale che sia stata la sua opinione sull'intero affare, Efestione, al pari di molti altri compagni d'infanzia di Alessandro, non fu inviato in esilio.\nPer concludere, comunque, se della fanciullezza e dell'educazione di Efestione si riesce a ricostruire davvero molto poco, ci\u00f2 che si riscontra vale ad accreditare quanto si sa della sua vita successiva: la sua amicizia con Alessandro fu di lunga durata, cos\u00ec come la sua permanenza alla corte di Pella, dove anch'egli condivise la stessa educazione del futuro Gran Re di Grecia e Asia. Con un inizio cos\u00ec promettente, l'et\u00e0 e l'esperienza avrebbero poi contribuito a fare, un giorno, di Efestione figlio di Amintore, l'uomo pi\u00f9 potente dell'impero di Alessandro, secondo solo al re medesimo.\nCarriera.\nAvendo condiviso il tipo di educazione impartito ad Alessandro, Efestione impar\u00f2 sicuramente a combattere e a cavalcare sin da giovanissima et\u00e0 ed ebbe probabilmente il primo assaggio di vita militare durante la campagna danubiana di Filippo II nel 342 a.C., o nella battaglia di Cheronea del 338 a.C., quando egli non aveva neppure vent'anni, ma il suo nome non viene ancora menzionato negli elenchi degli ufficiali di alto rango durante le battaglie della campagna danubiana di Alessandro nel 335 a.C., o nella prima fase dell'invasione della Persia (cos\u00ec come, del resto, quelli degli altri amici di giovent\u00f9 del re).\nLa prima volta che il nome di Efestione compare nei resoconti bellici \u00e8 in occasione di una missione politica di notevole importanza: dopo la battaglia di Isso (333 a.C.), mentre Alessandro procedeva verso sud lungo la costa fenicia, la citt\u00e0 di Sidone si arrese al re macedone e a Efestione venne addirittura dato \"...\u00a0incarico di nominare re quello dei Sidonii che egli considerasse il pi\u00f9 meritevole di tale alto ufficio\". Allora egli assunse le informazioni del caso e prescelse un uomo, Abdalonimo, che era s\u00ec di lontana ascendenza reale, ma la cui integrit\u00e0 lo aveva ridotto a lavorare da giardiniere. La popolarit\u00e0 della scelta a Sidone e il valore successivamente dimostrato dal prescelto deporrebbero in effetti a favore di notevoli capacit\u00e0 di discernimento da parte del giovane macedone.\nDopo l'assedio e l'espugnazione di Tiro (332 a.C.), Alessandro affid\u00f2 a Efestione il comando della flotta, con l'incarico di seguire la costa facendo rotta a sud verso Gaza, il loro prossimo obiettivo, mentre lui stesso proseguiva via terra alla testa dell'esercito. Il compito di Efestione non era dei pi\u00f9 semplici, in quanto quella affidatagli era una flotta raccogliticcia formata dal naviglio di svariati eterogenei alleati che andavano tenuti insieme con molta pazienza e con molta energia. La flotta trasportava le macchine da guerra indispensabili per la conduzione dell'assedio, le quali dovettero essere scaricate con mezzi di fortuna, trasportate su un terreno accidentato e infine opportunamente rimontate.\nSecondo Andrew Chugg, che cita la testimonianza di Marsia di Pella, uno degli amici di Alessandro, quale riportata da Arpocrazione nel II secolo d.C., e che trova comunque sostanziale conferma per essa in un'orazione di Eschine contemporanea ai fatti, Efestione potrebbe poi essere stato coinvolto, durante la successiva permanenza in Egitto, in un complesso gioco diplomatico, fungendo da intermediario tra Demostene, capo del partito antimacedone ad Atene, e Alessandro. Egli infatti risulta essere stato avvicinato da un messo del politico ateniese con lo scopo probabile di esaminare la possibilit\u00e0 di una qualche riconciliazione. I termini esatti della questione, e del ruolo in essa svolto da Efestione, non sono noti, ma l'inattivit\u00e0 di Atene durante la successiva guerra proclamata dal re di Sparta, Agide III, parrebbe deporre a favore di un esito positivo dei contatti. Chugg conclude notando che, \"se Efestione riusc\u00ec a persuadere Alessandro a raggiungere un accomodamento con Demostene in questo critico frangente, come sembrerebbe probabile dalle circostanze, allora egli fu responsabile in misura significativa del salvataggio della situazione in Grecia per la Macedonia, evitando che la rivolta di Agide si allargasse ad Atene e ai suoi alleati\".\n\u00c8 quasi certo che, al ritorno dall'Egitto, fu Efestione a guidare l'avanguardia macedone inviata a costruire ponti sull'Eufrate in modo da rendere possibile il passaggio per l'esercito di Alessandro. Dario III di Persia invi\u00f2 un proprio satrapo, Mazeo, a occupare la riva opposta del fiume mentre il genio macedone era all'opera nella costruzione dei ponti. Mazeo, dopo aver abbandonato, abbastanza inopinatamente, la sua posizione sull'Eufrate, consentendone l'attraversamento ad Alessandro, sarebbe stato di l\u00ec a poco, nella battaglia di Gaugamela (331 a.C.), quel comandante dell'ala destra persiana che gett\u00f2 alle ortiche una quasi certa vittoria abbandonando la zona che doveva tenere, e sarebbe divenuto in seguito il fidato satrapo di Babilonia, in nome di Alessandro. Lo storico britannico Robin Lane Fox ha buon gioco nell'avanzare l'ipotesi, molto verisimile, che Efestione possa aver allacciato contatti diplomatici con Mazeo durante il confronto sull'Eufrate per saggiarne la disponibilit\u00e0 a cambiare bandiera: \"\u00c8 presumibile che la battaglia di Gaugamela sia stata vinta in parte sulle rive dell'Eufrate e che la restaurazione di Mazeo [come satrapo di Babilonia] sia stata, pi\u00f9 che un atto di magnanimit\u00e0, un compenso pattuito in precedenza\".\n\u00c8 in occasione di Gaugamela che viene menzionato per la prima il rango di Efestione quale \"...\u00a0capo dei \"somatof\u00eclakes\" (\u03c3\u03c9\u03bc\u03b1\u03c4\u03bf\u03c6\u03cd\u03bb\u03b1\u03ba\u03b5\u03c2, guardie del corpo) di Alessandro. Non si trattava dello squadrone reale, chiamato \"\u00e0ghema\"\" (\u1f05\u03b3\u03b7\u03bc\u03b1), incaricato di proteggere il re durante le battaglie (all'epoca probabilmente comandato da Clito il Nero), ma di un piccolo gruppo di sette stretti compagni di Alessandro ai quali era specificamente attribuito l'onore di combattere a fianco del re. Efestione fu certamente nel vivo del combattimento insieme ad Alessandro, giacch\u00e9 Arriano racconta che fu ferito, e Curzio Rufo precisa che si tratt\u00f2 di una ferita di lancia a un braccio.\nDopo Gaugamela si registrano i primi indizi della volont\u00e0 di Alessandro di avviare un'azione di integrazione con i Persiani, e della condivisione da parte di Efestione di questa politica, cos\u00ec impopolare tra i Macedoni. Si racconta, in particolare, che una sera, a Babilonia, Alessandr\u00f2 not\u00f2 una nobildonna locale mentre veniva spinta, contro la sua dignitosa ritrosia, a esibirsi in spettacolo per la truppe vincitrici. Egli non solo ordin\u00f2 che fosse liberata e che le fossero restituiti i beni, ma \"... il giorno seguente dette incarico a Efestione di far portare tutti i prigionieri alla reggia. Qui, dopo aver esaminata la nobilt\u00e0 di ciascuno, fece separare dalla massa quelli che emergevano per estrazione sociale\".\nAlessandro si era accorto che i nobili persiani venivano trattati con poca dignit\u00e0 e voleva porvi rimedio. Che egli scegliesse Efestione per aiutarlo, dimostra che poteva far conto sul tatto e sulla capacit\u00e0 di comprensione del suo giovane amico.\nTuttavia Alessandro poteva appoggiarsi su Efestione anche quando si trattava di mettere in campo fermezza e decisione. In occasione di un complotto contro la sua vita nel 330 a.C., il possibile coinvolgimento di un ufficiale di alto rango come Filota provoc\u00f2 molta preoccupazione, ma fu proprio Efestione, insieme a Cratero e a Ceno, a insistere perch\u00e9 si passasse alla tortura, di prammatica in queste occasioni, quando si volessero scoprire tutti i retroscena, e anzi a occuparsene personalmente.\nDopo l'esecuzione di Filota, Efestione, pur non avendo precedente esperienza in materia, fu nominato comandante (\"ipparco\") \u2014al fianco dell'esperto Clito, come secondo \"ipparco\"\u2014 della cavalleria degli eteri, posizione precedentemente occupata dal solo Filota. Questa doppia nomina fu un modo per soddisfare due differenti tendenze che andavano rafforzandosi nell'esercito: l'una, impersonata da Efestione, largamente favorevole alla politica di integrazione portata avanti dal re, l'altra, sostenuta in particolare dai reduci dei tempi di Filippo e ben rappresentata da Clito, pervicacemente refrattaria nei confronti del mondo persiano. La cavalleria si trov\u00f2 benissimo sotto il nuovo comando e si mostr\u00f2 all'altezza delle nuove incombenze attribuitele, dalle inusuali tattiche necessarie contro i nomadi Sciti, alle iniziative assunte nel 328 per combattere le rivolte nelle steppe dell'Asia centrale. L'esercito mosse da Balkh, capoluogo della Battria, in cinque colonne, spiegando la sua azione per le valli tra l'Amu Darya (Osso) e il Syr Darya (Iassarte), con lo scopo di pacificare la Sogdiana. Efestione comandava una delle colonne e, dopo il suo arrivo a Samarcanda (chiamata dai greci, Marakanda), egli si occup\u00f2 della colonizzazione della regione.\nNella primavera del 327 a.C., l'esercito si mosse alla volta dell'India, e Alessandro divise le sue forze, guidandone personalmente una parte a nord, attraverso la valle dello Swat (allora chiamata, U\u1e0d\u1e0diyana), e affidando l'altra a Efestione e a Perdicca perch\u00e9 la conducessero attraverso il Passo Khyber. Gli ordini di Efestione erano di \"...\u00a0conquistare, con la forza o con la diplomazia, tutti i territori sulla loro marcia, e, una volta raggiunto l'Indo, di predisporre quanto necessario per l'attraversamento\". Si trovavano allora in un territorio sconosciuto, i cui orizzonti politici e geografici non erano familiari, ed Efestione riusc\u00ec comunque ad arrivare sull'Indo dopo aver conquistato tutto il territorio attraversato, ivi compresa la citt\u00e0 di Puskalavati che sopport\u00f2 un assedio di trenta giorni e il cui governatore fu quindi regolarmente messo a morte come di regola succedeva a chi si opponeva \"manu militari\" alla conquista macedone. Una volta sull'Indo, Efestione procedette alla costruzione delle barche e del ponte necessari per l'attraversamento. Alessandro ebbe in ripetute occasioni la necessit\u00e0 di dividere le sue forze e il comando fu, di volta in volta, affidato a diversi degli ufficiali di pi\u00f9 alto rango, ma appare che Efestione venisse scelto quando gli obiettivi non erano perfettamente chiari fin dall'inizio e Alessandro sentiva quindi il bisogno di qualcuno in grado di compiere scelte autonome, ma conformi alle esigenze generali della spedizione.\nEfestione prese parte a una memorabile carica di cavalleria nella battaglia sul fiume Idaspe (326 a.C.), e poi, quando l'esercito inizi\u00f2 il suo viaggio di ritorno, gliene fu affidata di nuovo una met\u00e0, incluse truppe di \u00e9lite e duecento elefanti, perch\u00e9 la guidasse via terra a sud-ovest lungo le rive dello stesso Idaspe. Il resto dell'esercito, comandato direttamente da Alessandro, viaggi\u00f2 per nave, sul fiume, con una flotta la cui costruzione era stata finanziata dai pi\u00f9 eminenti cortigiani. Arriano colloca Efestione al primo posto tra questi trierarchi \"ad honorem\", a indicare la posizione di preminenza che egli aveva ormai acquisito a corte. Al momento di entrare in territorio ostile, dopo che la flotta fluviale era stata danneggiata dalle rapide, Alessandro decise di dividere di nuovo le sue forze, questa volta in tre parti, ed Efestione fu incaricato di assumere la guida di quanto rimaneva della flotta e di \"proseguire la navigazione per tagliare la strada ai fuggiaschi\", mentre Alessandro avrebbe seguito via terra con le forze combattenti, e Tolomeo condotto, in retroguardia, salmerie ed elefanti. Nell'assalto alla fortezza di Multan, per\u00f2, Alessandro fu ferito in maniera molto grave al petto, con probabile interessamento del polmone e, questa volta, Efestione dovette assumere il comando di fatto della spedizione almeno nella prima fase del viaggio verso il mare lungo il corso dell'Indo. Giunti sulla costa, egli organizz\u00f2 la costruzione di una fortezza e di un porto per le navi sul delta del fiume (Pattala).\nEfestione segu\u00ec Alessandro nel successivo disastroso attraversamento del deserto del Makran, nella zona costiera dell'attuale Belucistan, durante il quale l'invitto esercito macedone fu duramente decimato insieme con tutto il suo ingente seguito di civili, e dopo l'arrivo disperato a Susa, egli fu decorato per il suo valore. Dopo di allora, non avrebbe combattuto mai pi\u00f9, restandogli ormai soltanto pochi mesi di vita, e, dopo essere salito al grado di vicecomandante militare \"di fatto\" di Alessandro, egli acquis\u00ec invece un ruolo formale di vice del re nella sfera civile, del resto probabilmente molto pi\u00f9 a lui consentanea di quella militare, e fu nominato \"chiliarca\" (termine greco per il persiano \"hazarapatish\") dell'impero, una sorta di Gran \"visir\", secondo soltanto al re.\nRelazioni personali.\nMolto poco si sa delle relazioni personali di Efestione, a parte il suo rapporto, eccezionalmente stretto, con Alessandro Magno. Questi era una figura straordinaria e carismatica che ebbe molti amici, ma nessuno paragonabile con Efestione: la loro fu un'amicizia a tutta prova, che si era forgiata nella fanciullezza, e che sarebbe poi durata oltre l'adolescenza, passando indenne attraverso l'ascesa al trono di Alessandro, la durezza delle campagne militari, le lusinghe della vita di corte e anche attraverso i loro matrimoni.\nIl loro vecchio maestro, Aristotele, descrisse l'amicizia, parlando di \"...\u00a0una sola anima dimorante in due corpi\", e\nche loro stessi considerassero tale la loro amicizia \u00e8 dimostrato da un episodio avvenuto all'indomani della battaglia di Isso e riportato concordemente da Diodoro Siculo, Arriano, e Curzio Rufo. Secondo i loro racconti, Alessandro ed Efestione si recarono insieme a visitare la famiglia reale di Dario III che era stata catturata alla fine della battaglia, con l'intenzione di rassicurare sulla loro sorte le regine prigioniere. Al loro ingresso nella tenda, le nobildonne fecero atto d'onore alla maniera persiana nei confronti dell'aitante Efestione, molto bello e sicuramente pi\u00f9 alto di Alessandro, prendendolo per il re. Messa immediatamente in qualche modo sull'avviso, la regina madre Sisigambi, si gett\u00f2 ai piedi di Alessandro chiedendo perdono dell'errore, ma il re la rincuor\u00f2 dicendole: \"Non vi siete sbagliata, madre, giacch\u00e9 anche lui \u00e8 Alessandro\". Il loro affetto reciproco non fu in alcun modo tenuto segreto, come \u00e8 confermato dalle loro stesse parole. Efestione, rispondendo a una lettera della madre di Alessandro, Olimpiade, ebbe modo di scrivere: \"...\u00a0Voi sapete che Alessandro significa per noi pi\u00f9 di ogn'altra cosa\". Arriano riferisce che il re, dopo la morte di Efestione, lo defin\u00ec \"...\u00a0l'amico che valutavo come la mia stessa vita\". Paul Cartledge descrive la loro intimit\u00e0 dicendo: \"Alessandro sembra in affetti aver fatto riferimento a Efestione come al suo \"alter ego\"\".\nLa loro amicizia si tradusse anche in una stretta collaborazione operativa; in tutto ci\u00f2 che intraprese Alessandro si trov\u00f2 Efestione sistematicamente al fianco. I due lavorarono molto bene insieme e, se si studia la carriera di Efestione, si riscontra facilmente la traccia di una costante e crescente fiducia di Alessandro nei suoi confronti. Con l'inizio della spedizione in India, dopo la scomparsa di generali della vecchia generazione, si registrarono tra gli ufficiali della nuova esempi di tradimento, di mancata condivisione delle aspirazioni di Alessandro per una crescente integrazione dei Persiani nell'esercito, e anche di semplice incompetenza. Ripetutamente, quando Alessandro si trov\u00f2 nella necessit\u00e0 di dividere le sue forze, ne affid\u00f2 una parte a Efestione, magari affiancandolo con qualcuno fornito di maggiori competenze militari, ben sapendo che in lui trovava una persona di indiscutibile lealt\u00e0, che capiva e condivideva dal profondo le sue aspirazioni e che, non ultimo, era anche capace di portare a buon fine i compiti affidatigli.\nEfestione partecip\u00f2 sempre, in prima fila, alle riunioni di consiglio che il re regolarmente teneva con i suoi principali ufficiali, ma fu l'unico con il quale Alessandro si confrontava anche in privato esponendogli i suoi pensieri reconditi, le sue speranze, i suoi progetti nascosti. Curzio Rufo sostiene che Efestione era compartecipe di tutti i suoi segreti, mentre Plutarco descrive l'occasione in cui Alessandro cerc\u00f2 di imporre, in una sorta di banchetto di prova, l'estensione anche ai Greci dell'obbligo di tributare al re, alla maniera persiana, il tipo di saluto definito \"prosk\u00fdnesis\" (\u03c0\u03c1\u03bf\u03c3\u03ba\u03cd\u03bd\u03b7\u03c3\u03b9\u03c2, italianizzato nel raro proscin\u00e8si), e insinua che Efestione era l'unico preventivamente al corrente della cosa e probabilmente l'organizzatore stesso del banchetto e di tutta la cerimonia che in esso si doveva celebrare.\nStando al dipinto fatto da Aezione del primo matrimonio di Alessandro, nella descrizione tramandatane da Luciano, Efestione fu il suo \"portatore di torcia\" (testimone), dando cos\u00ec dimostrazione non solo della sua amicizia aliena da gelosie, ma anche del suo appoggio per le politiche di Alessandro, dato che la scelta di una sposa asiatica da parte del re non era certamente popolare tra il suo seguito europeo.\nCon il loro ritorno in Persia, Efestione, per l'incarico di chiliarca affidatogli, divenne ufficialmente, dopo esserlo stato a lungo di fatto, la seconda autorit\u00e0 dell'impero, e anche cognato di Alessandro. Hammond riassume assai bene la loro relazione pubblica: \"All'epoca della sua morte Efestione deteneva il pi\u00f9 alto incarico di comando militare, quello della cavalleria degli eteri, ed era stato ripetutamente vice di Alessandro nella gerarchia della corte asiatica, assumendo infine l'incarico di chiliarca che era stato di Nabarzane sotto Dario III. In questo modo Alessandro onor\u00f2 Efestione sia come il pi\u00f9 stretto degli amici, sia come il pi\u00f9 insigne dei suoi marescialli di campo\".\n\u00c8 stato suggerito che, oltre che intimi amici, Alessandro ed Efestione fossero anche amanti. Nessuna delle storie antiche pare affermarlo esplicitamente e, al tempo in cui quelle pervenuteci furono scritte (almeno tre secoli dopo) si guardava ai rapporti omosessuali con meno favore che non nella Grecia antica e si era gi\u00e0 iniziato il processo di cancellazione del ruolo di Efestione dalla storia, processo che \u00e8 poi continuato, sia pure in modo intermittente, fino all'epoca moderna. Eppure Arriano descrisse in maniera molto significativa l'occasione in cui Alessandro ed Efestione vollero identificarsi solennemente con Achille e Patroclo, che l'opinione pubblica del tempo, Platone ed Eschilo per primi, riconosceva essere stati amanti. L'episodio accadde all'inizio della spedizione in Asia, quando Alessandro condusse un contingente militare a visitare Troia, palcoscenico degli eventi narrati nella sua amata \"Iliade\". Egli corse nudo, insieme ai compagni, alle tombe degli eroi e depose una corona di fiori sul sepolcro di Achille, mentre Efestione faceva lo stesso con quello di Patroclo. Arriano, molto discretamente, non trae alcuna conclusione, ma Robin Lane Fox, scrivendo nel 1973, sostiene:\n\"Era un tributo assai notevole, reso in maniera spettacolare, ed \u00e8 anche la prima volta che nella carriera di Alessandro viene menzionato Efestione. Gi\u00e0 i due erano in intimi rapporti e li chiamavano Patroclo e Achille. Il paragone sarebbe durato sino alla fine dei loro giorni, a indicare la loro relazione amorosa, perch\u00e9 ai tempi di Alessandro era comunemente ammesso che Achille e Patroclo fossero legati da un rapporto, che Omero non ha mai menzionato direttamente\", pur se, da una semplice lettura del ventitreesimo canto dell\"Iliade\", \u00e8 difficile non rilevare, anche senza l'ausilio della psicanalisi, come le parole pronunciate dall'ombra di Patroclo o quelle di Achille, cos\u00ec come i suoi comportamenti, dimostrino un evidente carattere non semplicemente amicale, per quanto profondo, ma tradiscano in effetti un sostrato di carattere erotico, seppur non \"dichiaratamente\" sessuale.\nEfestione e Alessandro crebbero in un tempo e in un ambiente in cui la bisessualit\u00e0 maschile era ampiamente permessa e anche regolamentata dalla legge, e comunque non malvista dall'opinione comune, almeno nella misura in cui si conteneva nei limiti, giuridici e sociali, che le erano prefissati. I Greci \u00abvivevano i rapporti tra uomini in modo molto diverso da quello in cui li vivono (ovviamente, salvo eccezioni) coloro che fanno oggi una scelta di tipo omosessuale: per i Greci e i Romani, infatti (sempre salvo eccezioni), l'omosessualit\u00e0 non era una scelta esclusiva. Amare un altro uomo non era un'opzione fuori della norma, diversa, in qualche modo deviante. Era solo una parte dell'esperienza di vita: era la manifestazione di una pulsione vuoi sentimentale vuoi sessuale che nell'arco dell'esistenza si alternava e si affiancava (talvolta nello stesso momento) all'amore per una donna\u00bb.. Se comunque la possibilit\u00e0 di rapporti omosessuali era generalmente ammessa, il modello seguito da tali rapporti era differente da luogo a luogo. Gli scrittori romani e quelli posteriori, assumendo come punto di riferimento il modello ateniese, hanno avuto la tendenza a dare per assunto o che i rapporti amorosi tra i due fossero stati limitati all'adolescenza e in seguito lasciati perdere, o che uno dei due fosse pi\u00f9 anziano, e quindi si comportasse da \"erast\u00e8s\" (amante) mentre il pi\u00f9 giovane faceva da \"eromenos\" (amato).\nLa prima tesi ha continuato ad andare per la maggiore fino ai giorni presenti, con scrittori di \"fiction\", come Mary Renault, e storici professionali, come Paul Cartledge, tra i sostenitori. Quest'ultimo ha affermato: \u00abCorse voce \u2014 e per una volta la diceria fu sicuramente corretta \u2014 che lui [Efestione] e Alessandro \"fossero stati un tempo\" pi\u00f9 che soltanto buoni amici\u00bb. Eliano fa invece propria la seconda ipotesi, laddove, nel descrivere la visita a Troia, usa un'espressione di questo genere: \"Alessandro pose una ghirlanda sulla tomba di Achille ed Efestione una su quella di Patroclo, volendo con ci\u00f2 significare che era l\"er\u00f3menos\" di Alessandro, cos\u00ec come Patroclo lo era stato di Achille\".\nTuttavia, ci\u00f2 che era di casa ad Atene e nell'Attica, non lo era necessariamente anche in ambiente dorico e in Macedonia, dove, come dice Lane Fox, \"...\u00a0si pensava e anzi ci si aspettava che i discendenti dei Dori fossero apertamente omosessuali, tanto pi\u00f9 se appartenenti alla classe dirigente; per di pi\u00f9 i re macedoni avevano lungamente insistito sulla loro pura stirpe dorica\". E ci\u00f2 non era frutto di una tendenza \"\u00e0 la mode\", ma apparteneva all'intrinseco modo d'essere dorico, e quindi macedone, e aveva assai pi\u00f9 a che fare con il Battaglione sacro di Tebe (o con le usanze degli Spartiati o dei Cretesi), che non con Atene. Alla luce di quanto sopra non deve sorprendere che ci siano indizi che il loro rapporto amoroso sia durato per tutta la vita.\nLuciano, nella sua opera \"Pro lapsu inter salutandum\" (\"In difesa di un lapsus nel salutare\"), racconta di un mattino in cui Efestione si espresse in un modo che dava a intendere che egli avesse passato la notte nella tenda di Alessandro; Plutarco descrive l'intimit\u00e0 esistente tra i due raccontando che Efestione aveva l'abitudine di leggere le lettere di Alessandro insieme con lui, o che una volta che gli capit\u00f2 di trovare aperta una lettera riservata di Olimpiade, il re gli \"sigill\u00f2\" idealmente le labbra poggiandovi sopra il suo anello, a indicare che il contenuto della missiva doveva restare segreto; in una lettera apocrifa attribuita al filosofo Diogene e indirizzata a un Alessandro ormai uomo fatto, si allude pesantemente alla sua tendenza a lasciarsi comandare \"...\u00a0dalle cosce di Efestione\".\nNessun'altra circostanza mostra meglio la natura e la durata del loro rapporto, se non il dolore sovrumano di Alessandro al momento della morte dell'amico. Come dice Andrew Chugg, \"...\u00a0\u00e8 sicuramente incredibile che la reazione di Alessandro alla morte di Efestione possa significare altro se non la pi\u00f9 stretta delle relazioni immaginabili\". I molti e svariati modi, sia spontanei sia intenzionali, in cui Alessandro estern\u00f2 la sua sofferenza, sono illustrati in dettaglio pi\u00f9 oltre, ma, con riferimento alla natura del loro rapporto, uno si eleva sugli altri per significato: Arriano narra che il re\"...\u00a0si gett\u00f2 sul corpo dell'amico e giacque col\u00e0 in lacrime per quasi tutto il giorno, rifiutandosi di staccarsi da lui finch\u00e9 non fu trascinato via a forza dai suoi et\u00e8ri\".\nUn amore cos\u00ec totalizzante lascia spesso poco spazio ad altri sentimenti. Efestione aveva un amante che era anche il suo migliore amico, il suo re, il suo comandante, e non fa quindi meraviglia che non ci sia giunta notizia di altri grandi affetti o amicizie in vita sua. Non ci sono neppure indizi, tuttavia, che egli fosse meno che popolare e benvoluto nel gruppo dei compagni e degli amici del re, che erano cresciuti insieme e avevano insieme lavorato cos\u00ec bene per tanti anni.\n\u00c8 possibile che egli fosse molto vicino a Perdicca, dato che fu in collaborazione con lui che guid\u00f2 la missione verso l'Indo durante la quale fu espugnata Puskalavati, e, all'epoca, la sua posizione accanto ad Alessandro gli avrebbe consentito, quanto meno, di escludere compagni di avventura sgraditi. I due raggiunsero tutti gli obiettivi che erano stati posti alla spedizione, cosa che indica che lavorarono bene insieme e che Efestione trov\u00f2 nell'incontenibile Perdicca un compagno congeniale. Va anche notato che furono i loro due reggimenti di cavalleria a essere prescelti da Alessandro per l'attraversamento del fiume Idaspe, prima della battaglia contro il re indiano Poro. In quell'occasione il superbo lavoro di squadra si sarebbe rivelato di suprema importanza.\nSarebbe tuttavia errato dedurre da quanto sopra che Efestione fosse amato e apprezzato da tutti. Al di fuori della ristretta cerchia dell'alto comando macedone, anch'egli aveva i suoi nemici, e ci\u00f2 risulta chiaro dal commento di Arriano sul dolore di Alessandro: \"Tutti gli scrittori sono stati d'accordo che esso fu grande, ma il pregiudizio personale, a favore o contro sia Efestione sia Alessandro stesso, ha diversamente colorito i resoconti di come lui lo estern\u00f2\".\nTuttavia, date le fazioni e le gelosie che tendono a riprodursi in ogni corte, e dato che Efestione era enormemente vicino al pi\u00f9 grande, forse, dei monarchi che il mondo occidentale abbia mai conosciuto, va messo in rilievo quanto poca inimicizia egli abbia saputo, alla fine, destare. Ancora Arriano fa menzione di una lite con il segretario di Alessandro, Eumene, ma, a causa di una pagina mancante nel manoscritto del testo, non conosciamo i dettagli della vicenda, se non che Efestione fu alla fine indotto, di mala voglia, a fare pace. \u00c8 per\u00f2 Plutarco (che dedic\u00f2 a Eumene una delle sue \"Vite parallele\") a ricordare che si tratt\u00f2 della questione di un alloggiamento concesso a un suonatore di flauto, cosa che fa pensare che la lite, esplosa su inezie, fosse in effetti espressione di un pi\u00f9 profondo antagonismo covato nel tempo. Ci\u00f2 che motiv\u00f2 l'antagonismo non \u00e8 dato di sapere con certezza, ma non \u00e8 difficile immaginare che le competenze o, a seconda dei punti di vista, le ingerenze, del nuovo chiliarca possano ben aver indispettito il rodato segretario del re.\nSoltanto in un caso si sa che Efestione si scontr\u00f2 con uno dei vecchi ufficiali degli et\u00e8ri, e fu con Cratero. In questo caso \u00e8 pi\u00f9 facile arguire che il risentimento potesse essere reciproco, giacch\u00e9 quegli era uno degli ufficiali che si opponevano pi\u00f9 vivacemente alla politica di Alessandro tendente all'integrazione tra Greci e orientali, laddove Efestione era uno strenuo sostenitore di essa. Plutarco racconta in questo modo la storia: \"Per questa ragione un sentimento di ostilit\u00e0 nacque e si approfond\u00ec tra i due ed essi vennero spesso ad aperto conflitto. Una volta, durante la spedizione in India, incrociarono addirittura le spade e si scambiarono dei colpi\u00a0...\".\nAlessandro, che stimava moltissimo anche Cratero, come ufficiale estremamente competente, si vide costretto a intervenire ed ebbe pubblicamente parole molto pesanti per entrambi. Il fatto comunque che lo scontro fisico si fosse prodotto, sta a indicare la misura in cui la questione dell'integrazione faceva ribollire gli animi, e anche la misura in cui Efestione, che fu trattato nell'occasione con durezza dal re, identificava le aspirazioni di Alessandro con le proprie.\nFu comunque nella primavera del 324 che Efestione dette la prova ultima di questa identificazione, quando accett\u00f2 (nulla fa pensare meno che di buon grado) di sposare Dripetide, figlia di Dario III e sorella di Statira II, andata anch'essa contestualmente in moglie ad Alessandro medesimo, nel corso delle cerimonie dei matrimoni di Susa. Fino a questo momento il nome di Efestione non era mai stato legato ad alcuna donna, n\u00e9, del resto, ad alcun uomo diverso da Alessandro. Della sua brevissima vita coniugale niente si sa, se non che, al momento della successiva morte di Alessandro, avvenuta a distanza di otto mesi da quella di Efestione, Dripetide ancora piangeva lo sposo a cui era stata unita per soli quattro mesi.\nPer Alessandro sposare una figlia di Dario (e, insieme, come terza moglie, anche Parisatide, figlia e sorella dei precedenti Gran re, Artaserse III e IV) costitu\u00ec un atto politico importante, che gli consentiva di stringere pi\u00f9 fermamente i legami con la classe dirigente persiana, ma, per quanto riguarda Efestione, ricevere in sposa la sorella della nuova co-regina era un'ennesima prova dell'eccezionale stima in cui era tenuto da Alessandro, che lo chiamava cos\u00ec a far parte della famiglia reale stessa. Essi diventavano quindi cognati, ma c'era di pi\u00f9: Alessandro, dice Arriano, \"...\u00a0voleva diventare zio dei figli di Efestione\u00a0...\", ed \u00e8 quindi possibile addirittura immaginare che i due sperassero che le rispettive discendenze si potessero un giorno congiungere, e che, alla fine, la corona di Macedonia e di Persia potesse essere portata da un discendente di entrambi.\nMorte.\nNella primavera del 324 a.C. Efestione lasci\u00f2 Susa, dove si erano celebrate le nozze collettive, e segu\u00ec Alessandro e l'esercito nella successiva tappa del viaggio di ritorno, a Ecbatana, la moderna citt\u00e0 iraniana di Hamadan. Arrivarono in autunno e fu allora, durante giochi e feste, che Efestione si ammal\u00f2. Secondo Arriano, dopo diversi giorni di febbre, dovettero mandare a chiamare Alessandro, che era impegnato nei giochi, perch\u00e9 l'amico si era aggravato, ma il re non fece in tempo e, quando raggiunse la stanza di Efestione, questi era gi\u00e0 morto. Plutarco fornisce maggiori particolari: essendo un giovane e un soldato (e quindi un po' sconsiderato), dopo essersi inizialmente sentito male, Efestione ignor\u00f2 le indicazioni del medico Glaucia che l'aveva messo a digiuno e, non appena questi lo lasci\u00f2 per recarsi a teatro, mangi\u00f2 del pollo bollito e ci bevve sopra un bel po' di vino. Lane Fox cos\u00ec conclude il racconto: \"La disubbidienza aggrav\u00f2 la malattia che era probabilmente tifoidea e provocava una reazione a ogni brusca immissione di cibo. Tornato il medico trov\u00f2 il suo paziente in condizioni critiche, e per altri sette giorni la malattia non diede segni di miglioramento... l'ottavo giorno, mentre la folla guardava la corsa dei ragazzi nello stadio, arriv\u00f2 al palco la notizia che Efestione aveva avuto un grave ricaduta. Alessandro si precipit\u00f2 al suo letto, ma, quando arriv\u00f2, era troppo tardi\".\nLa subitaneit\u00e0 della morte di un uomo giovane e in piena forma ha spesso lasciato interdetti gli storici successivi. Mary Renault, ad esempio, ha scritto che una \"crisi improvvisa \u00e8 difficile da spiegare in un uomo giovane, convalescente\". La motivazione che sembra pi\u00f9 plausibile \u00e8 che si trattasse, come gi\u00e0 detto, di una febbre tifoide, e che il cibo solido abbia perforato un intestino gi\u00e0 ulcerato dalla malattia, ma non \u00e8 comunque possibile escludere altre ipotetiche spiegazioni, prima fra tutte quella del veleno.\nLa morte di Efestione viene trattata dalle fonti antiche con maggior ampiezza rispetto agli altri eventi della sua vicenda, a causa degli effetti profondi che essa ebbe su Alessandro. Plutarco scrive che \"...\u00a0il dolore di Alessandro fu incontrollabile\u00a0...\", e aggiunge che il re ordin\u00f2 molti segni di lutto, e in particolare che venissero tagliate criniere e code ai cavalli, che venissero abbattuti i bastioni delle citt\u00e0 vicine, e che venissero banditi flauti e ogni altro tipo di intrattenimento musicale. Oltre alla storia gi\u00e0 riportata nel paragrafo precedente sulle immediate manifestazioni di disperazione da parte del re sul cadavere dell'amico, Arriano riferisce anche che \"...\u00a0fino al terzo giorno dopo la morte di Efestione, Alessandro non assaggi\u00f2 cibo n\u00e9 si diede alcuna cura del suo aspetto, ma giacque disteso a terra, ora lamentandosi, ora piangendo in silenzio\u00a0...\"; racconta inoltre che fece giustiziare il medico, Glaucia, per negligenza, e radere al suolo il tempio di Asclepio, il poco \"efficace\" dio della medicina (Alessandro era religiosissimo), e finalmente che si tagli\u00f2 i capelli in segno di lutto, ardente reminiscenza questa dell'ultimo dono di Achille a Patroclo sulla pira funebre: \"...\u00a0Poich\u00e9 dunque or tolto/ n'\u00e8 alla patria il ritorno, abbia il mio crine/ l'eroe Patr\u00f2clo, e lo si porti seco./ Cos\u00ec detto, alla man del caro amico/ pose la chioma, e rinnovossi il pianto/ de' circostanti ...\".\nUn altro segno del fatto che Alessandro guardava ad Achille per cercare ispirazione su come esprimere il suo dolore lo si pu\u00f2 trovare nella campagna che egli condusse di l\u00ec a poco contro la trib\u00f9 dei Cossei. Plutarco sostiene che il massacro che ne segu\u00ec fu dedicato allo spirito di Efestione, ed \u00e8 plausibile pensare che agli occhi di Alessandro ci\u00f2 abbia potuto rappresentare il corrispondente del sacrificio da parte di Achille, sulla pira di Patroclo, di \"...\u00a0dodici prestanti figli\u00a0...\" della nobilt\u00e0 troiana. Andrew Chugg, raccogliendo un suggerimento della storica dell'arte italiana Linda De Santis, ha anche rilevato come, oltre all'Iliade, Alessandro trov\u00f2 una seconda fonte di ispirazione ideale nell\"Alcesti\" di Euripide, dove il vedovo Admeto si viene a trovare in una situazione di dolore simile a quella del sovrano macedone, e come le azioni del re di Fere siano riprese e ripercorse da Alessandro (il taglio delle criniere, il divieto di rappresentazioni musicali, e altro). Questi appare quasi, secondo le considerazioni finali di Chugg, voler \"additarci [le] parole uscite dalla penna del suo tragediografo favorito allo scopo di parlare a noi, attraverso i secoli, della profondit\u00e0 dei sentimenti che provava per l'amico defunto. In qualche modo sta affermando che il suo rapporto con Efestione era egualmente stretto come quello di Admeto con Alcesti. Forse ci sta dicendo che Efestione era colui che avrebbe voluto morire per salvarlo, proprio come Alcesti per\u00ec per preservare la vita di Admeto\".\nArriano dichiara che tutte le sue fonti concordano che \"...\u00a0per due interi giorni dopo la morte di Efestione Alessandro non tocc\u00f2 cibo e non prest\u00f2 alcuna attenzione alle sue necessit\u00e0 corporali, ma giacque a letto, ora piangendo disperatamente, ora immerso nel silenzio della sofferenza\". Egli dispose un periodo di lutto in tutto l'impero, e, secondo il racconto di Arriano, \"molti degli et\u00e8ri, in rispetto per Alessandro, consacrarono al morto s\u00e9 stessi e le loro armi\u00a0...\". Anche nell'esercito si volle ricordare Efestione e il suo posto di comandante della cavalleria degli et\u00e8ri fu lasciato vacante, perch\u00e9 Alessandro \"...\u00a0desiderava che esso restasse per sempre legato al nome di Efestione, e cos\u00ec il reggimento di Efestione continu\u00f2 a chiamarsi nello stesso modo, e l'immagine di Efestione continu\u00f2 a essere innalzata davanti a esso\". Alessandro volle infine che, come altri et\u00e8ri caduti, anche Efestione fosse ricordato con una grande scultura leonina in pietra, una delle tante di cui i Macedoni disseminarono il loro cammino; secondo Lane Fox, il cosiddetto \"leone di Hamadan\", che ancor oggi viene proposto come una delle attrattive turistiche della citt\u00e0, \u00e8 proprio ci\u00f2 che resta (molto poco, per la verit\u00e0) del monumento funebre del tanto rimpianto compagno di Alessandro.\nCome gi\u00e0 accennato nell'introduzione, Alessandro invi\u00f2 messaggeri all'oracolo di Zeus-Ammone, nell'oasi libica di Siwa, e cio\u00e8 al santuario da lui pi\u00f9 venerato e che aveva anche voluto personalmente visitare, con motivazioni alquanto misteriose, all'epoca della sua permanenza in Egitto. Al dio che egli proclamava come padre (e non soltanto, forse, su un piano ideale o mitico), Alessandro chiedeva se fosse lecito istituire un culto divino per Efestione, ed ebbe la consolazione di sentirsi rispondere che era permesso onorarlo, se non come un dio, almeno come un eroe, e \"...\u00a0da quel giorno in poi vide che il suo amico veniva venerato con gli [appropriati] riti\". Egli cur\u00f2 che altari fossero eretti in sua memoria, e la prova che il culto riusc\u00ec in qualche modo ad attecchire, la si pu\u00f2 riscontrare in una semplice placca votiva che si trova oggi nel Museo Archeologico di Salonicco, e che reca l'iscrizione: \"Diogene all'eroe Efestione\" (\u0394\u03b9\u03bf\u03b3\u03ad\u03bd\u03b7\u03c2 \u1f29\u03c6\u03b1\u03b9\u03c3\u03c4\u03af\u03c9\u03bd\u03b9 \u1f25\u03c1\u03c9\u03b9).\nEfestione ricevette a Babilonia esequie grandiose, il cui costo fu variamente fatto ammontare dalle fonti a una somma enorme, che andava dai 10.000 ai 12.000 talenti, che si possono far cautamente corrispondere, in termini moderni, a qualcosa come due-trecento milioni di euro. Alessandro in persona volle guidare il carro funebre per parte del percorso di ritorno verso Babilonia, venendo poi sostituito, per un'altra parte, dall'amico (e futuro successore) di Efestione, Perdicca. A Babilonia si tennero giochi funebri in onore del morto: le gare spaziavano dalla poesia all'atletica e vi presero parte tremila persone, eclissando in tal modo ogni precedente in materia, dal punto di vista sia del costo sia del numero dei partecipanti. La progettazione della pira funebre fu affidata a Stasicrate \"...\u00a0perch\u00e9 \u2014 come riferisce Plutarco \u2014 questo artista era famoso per le sue innovazioni che combinavano un grado eccezionale di magnificenza, audacia e ostentazione\u00a0...\".\nSecondo il progetto, la pira era alta sessanta metri, aveva forma di quadrato largo duecento metri, e doveva essere costruita su sette livelli a scalinata. Il primo livello era decorato con duecentoquaranta quinqueremi dalla prora dorata, fornite ciascuna di due arcieri inginocchiati alti un metro e ottanta, e di guerrieri armati, ancor pi\u00f9 alti, divisi da drappi di feltro scarlatto. Al secondo livello erano previste torce di quasi sette metri, con serpenti attorcigliati alla base, ghirlande dorate nella parte centrale e, in cima, fiamme sormontate da aquile. Il terzo livello prevedeva una scena di caccia, il quarto una battaglia di centauri d'oro, il quinto leoni e tori, anch'essi in oro, il sesto armi macedoni e persiane. Il settimo e ultimo livello, infine, recava sculture cave di sirene, atte a ospitare, nascosto, il coro incaricato di elevare le lamentazioni funebri. \u00c8 possibile che la pira non fosse destinata a essere incendiata, ma che fosse invece intesa a costituire un mausoleo permanente; in tal caso, con tutta probabilit\u00e0, essa non fu mai ultimata, come si rileva da riferimenti storici a costosissimi progetti lasciati incompleti da Alessandro all'atto della sua morte, alcuni mesi dopo (e mai portati a compimento).\nUn solo possibile tributo restava ancora, e il suo significato appare definitivo, nella sua semplicit\u00e0: in occasione della cerimonia funebre a Babilonia, fu dato ordine alle province che il Fuoco reale fosse spento sino alla fine delle celebrazioni. Normalmente questo avveniva soltanto per la morte del Gran Re in persona, ma l'ordine impartito non deve meravigliare: dopo tutto, stando alle parole che il re stesso aveva rivolte anni prima alla madre di Dario, era morto non solo e non tanto il \"sostituto e successore\" di Alessandro, ma, in un certo senso, \"anche\" Alessandro medesimo, che poi avrebbe comunque seguito l'amico personalmente di l\u00ec a qualche mese."}
{"id": "66812", "revid": "466539", "url": "https://it.wikipedia.org/wiki?curid=66812", "title": "Giuseppe Di Stefano", "text": "Biografia.\nI primi anni.\n\"Pippo\", come lo hanno sempre chiamato amici, colleghi e fan, passa la giovinezza a Milano, dove i genitori si trasferiscono alla ricerca di migliori condizioni economiche e dove il padre trova un modesto impiego come calzolaio e la madre fa la sarta. Viene educato in un seminario dei Gesuiti, meditando per qualche tempo di avvicinarsi al sacerdozio. Successivamente, grazie all'amico melomane Danilo Fois che, pur non interessato, lo trascina per ore e ore al loggione della Scala, inizia a dedicarsi al canto, formandosi in modo frammentario presso vari maestri (tra i quali il baritono Luigi Montesanto, che diverr\u00e0 poi suo agente), le cui lezioni vengono pagate da Fois e da altri amici. Nel 1938 vince un concorso di canto a Firenze.\nAllo scoppio della guerra viene arruolato nell'esercito, finendo ripetutamente in cella per il suo comportamento. Grazie ad un ufficiale medico che lo giudica \"\"pi\u00f9 utile all'Italia come cantante che come soldato\", sfugge allo sterminio del proprio reggimento nella campagna di Russia, ottenendo una licenza per una convalescenza fittizia poche ore prima della partenza per il fronte. Inizia quindi un'attivit\u00e0 come cantante di musica leggera ed avanspettacolo con lo pseudonimo di Nino Florio, in quello che descrive come \"bombardamenti a parte, il periodo pi\u00f9 bello della mia vita\"\". Trascorre l'ultimo periodo della guerra in Svizzera, dove ha l'opportunit\u00e0 di esibirsi presso la radio di Losanna, alternando brani lirici e canzoni (rimangono al riguardo alcune registrazioni acquisite dalla EMI).\nLa carriera.\nTornato a Milano dopo il termine del conflitto, riprende le lezioni di canto e, dopo alcuni piccoli ruoli, debutta ufficialmente il 20 aprile 1946 a Reggio Emilia come protagonista di \"Manon\", iniziando rapidamente un'intensa attivit\u00e0 in teatri di provincia e anche in sedi pi\u00f9 importanti, come Genova (\"Rigoletto\"), Bologna (\"La sonnambula\"), Venezia (\"I pescatori di perle\"). Nello stesso anno, bruciando le tappe, inizia inoltre la carriera internazionale inaugurando la stagione del Gran Teatre del Liceu di Barcellona, ancora con \"Manon\". Con il medesimo ruolo, il 15 gennaio del 1947 debutta al Teatro dell'opera di Roma e il 15 marzo alla Scala, mentre il 25 febbraio del 1948, come Duca di Mantova in \"Rigoletto\", \u00e8 la volta del Metropolitan di New York, nel quale sar\u00e0 una presenza fissa fino al 1952. Nel 1951, con \"La traviata\" a San Paolo del Brasile, diretta da Tullio Serafin, inizia il legame artistico con Maria Callas.\nOltre che nei principali teatri italiani e in particolare alla Scala, dove, dopo il soggiorno al Met e tourn\u00e9e in Centro e Sudamerica, fa ritorno nel dicembre 1952 con \"La boh\u00e8me\" e dove apparir\u00e0 regolarmente fino a tutti gli anni cinquanta, la carriera si sviluppa in tutti gli altri pi\u00f9 importanti teatri del mondo, tra cui Vienna, Parigi, Buenos Aires, Rio de Janeiro, Citt\u00e0 del Messico, San Francisco, Chicago, Johannesburg. Un po' pi\u00f9 tardivo \u00e8 l'esordio in Gran Bretagna, al festival di Edimburgo nel 1957 (\"L'elisir d'amore\"), mentre nel 1961 appare al Covent Garden di Londra (\"Tosca\").\nTappe fondamentali, rimaste nella storia dell'opera, sono alcune rappresentazioni alla Scala, tra le quali \"Lucia di Lammermoor\" nel 1954, con la Callas e la direzione di Herbert von Karajan, \"Carmen\" nel 1955, con Giulietta Simionato e ancora Karajan sul podio, \"La traviata\", nello stesso anno, sempre con la Callas, nella storica edizione con la regia di Luchino Visconti, \"Tosca\" nel 1958, in occasione del rientro alla Scala dopo diversi anni di Renata Tebaldi.\nDalla seconda met\u00e0 degli anni sessanta inizia a sfoltire progressivamente gli impegni operistici, privilegiando recital e concerti, dedicandosi anche all'insegnamento e tenendo seminari e stage di canto. Ottiene inoltre un grande successo in Germania come interprete di operetta (che esegue in lingua originale), in quel paese genere nobile e molto amato. Da segnalare anche la partecipazione al Festival di Sanremo del 1966 con la canzone \"Per questo voglio te\", il cui testo \u00e8 firmato da Mogol, che non viene ammessa alla serata finale. Nel 1973 \u00e8 ancora una volta partner di Maria Callas nella sua ultima tourn\u00e9e mondiale, che ha un eccezionale successo di pubblico, ma che si interrompe poi bruscamente. Nel 1975 tiene un master a Spoleto per i vincitori del Concorso Nazionale di canto Teatro lirico sperimentale \"Adriano Belli\", firmando anche un'aria della \"Boh\u00e8me\". A partire dagli anni '80 non appare pi\u00f9 sulle scene, ritornando eccezionalmente per un'ultima volta in una rappresentazione operistica nel 1992 alle Terme di Caracalla, come imperatore Altoum nella \"Turandot\".\nVita privata e morte.\nNel 1949 sposa a New York la studentessa di conservatorio Maria Girolami, che gli d\u00e0 tre figli e dalla quale di separa nel 1976. Nel 1977 inizia una nuova relazione sentimentale con Monika Curth, soprano di operetta originario di Amburgo, che sposer\u00e0 nel 1993. L'ultima apparizione in pubblico \u00e8 del 24 ottobre 2004 a Oderzo per ricevere ancora un premio, a testimonianza di un affetto del pubblico mai venuto meno anche dopo tanti anni dal termine della carriera.\nIl 3 dicembre 2004 rimane gravemente ferito nel tentativo di difendere il suo cane durante una rapina nella sua casa di Diani in Kenya, venendo preso a colpi di randello dai ladri che lo lasciano a terra insanguinato e privo di sensi. Ricoverato all'ospedale di Mombasa, le sue condizioni si rivelano pi\u00f9 gravi di quanto fossero apparse in un primo momento: a causa delle profonde ferite deve subire almeno tre operazioni e il 7 dicembre entra in coma. Il 23 dicembre, dopo un lungo viaggio di trasferimento verso l'Italia, viene ricoverato all'ospedale San Raffaele di Milano. Rimane infermo sino alla morte nella sua casa di Santa Maria Ho\u00e8, presso Lecco, dove si spegne il 3 marzo 2008.\nVocalit\u00e0 e stile di canto.\nDotato di una voce morbida, dall'inconfondibile timbro caldo e ricco e, almeno nei primi anni, notevolmente estesa, \u00e8 stato apprezzato, oltre che per le doti vocali, per la dizione chiarissima, il fraseggio appassionato, il modo interpretativo accattivante e la squisita levit\u00e0 dei pianissimi e delle sfumature; tutti elementi che gli hanno anche consentito, come dimostra l'esteso repertorio elencato pi\u00f9 avanti, una straordinaria ecletticit\u00e0, che pochi altri tenori possono vantare, ma che ne ha probabilmente abbreviato la tenuta vocale. Lontano tanto dalla precisione ed \"aplomb\" adamantini (ma anche un poco gelidi, a detta di alcuni) di un Bjorling o di un Kraus, quanto dalla strapotenza vocale di un Del Monaco o dal rigore stilistico di un Bergonzi, per il canto generoso e istintivamente comunicativo, non disgiunto da un'infallibile musicalit\u00e0, Di Stefano pu\u00f2 essere collocato nella tradizione dei tenori lirici postromantici del repertorio italiano e francese, ove ha dato memorabili prove soprattutto nella prima parte della carriera (\"Rigoletto\", \"La traviata\", \"La boh\u00e8me\", \"I pescatori di perle\", \"Manon\", \"Faust\"), arrivando negli anni successivi a ruoli del repertorio lirico spinto e drammatico (\"Tosca\", \"La forza del destino\", \"Turandot\", \"Carmen\", fino a \"Pagliacci\" ed \"Andrea Ch\u00e9nier\")."}
{"id": "66821", "revid": "124429467", "url": "https://it.wikipedia.org/wiki?curid=66821", "title": "Clonazione", "text": "Clonazione, in biologia, indica la creazione asessuata, naturale o artificiale, di un secondo organismo vivente o anche di una singola cellula che ha tutte le caratteristiche genetiche del primo. Il termine deriva dal greco antico \u03ba\u03bb\u03ce\u03bd (kl\u014dn \"ramo\", \"ramoscello\"). In natura tale modalit\u00e0 di riproduzione si verifica in alcuni organismi unicellulari, alcuni invertebrati (in alcuni poriferi, nei platelminti, e negli anellidi) e alcune piante. In agricoltura il termine viene utilizzato per indicare una tecnica che l'uomo utilizza da tempo per riprodurre piante come talee, margotte e innesti. In ingegneria genetica molecolare o in biotecnologia la parola indica talvolta la riproduzione di tratti di catena di DNA. Nel processo vengono impiegati vettori di clonazione.\nNella moderna genetica, e nelle scienze biologiche applicate in genere, la clonazione \u00e8 la tecnica di produzione di copie geneticamente identiche di organismi viventi tramite manipolazione genetica. In questa ultima accezione il termine \u00e8 divenuto di uso comune a partire dagli anni novanta, quando prima Neal First (1994), quindi Ian Wilmut (il padre della famosa pecora Dolly - 1996) provarono a clonare, con successo, una pecora. Clonare in laboratorio un organismo, in questo caso, significa creare un \"nuovo\" essere vivente che possiede le stesse informazioni genetiche dell'organismo di partenza. Quindi le moderne tecniche di clonazione prevedono il prelevamento e trasferimento del nucleo di un somatocita dell'organismo da clonare in una nuova cellula uovo della stessa specie dell'organismo da replicare. Poich\u00e9 il nucleo contiene quasi tutte le informazioni genetiche necessarie per realizzare una forma di vita, l'uovo \"ricevente\" si svilupper\u00e0 in un organismo geneticamente identico al \"donatore\" del nucleo.\nStoria.\nI primi tentativi ed esperimenti.\nNel 1902 Hans Spemann, un embriologo tedesco, divise in due un embrione di salamandra composto da due cellule. Seguendo la divisione, ciascuna cellula crebbe fino a diventare una salamandra adulta, provando che ciascuna delle prime cellule di un embrione trasporta tutta l'informazione genetica necessaria per creare un nuovo organismo. Questi risultati contraddicevano le ipotesi del 1885 di Weismann che la quantit\u00e0 delle informazioni genetiche trasmesse da una cellula diminuiscono con la divisione di ciascuna. Spemann non riusc\u00ec a dividere le cellule dell'embrione di salamandra come Hans Adolf Edward Driesch fece prima con il suo esperimento sui ricci di mare. Al contrario Spemann cre\u00f2 un cappio da un singolo capello del suo piccolo figlio e strinse il cappio intorno all'embrione finch\u00e9 divise le due cellule dell'embrione.\nSpemann propose un esperimento di trasferimento nucleare per capire se il nucleo di una cellula differenziata fosse in grado di riprogrammare le informazioni espresse e di controllare lo sviluppo embrionale. Pens\u00f2 di prelevare il nucleo da una cellula di un embrione in avanzata fase di sviluppo e trasferirlo nel citoplasma di una cellula uovo enucleata (privata del suo nucleo). Spemann non pot\u00e9 tuttavia condurre l'esperimento per la mancanza di strumenti adatti alla manipolazione e dissezione delle cellule somatiche e germinali. Lo scienziato ripet\u00e9 l'esperimento, dividendo separatamente le cellule di embrioni pi\u00f9 sviluppati. Diversamente dal primo esperimento, solo met\u00e0 dell'embrione crebbe da queste pi\u00f9 sviluppate cellule di embrione. Da questi suoi risultati Spemann concluse che a un certo punto dello sviluppo di un embrione, che Spemann chiam\u00f2 \"determinazione\", la specializzazione delle cellule dell'embrione \u00e8 determinata. In accordo con le scoperte di Spemann, solo prima di questo momento un intero organismo pu\u00f2 essere creato da una singola cellula di embrione.\nIl secondo dopoguerra.\nR. Briggs e T. J. King misero in pratica l'esperimento proposto da Spemann 14 anni prima sulla rana leopardo (\"Lithobates pipiens\"). Prelevarono il nucleo da una cellula embrionale di rana allo stadio di \nblastula e lo trasferirono in una cellula uovo enucleata (privata del nucleo). Si sapeva gi\u00e0 che i nuclei di blastula erano totipotenti, da questo esperimento si vide che isolandoli ognuno poteva dare origine ad un nuovo individuo. Il 60% di tutti i nuclei trasferiti portarono a girini, ma non superarono mai questo stadio. Prelevando nuclei ad un livello di differenziazione maggiore si aveva una drastica diminuzione delle probabilit\u00e0 di successo (questa limitazione fu superata successivamente con la sincronizzazione tra cellule somatiche donatrici e cellula uovo, infatti \u00e8 molto importante che le cellule somatiche siano in uno stadio di quiescenza e completamente differenziate, inoltre devono appartenere ad una categoria di cellule che si replica rapidamente). Da questo esperimento comunque si iniziarono a formulare alcune domande:\nJohn Gurdon ritenta l'esperimento di Briggs e King, prelevando nuclei di cellule differenziate dall'intestino di girino di \"Xenopus laevis\" e trasferendole in una cellula uovo enucleata. Dei 726 nuclei trasferiti solo 10 si svilupparono fino allo stadio di girino. Utilizzando il trapianto in serie (cio\u00e8 ponendo un nucleo intestinale in un uovo, lasciandolo sviluppare fino allo stadio di blastula e poi trasferendo i nuclei delle cellule della blastula in altrettante uova, si ottiene una maggiore dedifferenziazione del nucleo originale e un maggior numero di cloni) ottenne un successo del 7% e 7 di questi girini metamorfosarono in rane adulte fertili.\nL'esperimento di Gurdon differisce da quello di Briggs e King perch\u00e9 venne utilizzato un organismo pi\u00f9 primitivo della rana leopardo. Xenopus ha una capacit\u00e0 di rigenerazione maggiore, pu\u00f2 infatti rigenerare arti perduti, e lo sviluppo iniziale \u00e8 tre volte pi\u00f9 rapido di quello di \"Lithobates pipiens\". Quest'esperimento fu per\u00f2 criticato da Briggs e King che sostennero che le cellule di girino potevano essere contaminate da cellule germinali che migrano e spesso sostano attraverso l'intestino, inoltre non si poteva con certezza affermare che le cellule di un girino cos\u00ec giovane fossero sicuramente differenziate. Per annullare queste critiche, Gurdon e colleghi hanno coltivato cellule epiteliali di una rana dai piedi palmati adulta. Si riconosceva che queste cellule erano differenziate, perch\u00e9 ognuna conteneva cheratina, la proteina caratteristica delle cellule della pelle dell'adulto. Se i nuclei di queste cellule venivano trasferiti in oociti di Xenopus enucleati ed attivati, nessuna di queste uova con nucleo trasferito and\u00f2 oltre lo stadio di nerula. Con trapianti in serie per\u00f2 si generarono numerosi girini, ma questi girini morirono tutti prima di nutrirsi.\nNel 1981 un giovane ricercatore americano, Peter Hoppe, e un brillante ricercatore di origine tedesca Karl Illmensee, pubblicarono un articolo in cui riferivano di avere ottenuto alcuni topolini in seguito al trasferimento di nuclei di cellule embrionali allo stadio di blastocisti in oociti enucleati. Riuscendo a micromanipolare il gamete femminile e l\u2019embrione preimpianto di un topolino, Hoppe e Illmensee avevano quindi dimostrato che era possibile clonare anche i mammiferi, la classe alla quale appartiene l\u2019uomo. Se l\u2019esperimento di Hoppe e Illmensee aveva confermato la pluripotenzialit\u00e0 dei nuclei di cellule embrionali, il passo successivo, la clonazione a partire da nuclei prelevati da cellule di individui adulti, avrebbe definitivamente dimostrato la reversibilit\u00e0 dei processi attivi nella determinazione del differenziamento cellulare. Purtroppo, nonostante i numerosi tentativi di ripetere l\u2019esperimento di Illmensee e Hoppe, nessun ricercatore riusc\u00ec pi\u00f9 a ottenere il completo sviluppo di un embrione di topo: nemmeno embriologi del calibro di James McGrath e Davor Solter, i quali tentarono di clonare topi a partire da nuclei prelevati da blastomeri di embrioni a 2, 4, 8 cellule sino alla blastocisti (stadio utilizzato da Hoppe e Illmensee) con risultati sempre negativi. Nel 1984, in un articolo pubblicato sulla rivista \u00abNature\u00bb, essi dichiararono che \u00abla clonazione di topi, utilizzando tecniche di trasferimento nucleare, \u00e8 biologicamente impossibile\u00bb. N\u00e9 loro n\u00e9 altri ricercatori riuscirono a ripetere l'esperimento con successo. Questo fallimento port\u00f2 allo scioglimento del gruppo di ricerca di Hoope e Illmensee e i finanziamenti per questi studi nell'ambito della biologia dello sviluppo vennero bloccati. Continuarono solo in campo zootecnico per l'interesse economico che ne poteva derivare.\nNel 1986, Willadsen annunciava di avere clonato alcune pecore trasferendo nuclei di embrioni preimpianto in oociti enucleati. Pochi mesi dopo, nel 1987, Neil First pubblicava un articolo dimostrando di avere ottenuto nel suo laboratorio alcuni vitelli a partire da cellule embrionali preimpianto, e pi\u00f9 tardi ottenne un nuovo successo a partire da cellule della blastocisti, ossia le stesse cellule del nodo embrionale utilizzate anni prima negli esperimenti di Illmensee e Hoppe sul topo. Impiegando tecniche di trasferimento nucleare, a partire dal 1986 a oggi, sono stati ottenuti migliaia di bovini, suini, e ovini.\nL'esperimento della pecora Dolly.\nNel 1996, il gruppo diretto da Ian Wilmut, dell\u2019Istituto Roslin di Edimburgo in Scozia, perfezion\u00f2 ulteriormente la tecnica. Dalla disgregazione delle cellule del nodo embrionale di pecora otteneva circa 20 cellule che non venivano utilizzate come tali, bens\u00ec coltivate in vitro per alcuni giorni, cos\u00ec da ottenere una popolazione di migliaia di cellule identiche tra loro. Ciascuna di queste cellule era potenzialmente in grado di dare origine a un individuo clonato, identico alle altre migliaia di individui ottenibili a partire dalle cellule embrionali della stessa popolazione. Nonostante la clonazione di individui a partire da cellule embrionali non costituisse pi\u00f9 una novit\u00e0, almeno in ambiente zootecnico, nel febbraio del 1997 la notizia, apparsa sulla rivista \u00abNature\u00bb sempre a opera del gruppo di ricerca diretto da Ian Wilmut, della nascita di un agnello a partire da un oocita enucleato nel quale era stato trasferito il nucleo di una cellula somatica di pecora adulta colse di sorpresa la comunit\u00e0 scientifica internazionale. \nDall\u2019analisi critica del lavoro del gruppo scozzese emerge un punto di estrema rilevanza concettuale: l\u2019impossibilit\u00e0 di riconoscere tra le cellule disgregate della ghiandola mammaria quale abbia contribuito alla nascita di Dolly. In seguito alla disgregazione delle ghiandole mammarie si ottengono diversi tipi cellulari isolati - cellule epiteliali, fibroblasti e linfociti - di cui \u00e8 per\u00f2 molto difficile distinguere le caratteristiche morfologiche, ossia il fenotipo, dopo che sono state a lungo coltivate in vitro. Quindi, a oggi, non conosciamo quale sia la cellula somatica che ha permesso la nascita di Dolly. Anche se la procedura adottata dal gruppo scozzese si \u00e8 rivelata aperta a critiche, non vi \u00e8 dubbio per\u00f2 sul fatto che questo esperimento rappresenti un passaggio importantissimo nella storia dell\u2019embriologia e finalmente, a 80 anni dagli esperimenti di Spemann, siamo in grado di dare una risposta alle domande allora poste: il genoma di una cellula somatica di mammifero adulto pu\u00f2 essere riprogrammato all\u2019interno del citoplasma di un oocita enucleato ed \u00e8 in grado di sostenere lo sviluppo embrionale a termine fino alla nascita di un nuovo individuo.\nI successi in Asia.\nYanagimachi Ryuzo e il suo gruppo di ricerca riescono finalmente ad ottenere la nascita di topolini a partire da nuclei somatici in ovociti enucleati (l'esperimento di Illmensee che non si era riusciti a ripetere). Furono utilizzati altri tipi cellulari come donatori del nucleo: le cellule follicolari del cumulo ooforo (circondano l'oocita ovulato a formare una corona chiamata appunto cumulo ooforo), le cellule del Sertoli (componente somatica del tubulo seminifero, regolano l'andamento della spermatogenesi) e le cellule nervose (dalla corteccia cerebrale di individui adulti). In questo esperimento invece di far fondere le membrane dell'oocita e della cellula somatica con l'aiuto del virus Sendai si \u00e8 preferito estrarre e trasferire direttamente il nucleo all'interno dell'oocita. Solamente le cellule follicolari sono state in grado di svilupparsi fino alla nascita. I macachi Zhong Zhong e Hua Hua sono i primi primati ad essere clonati con successo a partire da una cellula somatica adulta (un fibroblasto).\nLa clonazione nelle piante.\nUn esperimento fatto nel 1958 da F.C. Steward e colleghi per verificare se cellule adulte e differenziate di piante avessero un corredo genetico completo consistette nell'isolare piccoli pezzi di floema dalle radici di carota che vennero poi messi in piastre contenenti latte di noce di cocco. Questo liquido contiene tutti i fattori e le sostanze nutritive necessarie per l'accrescimento e gli ormoni per la differenziazione della pianta. In queste condizioni le cellule proliferarono e si form\u00f2 una massa di tessuto chiamata Callo. Le piastre vengono fatte ruotare per provocare la disgregazione di questa massa e il distacco di cellule nella sospensione. Le cellule vengono isolate e danno origine a noduli cellulari simili a radichette. I noduli vengono infine posti in terreno di coltura solido e da questi si osserva lo sviluppo di una nuova pianta di carota completa e fertile.\nL'esperimento \u00e8 favorito dall'elevata capacit\u00e0 rigenerativa delle piante, la clonazione vegetale \u00e8 infatti praticata normalmente in natura come metodo di propagazione della specie, inoltre mentre negli animali le cellule germinali rappresentano una popolazione distinta e separata, le piante derivano normalmente i loro gameti da cellule somatiche. Non sorprende quindi che una singola cellula di pianta isolata possa dare origine a tutti gli altri tipi di cellule e formare un nuovo individuo identico al donatore della cellula.\nApplicazioni pratiche.\nFra i possibili campi di applicazione della clonazione occorre citare i seguenti: \nIl ruolo del DNA mitocondriale.\nDurante gli esperimenti postumi su animali clonati, sia con tecniche di clonazione che con tecniche di trasferimento nucleare, si rese evidente un'anomalia che si ipotizz\u00f2 potesse essere in qualche modo implicata nell'apparizione di diverse patologie nei cloni, patologie che sono appunto ascrivibili a una non corretta ricombinazione del nucleo. Inaspettatamente infatti nel genoma del clone non sembrava essere presente una sensibile preponderanza del DNA mitocondriale dell'ovocita rispetto a quello del nucleo impiantato. Questo aspetto risult\u00f2 peculiare in 7 bovini clonati su 10 analizzati. Nel caso della pecora Dolly invece risultava normalmente il DNA mitocondriale della cellula uovo quello presente nel genoma mitocondriale. Si pu\u00f2 quindi ipotizzare che il DNA mitocondriale venga ereditato secondo meccanismi ancora oggi solo parzialmente conosciuti.\nDisciplina normativa nel mondo.\nItalia.\nIn Italia la legge 19 febbraio 2004, n. 40 punisce la sperimentazione su ciascun embrione umano con la reclusione da due a sei anni e con la multa da 50.000 a 150.000 euro. Sono comunque vietati interventi di clonazione mediante trasferimento di nucleo o di scissione precoce dell'embrione o di ectogenesi sia a fini procreativi sia di ricerca. In questo caso la pena di cui sopra \u00e8 aumentata. Le circostanze attenuanti concorrenti con le circostanze aggravanti non possono essere ritenute equivalenti o prevalenti rispetto a queste. \u00c8 disposta la sospensione da uno a tre anni dall'esercizio professionale nei confronti dell'esercente una professione sanitaria condannato per uno di questi illeciti.\nProblematiche aperte.\nLa clonazione animale ha aperto il campo ad una serie di discussioni etiche sulle sue potenziali applicazioni in settori moralmente discutibili."}
{"id": "66823", "revid": "446353", "url": "https://it.wikipedia.org/wiki?curid=66823", "title": "Sollevazione Spartachista", "text": ""}
