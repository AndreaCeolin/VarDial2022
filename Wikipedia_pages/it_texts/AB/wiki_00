{"id": "35691", "revid": "1862310", "url": "https://it.wikipedia.org/wiki?curid=35691", "title": "Rossana (Italia)", "text": "Rossana (\"Rossan-a\" in piemontese, \"Rousano\" in occitano) \u00e8 un comune italiano di abitanti della provincia di Cuneo in Piemonte.\nGeografia fisica.\nIl comune di Rossana si trova in una diramazione laterale all'inizio della valle Varaita posto alla destra del rio Torto.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nRossana fu nel 998 propriet\u00e0 del vescovo di Torino e, successivamente, fu soggetto ai marchesi di Busca (Guglielmo di Busca e di Barnab\u00f2 Visconti), poi pass\u00f2 al marchesato di Saluzzo. Nel Settecento vi ebbero giurisdizione i Roero di Pralormo e i conti Gazzelli.\nMonumenti e luoghi d'interesse.\nArchitetture religiose.\nLa chiesa parrocchiale, dedicata all'Assunta, costruita in forme gotiche nel XIV secolo, ha una facciata con portale compreso tra colonne binate e resti di affreschi. All'interno \u00e8 conservata una fonte battesimale del 1447. Il nucleo principale del comune si snoda lungo la strada principale: ha il suo centro nella piazza antistante la parrocchia.\nSu questa piazza ci sono oltre alla parrocchiale dell'Assunta, la chiesa della Confraternita e l'ala pubblica. All'estremit\u00e0 del paese, verso Busca, s'incontra l'antica cappella della Madonna della Piet\u00e0, importante centro di devozione locale.\nArchitetture militari.\nDell'antico castello che dominava la citt\u00e0 restano oggi soltanto i ruderi.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Rossana sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nFrazioni.\nNel territorio di Rossana si contano quattro frazioni:\nEconomia.\nA Rossana si trova una delle sedi della Bitron SpA, produttrice di componenti per l'automobile, che impiega circa 500 dipendenti nell'unit\u00e0 produttiva. La produzione agricola \u00e8 poco significativa, anche se sono presenti diverse aziende agricole a carattere familiare. Da segnalare le stalle localizzate presso la frazione Molino della Valle, che smaltiscono parte dei residui vegetali della ditta F.A.R., sita sempre in Rossana che produce semilavorati surgelati per l'industria ed \u00e8 specializzata nella surgelazione della frutta.\nSul territorio rossanese \u00e8 tuttora in funzione la cava di pietra da calce calce e laboratori per la produzione di materiale tecnico e di precisione.\nAmministrazione.\nSindaci di Rossana dalla Liberazione ad oggi.\nAltre informazioni amministrative.\nIl comune faceva parte della Comunit\u00e0 montana Valli Po, Bronda, Infernotto e Varaita."}
{"id": "35693", "revid": "288031", "url": "https://it.wikipedia.org/wiki?curid=35693", "title": "Ruffia", "text": "Ruff\u00eca (\"Ruf\u00eca\" in piemontese, pronuncia ) \u00e8 un comune italiano di 357 abitanti della provincia di Cuneo in Piemonte.\nCastello di Ruffia.\nIl castello di Ruffia fu prima possedimento dei Falletti, poi dei Del Carretto e infine pass\u00f2 ai Cambiano (o Cambiani) di Ruffia che lo controllarono fino alla fine del Settecento.\nNel XVI secolo nel castello fu attivo il pittore e scultore Lorenzo Pascale, figlio di Oddone. Lorenzo Pascale dipinse la cappella dell'Annunziata e un padiglione del giardino del castello.\nIl castello oggi si presenta con forme pi\u00f9 sei-settecentesche, ma si possono ancora riconoscere gli elementi pi\u00f9 puramente medioevali e rinascimentali.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Ruffia sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "35694", "revid": "1543377", "url": "https://it.wikipedia.org/wiki?curid=35694", "title": "Sale San Giovanni", "text": "Sale San Giovanni (\"Sale San Gioann\" in piemontese) \u00e8 un comune italiano di 163 abitanti della provincia di Cuneo in Piemonte.\nGeografia fisica.\nTerritorio.\nSale San Giovanni si trova su un territorio collinare, ad un'altezza di 615 \n\u00c8 classificato nella zona sismica 4 (zona non a rischio sisma).\nClima.\nIl comune \u00e8 stato inserito nella zona climatica F ed ha un fabbisogno termico di 3078 gradi giorno. La normativa attuale non pone limiti all'accensione degli impianti di riscaldamento.\nOrigini del nome.\nL'intero territorio dei due comuni di Sale delle Langhe e Sale San Giovanni \u00e8 noto alla storia con il nome di \"Sale\" o \"Sale delle Langhe\" fino al 2 marzo 1948, quando le rivalit\u00e0 fra gli abitanti della frazione Bricco e quelli della Valle, l'attuale Sale delle Langhe, culminarono con il decreto che port\u00f2 alla scissione del primo con la costituzione del comune di Sale San Giovanni.\nSull'origine del toponimo \"Sale\" esistono due ipotesi: la prima riporta al nome di antichi abitatori della zona, i \"Salii\", \"Sallui\" o \"Salluvi\", mentre l'altra si rif\u00e0 ad un antico vocabolo stante ad indicare grotta, stanza, sala o villaggio.\nIn resto del nome \u00e8 legato al culto di san Giovanni Battista, al quale venne dedicata la pieve costruita attorno all'anno 1000.\nStoria.\nIl territorio di Sale sembra sia stato abitato gi\u00e0 in epoca romana, come testimoniato dal ritrovamento di una lapide databile fra il I ed il II secolo.\nVerso l'anno 890 il territorio di Sale, come l'intera regione limitrofa, sub\u00ec le incursioni saracene.\nPer i primi documenti scritti giunti fino ad oggi si devono attendere gli anni a cavallo del 1000, dove vien citato negli atti di donazione di Ottone III a favore del vescovo Bernardo. Nello stesso periodo venne anche edificata la prima pieve di san Giovanni Battista e la cappella di Sant'Anastasia, oggi nota come cappella di Sant'Anna.\nAttorno il 1135 il territorio di Sale entr\u00f2 nei domini del Marchesato di Ceva, il quale concesse gli Statuti alla comunit\u00e0 nel 1330, con Guglielmo V. Questi statuti vennero poi rivisti e confermati decenni dopo da Cossano Doria. Nel 1380 la zona della pieve, detta Villa, divenne sede del capoluogo in quanto garantiva una migliore difesa.\nNel 1531 il territorio di Sale passa sotto i domini di Casa Savoia per volere dell'imperatore Carlo V.\nNel 1601 il marchese Alberto di Ceva, fattosi cappuccino, don\u00f2 il castello di Sale San Giovanni al Santuario di Vicoforte, che lo vendette a sua volta al Gerolamo Germonio nel 1605. Passato nel 1684 alla famiglia Incisa-Germonio, rest\u00f2 in loro possesso fino al 1954, quando venne venduto all'ospizio di carit\u00e0 di Fossano. Nel 1992 e nel 2003 vi sono stati gli ultimi due passaggi di propriet\u00e0.\nIl 16 aprile 1796 Sale subisce l'arrivo delle truppe napoleoniche con i relativi saccheggi e soprusi. A questa tragedia, seguirono anche calamit\u00e0 atmosiferiche che misero a dura prova gli abitanti della zona.\nRiguardo alla popolazione locale, prevalentemente dedita all'agricoltura e lambita marginalmente dalle vicende dei signori del posto, sono da sottolineare le tragiche pestilenze del XIV secolo, del XVII secolo (durante la quale vennero date alle fiamme tutte le abitazioni della zona della pieve nel tentativo di fermare il contagio) e l'ultima all'inizio del XX secolo.\nSale San Giovanni divenne comune autonomo solo nel 1948, quando venne distaccato da Sale Langhe di cui era frazione con il nome di \"Bricco\".\nSimboli.\nLo stemma e il gonfalone di Sale San Giovanni sono stati concessi con decreto del presidente della Repubblica del 2 marzo 2007.\nLe montagne presenti nello stemma rappresentano la natura del territorio comunale, la chiesa \u00e8 l'antica pieve di San Giovanni Battista che d\u00e0 il nome al Comune, le tre stelle d'oro a cinque punte simboleggiano le tre famiglie marchionali che detenevano il potere sul territorio.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente si \u00e8 \"ridotta di due terzi\".\nAmministrazione.\nDati del Ministero dell'Interno.\nAltre informazioni amministrative.\nIl comune faceva parte della comunit\u00e0 montana Alto Tanaro Cebano Monregalese."}
{"id": "35697", "revid": "1862310", "url": "https://it.wikipedia.org/wiki?curid=35697", "title": "Saliceto (Italia)", "text": "Saliceto (\"Sarsc\u00e8j\" in piemontese) \u00e8 un comune italiano di abitanti della provincia di Cuneo in Piemonte.\nStoria.\nL'esistenza del vecchio nucleo abitato sopra la collina detta \"della Margherita\" \u00e8 documentata da Moriondo nei \"Monumenta Aquensia\" in data antecedente il X secolo. \nIl luogo era originariamente suddiviso in due borghi: Borgovero e Borgoforte, entrambi distrutti, si suppone, dai Saraceni durante le scorrerie tra i secoli IX e X.\nNei XII - XIII secoli la collina mut\u00f2 nome da collina della Margherita in collina della Rosa, toponimo che lascia supporre una presenza templare, anche per gli ottimi rapporti che intercorrevano tra l'Ordine del Tempio e il marchese Enrico II Del Carretto, signore di una marca che si estendeva dalla Riviera di Finale alle colline del Barolo, con il castello di Novello sovrastante il Tanaro conteso agli Albesi.\nAi due borghi sulla collina, noti ora come Bergv\u00e9 (burgus veterus) e Casct\u00e9 Vej (Castelvecchio), subentr\u00f2 nel fondovalle il Borgo \"Nuovo\", circondato da mura protette da ampi e profondi fossati colmi d'acqua (\"and\u00e8 ar burg\" significa ancora andare in paese e \"dr\u00e9 di fosci\" \"dietro ai fossati\" sono le strade adiacenti a quegli antichi fossati dove ora transita la strada provinciale).\nLa probabile presenza sulla collina della Margherita di un'antica citt\u00e0 ligure (Karystos?) ha influenzato profondamente la toponomastica della Media Valle Bormida di Ponente, che deriva dai giorni lontani della conquista romana. Le legioni risalirono la Valle Bormida da Piacenza e Tortona (l'antica Derthona): il paese di Castino fu il luogo dei \"castra\", l'accampamento principale; Cortemilia prese nome dall'insediamento della Cohors Aemilii (la coorte del tribuno Emilio), Gorzegno dall'insediamento della Cohors Ennii (la coorte del tribuno Ennio), Monesiglio da Mons Vigilium (il monte delle guardie, l'avamposto delle sentinelle), Cengio dal verbo cingere, chiudere, pi\u00f9 ancora circondare secondo la tipica strategia romana d'impedire l'afflusso di rinforzi o semplici vettovagliamenti ad una citt\u00e0 assediata. E ancora: Levice, a met\u00e0 strada da Cortemilia a Gorzegno, potrebbe derivare da \"levis iter\": agile cammino tra gli stanziamenti delle due coorti; mentre Camerana deriverebbe da cameranus: il pontile dove attraccavano le chiatte militari romane dette appunto \"camerae\", per la parte superiore e laterale protetta da scudi (all'epoca il fiume Bormida, che deriva il nome dalla dea ligure Bormia, signora delle acque, similmente a Bormio in Valtellina, era sicuramente molto pi\u00f9 ricco d'acqua, peraltro non esistevano le derivazioni che portano l'acqua nell'altra Valle Bormida, quella di Spigno).\nIl nome stesso di Saliceto trarrebbe origine non tanto dai salici, abbondanti nel fondovalle e presenti nello stemma comunale, quanto dai Liguri Salii o Sallui, che oltre il Po, a settentrione, erano noti come Salassi, e pertanto significherebbe Saliorum Situm (luogo dei liguri Salii). \nLo storico romano Tito Livio fa cenno a una loro remota emigrazione dalla Provenza, verso la Val Padana, dopo l'insediamento greco di Marsiglia nei loro territori. A suffragare questa ipotesi vi sono i toponimi limitrofi a Saliceto di Sale delle Langhe, Sale San Giovanni a ponente, e di Saleggio a levante: l'antico nome medioevale di Castelletto Uzzone.\nEsattamente tra i tre borghi di un tempo: veterus (Borgovero o Borgovecchio), forte (Borgoforte o Castelvecchio) e il borgo nuovo nel fondovalle, \u00e8 documentata la presenza dell'antica chiesa di Sant'Elena, dall'emblematico nome bizantino, con sovrastante cimitero in un campo in tempi pi\u00f9 recenti adibito a vigna, dove sono emerse molte tombe.\nLa prima citazione di Saliceto (Salocetum e anche Salexetum) figura nel pi\u00f9 antico documento della regione: la donazione ad Aleramo e ai suoi discendenti da parte dell'imperatore Ottone I del Sacro Romano Impero, nella citt\u00e0 di Ravenna il 23 marzo 967, delle terre situate tra il mare, il Tanaro e l'Orba, dove sono elencate sedici curtes, tra cui anche Curtemilia, Prunetum, Dego, Nocetum, Bagnascum, Altesinum (localit\u00e0 della Scaletta nel comune di Castelletto Uzzone), Maximinum, tutti situati in \"deseris locis\". Da qui prese nome il Vasto, da guasto, distruzione, termine di cui si fregiarono i discendenti di Aleramo: marchesi del Vasto, primo fra tutti il potente Bonifacio del Vasto, dal quale discero i marchesati del Monferrato, di Saluzzo, di Clavesana, di Ceva, di Busca e di Savona, evolutosi in seguito nei marchesati Del Carretto.\nVerso l'anno Mille, quando tutte le Alte Langhe presentano l'organizzazione ecclesiastica delle pievi, in molte bolle pontificie \u00e8 citata la plebs de Santa Maria de Gudega, comprendente l'ecclesia di Saliceto con le dipendenze di Camerana, Cengio e Lavaniola quae dicitur Gutta o Gauta Sicca (goccia secca poich\u00e9 vi si era essiccata una fonte di olio miracoloso in seguito ad un sacrilegio: vi era stato portato a guarire un maialino al posto di una persona).\nNel 1050 risulta che i Salicetesi, con altri paesi dell'Alta Langa, versassero la decima ecclesiastica ai frati del Monastero di San Benedetto al Belbo, fondato pochi anni prima, nel 1036 (D. Pio Giovanni Battista \"Cronistoria dell'antico Mandamento di Bossolasco con cenni sulle Langhe).\nA met\u00e0 del XIII secolo nel complesso sistema d'infeudazioni Saliceto risultava l'estremo avamposto meridionale, verso il mar Ligure, della Repubblica di Asti, alleata con i marchesi Del Carretto, signori delle Valli della Bormida nella lunga guerra che la contrapponeva ad Alessandria, Alba e al marchesato di Ceva (codex Astensis e antichi cronisti astensi).\nIl borgo di Saliceto nel fondovalle risulta prospero, circondato da mura e dotato di molte torri gi\u00e0 a met\u00e0 del secolo XV, come documentato in un affresco \"gotico-subalpino\" nell'antica sacrestia della chiesa di Sant'Agostino, adiacente alla parrocchiale di San Lorenzo. Anche il castello, soprattutto sul lato di levante, era gi\u00e0 presente a quell'epoca per le alte volte gotiche all'interno, mentre all'esterno presenta i tipici motivi decorativi medioevali; inoltre, all'interno, vi sono pregevoli affreschi trecenteschi, tra cui una nativit\u00e0 attribuita al pittore senese Taddeo di Bartolo, unica in Piemonte. Altri affreschi sembrano da attribuirsi a scuola leonardesca, pi\u00f9 che manieristica: due volti femminili sulle pareti (sibille come nella Cappella Sistina?), inseriti in rombi tra croci di Davide, immersi in delicati motivi floreali, e un agnello simbolo del Cristo sulla volta, con croce impreziosita da perle, le stimmate e il petto ferito, dove sgorga il sangue in denso zampillo, in direzione della coppa del Graal.\nSaliceto, staccatosi dal Terziere di Millesimo, fu centro di un prospero marchesato comprendente con alterne vicende Camerana, Gottasecca, Cengio, Paroldo e, per un breve periodo, anche Montezemolo; prosperit\u00e0 derivata dal fatto che il suo territorio era attraversato da importanti strade, prime fra tutte la Magistra Langarum, la strada maestra delle Langhe che collegava Alba ed Asti ai porti marittimi di Savona, Noli dall'antica repubblica, e Finale.\nQuesto marchesato ebbe termine nell'anno 1450, all'epilogo della \"guerra del Finale\" descritta dal Filelfo, allorch\u00e9 il marchese Giorgino Del Carretto fu condotto prigioniero nella citt\u00e0 di Asti, dove mor\u00ec rinchiuso in una torre. In quell'occasione il borgo e il castello furono occupati dai francesi, alleati dei finalesi, e per espugnare il borgo vennero utilizzati barilotti di polvere da sparo in sotterranei appositamente scavati, per aprire varchi nelle mura: tra le prime testimonianze di questa tecnica bellica.\nLa violenta guerra di Genova, tesa a conquistare il Marchesato di Finale, unica terra veramente libera sull'arco ligure, si concentr\u00f2 soprattutto su Finalborgo e Saliceto. Gi\u00e0 nel 1448 il popoloso borgo in Val Bormida fu occupato dai cavalieri francesi che presidiavano Asti e il marchese Giorgino Del Carretto ricorse all'aiuto dei genovesi per tornarne in possesso. Per questa impresa ricevette 400 fanti genovesi, soprattutto i temibili balestrieri, e quando i francesi si ritirarono intimoriti di fronte ai quei 400 balestrieri, il marchese, furente per la complicit\u00e0 palesata dai borghigiani verso il sovrintendente del re di Francia Filiberto d'Orleans, che li aveva resi liberi da tutti i gravami feudali, abbandon\u00f2 il borgo ad un terribile saccheggio. Fino ad allora erano considerati \u201cuomini liberi\u201d di Saliceto soltanto gli Ayrali, i Garello e gli Scazzino, pi\u00f9 \"illi de Rosa\": quelli della Rosa?, la collina della Rosa?, di difficile identificazione (da un atto custodito presso l'archivio comunale di Saliceto, di cui si fa cenno in seguito).\nLa faccenda dei diritti concessi da Filiberto d'Orleans si risolse il 16 novembre 1482, con un arbitrato notarile: la sentenza fu eletta nell'antica chiesa di Santa Maria (de Gudega?) di fronte ai capi famiglia di Saliceto (il pi\u00f9 antico documento storico presente nell'archivio del municipio): al marchese di Finale, nuovo signore del vasto feudo, all'epoca Galeotto II Del Carretto, fu riconosciuta legittima la richiesta di ripristinare gli antichi diritti feudali, con la revoca delle concessioni concesse dal rappresentante del re di Francia, troppo magnanimo per opportunismo.\nVa ricordato che Filiberto d'Orleans govern\u00f2 i feudi di Saliceto e Paroldo per una dozzina di anni, alla fine della guerra del Finale. Sempre lo storico Filelfo ricorda che l'audace capitano francese, il cui controllo si estendeva anche alla Pietra della Marina (Pietra Ligure), effettuava azioni di pirateria nel tratto di mare di fronte alla Pietra, dopo aver armato due galee. Non soltanto si permetteva di saccheggiare i navigli genovesi, ma ne prendeva in ostaggio i capitani e le personalit\u00e0 pi\u00f9 insigni che trovava a bordo per poi trasferirli in una torre di Saliceto, prigionieri, in attesa del riscatto. Le vibranti proteste del potente Banco di San Giorgio riuscirono alfine a raggiungere il re di Francia che richiam\u00f2 in patria l'intraprendente suo rappresentante sulle Langhe. A Filiberto d'Orleans subentrarono due suoi luogotenenti: uomini d'arme, che di fretta si sbarazzarono dei feudi di Saliceto e Paroldo, offrendoli al miglior offerente che fu il marchese di Finale.\nIn tal modo Saliceto fu annesso al Marchesato di Finale con Paroldo. Subito dopo, nei primi anni del Cinquecento, fu coinvolto in un intenso rinnovamento edilizio, che raggiunse l'apice con la costruzione della nuova parrocchiale di San Lorenzo, monumento nazionale per la straordinaria architettura rinascimentale, pari se non superiore allo stesso duomo di Torino, edificata sul luogo dell'antica pieve di Santa Maria. Un'opera d'impronta bramantesca voluta dal marchese - cardinale Carlo Domenico Del Carretto, sicuramente il pi\u00f9 notevole rappresentante della casata finalese, amico tanto del papa Giulio II quando del re di Francia Luigi XII e, probabilmente, di Leonardo da Vinci durante i suoi soggiorni presso la corte francese. Era anche fratello maggiore di Fabrizio Del Carretto, in quegli anni gran maestro dei Cavalieri di Rodi. \nLa facciata della chiesa, mirabilmente scolpita, presenta molteplici e raffinate figurazioni decorative a bassorilievo, dove spiccano sirene dal seno scoperte, salamandre (ritenute un animale ignifugo), l'araba fenice, il pellicano che nutre i propri piccoli con il proprio sangue e, soprattutto, bassorilievi emblematici e misteriosi come un enigmatico \"Bafometto\" (l'idolo che i Templari erano accusati di adorare) esattamente come descritto da Guglielmo da Nogaret, gran cancelliere del re di Francia e loro massimo accusatore: enormi baffi e zampe da caprone. \u00c8 collocato alla sommit\u00e0 della lesena all'estrema destra della facciata. Da evidenziare, inoltre, un probabile Ermete Trismegisto, unico in tutta Europa, su entrambe le \"colonne\" ai lati della porta d'ingresso (simili raffigurazioni si trovano soltanto nei portali di case private quattrocentesche, come nel caso del portale del \"Trionfo Doria\" in Via Chiossone 1 nel centro storico di Genova). Tra i tanti simboli scolpiti, oltre a quelli alchemici dell'acqua (anfore e rana alata), fuoco (salamandre e torce accese), terra (tartaruga e melograni) e aria (uccelli e magnifici grifoni) ai lati del portale principale spiccano due Athanor. La facciata in pietra arenaria risulta gravemente vilipesa al fluire inesorabile delle stagioni e si riscontrano notevoli difficolt\u00e0 nella sua conservazione. L'interno della chiesa \u00e8 inoltre totalmente affrescato.\nAltra scultura, probabilmente unica in tutta Europa, \u00e8 una pietra in arenaria rinvenuta sull'architrave di una casa del centro storico dov'\u00e8 scolpito lo stemma dei marchesi del Carretto sormontato da un triangolo simile ad un manico, con due martelli ai lati: la pi\u00f9 antica testimonianza dei Francs-Ma\u00e7ons costruttori di cattedrali.\nNel 1583 Saliceto e Paroldo, con met\u00e0 di Camerana e parte della Rocchetta di Cengio, facevano ancora parte del Marchesato di Finale, ormai prossimo alla fine. Una lapide, murata nella cupola all'interno della chiesa, riporta la data 1583 e il nome del penultimo marchese Alexander Del Carretto, abbas Bonacombae (abate di Buonacomba, marchese tra il 1583 e il 1596), abbinato al fratello Fabbritius Del Carretto eques Hierosolymitanus Comendator Mediolanensis.\nUna data fatidica il 1583. In questa lapide non siano indicati il mese e il giorno. Infatti, \u201cpassato a miglior vita\u201d il marchese Alfonso II, con un autentico colpo di mano il duca sabaudo Carlo Emanuele I s'impossess\u00f2 dei beni finalesi in Val Bormida e in Val Tanaro, in nome di antichi diritti vantati dalla sua casata e rispolverati in precedenza dal duca Emanuele Filiberto.\nIl 16 novembre 1583 Carlo Emanuele I ordinava per iscritto ai suoi emissari sulle Langhe che \u201cessendo stati informati che l'illustrissimo Alfonso del carretto Marchese di Finale \u00e8 passato da questa a miglior vita\u2026 vi commettiamo che trasferendovi nelli castelli e luoghi che detto Marchese possedeva in vita sua nel nostro Dominio (Alte Langhe), habbiate ridurli nelle mani nostre ad salvum jus habentis (diritto di usucapione)\u201d.\nE cos\u00ec, in piena notte, un'ora prima dallo scoccare della mezzanotte del 30 novembre 1583, gli emissari del duca sabaudo: Nicolao Ayazza e Paolo Antonio Pallavicino si presentarono di fronte al ponte levatoio del castello di Saliceto con forte scorta armata e ne presero il possesso in modo alquanto rude. Il giorno dopo, 1\u00ba dicembre, erano a Murialdo; poi tocc\u00f2 a Paroldo e Massimino. \nPer la verit\u00e0, a partire dal 1578 c'era stata una breve occupazione spagnola di Saliceto per il coinvolgimento nella congiura del conte di Millesimo Ottaviano Del Carretto e del marchese Tethe Del Carretto di Gorzegno complici nel tentativo di costituire un libero \"cantone\" sulle Langhe simile ad una \"nuova Ginevra\", ad imitazione della citt\u00e0 sul Lago di Lemano che si era affrancata dall'autorit\u00e0 sabauda proprio in quegli anni (documenti rinvenuti nell'archivio storico del castello di Simancas nella Vecchia Castiglia da Don Scaglione). E proprio questa occupazione fu determinante per sgretolare il marchesato di Finale, facendogli perdere ogni controllo sui paesi langhetti.\nL'imperatore protest\u00f2 per queste \u201cusucapioni\u201d considerate illegittime e continu\u00f2 a confermare come legittimi signori di queste terre i marchesi Del Carretto di Finale finch\u00e9, passato il Finalese alla Spagna, anche gli antichi possedimenti finalesi nell'oltregiogo, in direzione della Val Bormida e della Val Tanaro, vennero legalmente attribuiti al re di Spagna. E, infatti, ancora nel 1621, l'8 novembre, il feudo di Saliceto veniva investito al re di Spagna Filippo II dall'imperatore Ferdinando II, con tutte le antiche possessioni del marchesato di Finale, ed esattamente Finale con il Castel Borgo e il Castel Franco, Busile, Calizzano, Murialdo, Massimino, Osiglia, Bormida, Paroldo, met\u00e0 di Camerana e parte della Rocchetta di Cengio.\nDa molti anni Finale era considerato il \"porto delle Fiandre\" e vi transitavano le truppe inviate a reprimere la ribellione dei Paesi Bassi, giacch\u00e9 la strada che portava a Milano attraversava i feudi imperiali delle Langhe senza interessare la Repubblica di Genova e i domini Sabaudi e costituiva un autentico corridoio verso la Lombardia.\nAlcuni anni prima, il 31 agosto 1577, mentre l'intera Val Padana era terrorizzata dal dilagare della peste, l'imperatore Rodolfo II d'Asburgo aveva rinnovato l'infeudazione al marchese Alfonso II Del Carretto del borgo e del castello di Saliceto, con tutte le altre pertinenze del finalese a cominciare dal Castel Borgo e dal Castel Franco, e con le sue dirette dipendenze di Paroldo, met\u00e0 di Camerana e parte della Rocchetta di Cengio.\nI duchi di Savoia, per la verit\u00e0, non si limitarono ad occupare i possedimenti finalesi nelle Alte Langhe alla morte del marchese Alfonso II, nel 1583; cinque anni dopo Carlo Emanuele I addiveniva ad uno scambio con Scipione Del Carretto, figlio di Filiberto I dei Marchesi Del Carretto di Finale. Infatti, con un autentico atto di pirateria politica, in data 6 aprile 1588 cedeva Saliceto, Murialdo e Paroldo a Scipione Del Carretto, in cambio di Zuccarello, Erli, Castelvecchio o Castri Veteris (di Rocca Barbena), Castelbianco (Castri Blanchi), Bardineto con Aquila, Gavenolle, Unty.\nPer rendere pi\u00f9 allettevole lo scambio a Saliceto, Murialdo e Paroldo il duca aggiungeva Bagnasco in Val Tanaro con Perno, Malpotremo, La Torre, La Niella, Lisio e Mombasiglio, inclusa parte della citt\u00e0 di Ceva. Vi aggiungeva poi l'enorme somma di 60.000 scudi d'oro per il versamento dei quali il procuratore di Scipione rilasci\u00f2 regolare ricevuta. La corruzione del marchese Scipione, i cui stessi diritti su Zuccarello, Erli, Castelbianco e Castelvecchio erano illegittimi, coinvolse anche le sue due figlie, alle quali il duca sabaudo elarg\u00ec 1.000 Scudi d'oro ciascuna come dote; poi a ciascun parente di Scipione Del Carretto che non si fosse opposto ad una simile truffa assicur\u00f2 altri 1.000 d'oro. Al fratello di Scipione di nome Prospero, complice in questa illecita transazione, fu riconosciuta una pensione, per tutta la durata della sua vita, di 400 Scudi d'oro! All'epoca i duchi sabaudi erano propensi a qualsiasi temerariet\u00e0 pur di avvicinarsi al mare nella Riviera Ligure di Ponente: ambivano ad uno sbocco in quel mare meno impervio di Nizza, al di l\u00e0 delle alte Alpi Marittime; impresa che fu loro sempre negata finch\u00e9 ci fu la Repubblica di Genova, anche se alla fine riuscirono ad acquisire l'approdo di Oneglia, ma gli fu impedito di realizzare un corridoio nell'entroterra che lo collegasse alla Val Tanaro.\nOvviamente sia il procuratore imperiale che la Repubblica di Genova e soprattutto Ottavio Del Carretto, che vantava legittimi diritti su Zuccarello, Erli, Castelbianco e Castelvecchio, si opposero a questa transazione palesemente illegale, che ledeva i loro diritti. Il procuratore dell'imperatore del Sacro Romano Impero evidenzi\u00f2 come tutti i feudi che costituivano l'oggetto dell'illecita transazione, ad eccezione di Bagnasco, appartenessero alla Camera Imperiale, e che lo stesso marchese Scipione Del Carretto non potesse vantare diritti su di essi in quanto condannato per gravi delitti, incluso un omicidio. Precisava, inoltre, che contro di lui era stata emessa sentenza di colpevolezza in contumacia, con la confisca di tutti i suoi beni. Peraltro, quando Scipione Del Carretto giunse a Saliceto, eletto a sua residenza privilegiata, dimostr\u00f2 tutta la sua protervia con la pretesa di ripristinare gli antichi privilegi feudali, stemperati, mitigati, addolciti da un secolo di dominio dei marchesi di Finale, soprattutto per la magnanimit\u00e0 del marchese\u00a0\u2013 cardinale Carlo Domenico Del Carretto, che durante tutta la sua vita riserv\u00f2 un peculiare riguardo per Saliceto: atteggiamento rimasto senza spiegazioni. Di fronte a simili pretese si rischi\u00f2 una rivolta popolare, poich\u00e9 i salicetesi non erano disposti a rinunciare ai privilegi faticosamente acquisiti, e fu necessario l'intervento di un cancelliere del duca sabaudo, dotato di pieni poteri, per stemperare la tensione ed indurre il nuovo marchese, noto capitano di ventura con propria compagnia di mercenari, a miti consigli.\nLa diatriba continu\u00f2 per 35 anni, finch\u00e9 nell'anno 1623 si giunse allo scontro armato tra il duca sabaudo e la Repubblica di Genova, che vedeva minacciata la citt\u00e0 di Albenga, prossima a Zuccarello, per le mire espansionistiche dei signori di Torino. Nel frattempo il marchese Scipione Del Carretto, condannato per omicidio, privato dei suoi beni, era stato promosso dall'ineffabile duca Carlo Emanuele I a governatore di Mondov\u00ec, e suo figlio Filiberto II, succedutogli illegittimamente come marchese di Saliceto, Bagnasco, Murialdo, Parolodo, Lisio, Mombasiglio\u2026 fu nominato Gran Ciambellano dal solito duca Carlo Emanuele, Maresciallo di Campo Generale e inviato ambasciatore a Vienna; poi, nel 1628, fu nominato governatore di Trino e infine nel 1631 venne insignito dal duca Amedeo I, succeduto a Carlo Emanuele, dell'Ordine Supremo del Collare della SS. Annunziata. L'anno successivo, fu promosso governatore della citt\u00e0 di Nizza e del suo contado.\nPertanto, nonostante i decreti imperiali e le relative lagnanze, i duchi Sabaudi fecero spallucce e persistettero nell'occupazione di Saliceto, Paroldo e Murialdo, infischiandosene delle proteste imperiali. Ancora nel 1639, quando gli spagnoli vennero a conquistare il forte di Cengio, il territorio di Saliceto risultava presidiato da una compagnia piemontese al comando del capitano Buttino di Ceva.\nFu allora che accadde il fatto d'arme pi\u00f9 famoso, allorch\u00e9 un cecchino dotato di un archibugio da uccellatore fulmin\u00f2 con un colpo, sparato da grande distanza, il comandante dell'armata spagnola: don Martino d'Aragona. Gli storici riferirono che per questo colpo di moschetto fu raso al suolo, fino alle fondamenta, il castello, come rappresaglia. A subire questa sorte fu sicuramente il Castelvecchio sulla collina della Rosa, giacch\u00e9 il castello nel fondovalle, dotato di quattro grandi torrioni agli angoli e inserito nel circuito dei \"Castelli Aperti\" del Basso Piemonte, oltre alle strutture gotiche e agli affreschi trecenteschi, se non duecenteschi, presenta pregevoli architetture rinascimentali, come lo scalone a loggiato che unisce la corte interna al piano superiore.\nSaliceto fu occupato dalle truppe francesi guidate da Napoleone Bonaparte dopo che l'11 aprile 1796 l'armata rivoluzionaria sfond\u00f2 il fronte nei boschi di Montenotte, in prossimit\u00e0 del Colle di Cadibona. Lo stesso Napoleone dorm\u00ec a Saliceto, in casa Roddolo, le notti del 16 e 17 aprile, dopo la sanguinosa conquista del castello diroccato di Cosseria, che cost\u00f2 ai francesi il sacrificio di 2.000 soldati e tre generali. Da qui, finalmente divise le armate austriaca e piemontese, il giovane generale, all'epoca ventisettenne, diram\u00f2 gli ordini che portarono allo sfondamento definitivo del sistema difensivo allestito dall'esercito piemontese nel Monregalese, per giungere rapidamente alla pace di Cherasco e permettere l'avanzata in Lombardia delle truppe vittoriose.\nTra gli altri monumenti salicetesi figura la chiesa di San Martino in localit\u00e0 Lignera, dal campanile romanico, altro monumento nazionale, di difficile datazione, risalente probabilmente all'XI secolo, se non pi\u00f9 antico. Custodisce all'interno affreschi tardogotici, secondi soltanto a quelli di San Fiorenzo di Bastia Mondov\u00ec per quanto riguarda la provincia di Cuneo. In questa chiesa il presbiterio, dotato di affreschi risalenti al XV secolo, \u00e8 grande quanto la navata e nelle raffigurazioni spicca la storia della vita di san Martino, elaborata da anonima mano pittorica. Dinamico \u00e8 lo scontro equestre con \"cavalli ridenti\". Inoltre, alla sommit\u00e0 dell'arcata gotica, spicca lo stemma dei Del Carretto: 5 bande diagonali rosse su campo d'oro, sormontato da nera aquila imperiale, adiacente alla \"mandorla\" del \"Cristo Pantocratore\" benedicente.\nAltri affreschi quattrocenteschi sono conservati nella gi\u00e0 citata sacrestia di sant'Agostino (la cui navata \u00e8 ora adibita a sede della locale bocciofila), dov'\u00e8 ravvisabile, nonostante il degrado, il borgo turrito di Saliceto, quasi una cartolina dell'epoca. Altre chiese sono la pittoresca Madonna della Neve situata su un poggio e san Gervasio dov'\u00e8 murata una pietra romana e dove si pu\u00f2 vedere una Madonna con il bambino affrescata sull'altare. \nSulla collina di ponente, nota come la Rocchezza, in prossimit\u00e0 di una cappella agreste nota come il Pilone del Foresto, sulla displuviale tra Bormida e Belbo, \u00e8 situato un antichissimo menhir che presenta incisioni neolitiche, come nella Valle delle Meraviglie, sulle Alpi Marittime (rivista storica Alba Pompeia): una pietra alta circa un metro, caratterizzata da una profonda scanalatura laterale e da croci preistoriche. Altre pietre minori, disposte verticalmente nel bosco circostante, descrivono un ampio semicerchio. Ormai ridotti a pochi ruderi i resti dell'antichissimo Borgo Forte sulla collina della Rosa, localmente noto anche come Borgovecchio, dove una leggenda vuole che sia nascosta una capra d'oro; un'altra leggenda, molto pi\u00f9 antica, accenna invece ad una barca tutta d'oro, sarcofago di un principe saraceno di nome Abdul Amin che su quella collina erse il suo alcazar nel IX secolo. Tale leggenda, assai truculenta, vuole che mille contadini cristiani furono utilizzati per scavare la tomba e poi furono tutti sgozzati, affinch\u00e9 non ne rivelassero l'ubicazione. Sono inoltre del tutto trascurati gli antichi Alberghi, che per secoli ospitarono dignitari ecclesiastici e imperiali allorch\u00e9 lasciavano la via Francigena ad Asti per raggiungere i porti d'imbarco di Savona, Noli e Finale, alla volta di Pisa o Civitavecchia, stanchi del lungo viaggio terrestre.\nI salicetesi vantano due soprannomi: \"cere faze\" (facce false) e maza-previ (ammazza preti, per un fatto delittuoso che coinvolse il parroco don Fenoglio Giovanni Battista, assassinato durante un violento temporale estivo nella notte tra il 28 e il 29 luglio 1875, per motivi rimasti misteriosi, e gli autori del crimine non furono mai individuati).\nDalla collina del Baraccone, metri 765, (l'antico kastron baraktel\u00eca bizantino?) \u00e8 visibile il mare a Sud-Est: la rada di Vado Ligure.\nA Saliceto sono documentate, inoltre, tre tombe antichissime, preromane, imponenti: una a tholos con stele verticale interna, scoperta e distrutta durante la costruzione di un pozzo; le altre due a cunicolo, sopravvissute agli eventi, con stanze interne penetranti per pi\u00f9 di cento metri nelle colline; e altre probabilmente si trovano nel territorio circostante.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Saliceto sono , cos\u00ec suddivisi per nazionalit\u00e0, elencando per le presenze pi\u00f9 significative:\nEventi.\nSaliceto \u00e8 sede degli Stages estivi Internazionali \"Stages Teatro al Castello di Saliceto\" e del Festival dell'Incanto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone. Attualmente il Comune fa parte dell'Unione Montana Valli Mongia Cevetta, Langa Cebana, Alta Valle Bormida.\nGemellaggi.\nSaliceto \u00e8 gemellata col suo omonimo, il piccolo paese corso di Saliceto."}
{"id": "35698", "revid": "1862310", "url": "https://it.wikipedia.org/wiki?curid=35698", "title": "Salmour", "text": "Salmour ([sal'mur]; \"Salmor\" in piemontese [sal'm\u028a:r]) \u00e8 un comune italiano di 721 abitanti della provincia di Cuneo in Piemonte.\nStoria.\nFu storicamente feudo dei Thesauro i quali furono conti di Salmour e costruirono l'omonima villa passata poi ai Gabaleone.\nNel 1940 il nome del comune venne italianizzato in \"Salmore\"; nel 1951 riprese il nome originale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Salmour sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35699", "revid": "125902313", "url": "https://it.wikipedia.org/wiki?curid=35699", "title": "Saluzzo", "text": "Saluzzo (\"Salusse\" in piemontese, \"Saluces\" in francese) \u00e8 un comune italiano di 17.423 abitanti della provincia di Cuneo in Piemonte.\nCapitale per oltre quattro secoli, dal 1142 al 1548, del marchesato a cui diede il nome, Saluzzo \u00e8 uno dei borghi medievali meglio conservati del Piemonte ed \u00e8 sede vescovile. Situata ai piedi del gruppo montuoso del Monviso, allo sbocco delle valli Po, Bronda e Varaita, \u00e8 sede del Parco del Monviso.\nDista circa 30 km da Cuneo e 50 km da Torino, inoltre rappresenta il distretto della pianura saluzzese. La citt\u00e0 \u00e8 candidata, insieme alle Terre del Monviso, Capitale italiana della cultura 2024.\nDal 1\u00ba gennaio 2019 ha incorporato il comune limitrofo di Castellar.\nGeografia fisica.\nTerritorio.\nSaluzzo abbraccia un vasto territorio, dando l'ingresso alla Valle Po in provincia di Cuneo, la valle che porta al Monviso e alle sorgenti del fiume Po. Un po' pi\u00f9 a sud, Saluzzo d\u00e0 anche l'ingresso alla Val Varaita. Tuttavia, essendo gi\u00e0 in una zona semi-pianeggiante, non fa parte delle relative comunit\u00e0 montane.\nA nord invece, Saluzzo confina con Card\u00e8, Torre San Giorgio, Moretta e Scarnafigi. A est confina con Lagnasco, mentre a sud con Manta, a ovest con Revello, Castellar e Pagno.\nDal punto di vista storico e culturale, Saluzzo rappresenta un tipico esempio di architettura medievale piemontese conservando, stretta nel circuito delle antiche mura, le caratteristiche di diverse epoche. Capitale per ben quattro secoli di un marchesato indipendente, le numerose testimonianze del suo nobile e ricco passato ne confermano il ruolo di citt\u00e0 d'arte. \nOltre che ad alcuni nobili marchesi, Saluzzo ha dato il natale a molte personalit\u00e0, tra le quali lo scrittore Silvio Pellico e il tipografo Giovanni Battista Bodoni, e in tempi pi\u00f9 recenti, il generale Carlo Alberto dalla Chiesa, ucciso dalla mafia nel 1982.\nNel 2017 il quotidiano statunitense \"USA Today\" ha inserito Saluzzo tra le undici localit\u00e0 italiane da visitare prima che siano scoperte dalla grande massa del turismo.\nClima.\nSaluzzo ha un clima tipicamente continentale, con poca foschia e nebbia nei mesi autunnali e invernali, precipitazioni a carattere nevoso in inverno e miti temperature in primavera. Particolarmente calda l'estate, mitigata per\u00f2 dall'aria fresca proveniente dal Monviso.\nIn base ai dati forniti dalla locale stazione meteorologica, la temperatura media del mese pi\u00f9 freddo (gennaio) si attesta a +1,1\u00a0\u00b0C; quella del mese pi\u00f9 caldo (luglio) \u00e8 di +21,8\u00a0\u00b0C.\nOrigini.\nLe prime notizie certe si hanno in merito a reperti d'epoca romana; tuttavia, si hanno forti ipotesi di antichi insediamenti celto-liguri.\nA tal proposito, il toponimo potrebbe derivare da \"Saliis\", nome dato dagli antichi romani intorno al II secolo a.C. a una preesistente popolazione ligure delle Alpi Marittime (chiamati anche \"Capillati\"). Alla trib\u00f9, fu poi aggiunto il termine germanico-longobardo \"hutzen\",=\"capanne\". Altre ipotesi lo farebbero derivare dalla \"curtes\" padronale longobarda (VI secolo circa), chiamata nella loro lingua \"sala\", \"salucula\". Altre ipotesi ancora lo farebbero derivare da \"acquae salutiarum\", in riferimento a una fonte termale non ben precisata (forse lo stesso vicino fiume Po).\nStoria.\nAll'epoca romana risale il culto del patrono cittadino, san Chiaffredo, un soldato della legione tebea martirizzato in Piemonte nel III secolo, e le cui le reliquie furono traslate a Saluzzo soltanto nel XVII secolo. Della citt\u00e0 chiamata Saluzzo non si conosce la data esatta di fondazione. I ritrovamenti archeologici ci informano del fatto che nel territorio furono presenti insediamenti romani ed in seguito longobardi: presso la cappella di San Dalmazzo, sulla collina a met\u00e0 strada fra Saluzzo e Manta fu trovata nel XIX secolo l' \"epigrafe di Simplicio\", epigrafe funebre di tale Simplicio, morto nel 645 e \"conductor\" (conduttore) di un fondo d'origine romana. Questa epigrafe potrebbe indicare la presenza di un primitivo insediamento legata alla fase pi\u00f9 arcaica della cristianizzazione della regione, indicata dall'intitolazione della cappella a San Dalmazzo detta \"in montensis\", probabilmente fondata dai monaci dell'Abbazia di San Dalmazzo ( la cui presenza \u00e8 indicata fin dal 1020 come dipendente dalla Pieve di Santa Maria). La denominazione viene dal bisogno di distinguerla da un'altra omonima cappella detta \"in campanea,\" ovvero in pianura, sorta sulla strada fra Saluzzo e Card\u00e8, esistente probabilmente gi\u00e0 nel IX secolo e oggi scomparsa.\nAltra testimonianza della diffusione del Cristianesimo si pu\u00f2 trovare nel presenza del monastero benedettino, oggi non pi\u00f9 esistente legato all'opera di sant' Eusebio ( IV secolo) presso la frazione di Colombaro dei Rossi, legato all'Abbazia di Santa Maria di Cavour e definito come basilica in un documento del 1020.\nLo storico locale Delfino Muletti, ricostruisce quello che accadde in seguito all'arrivo dei Franchi, quando il Saluzzese fu sottoposto alla contea di Auriate e governato da un certo Rodolfo, il cui successore fu un altro nobile franco, Roggero, che lasci\u00f2 a sua volta la contea al figlio, Arduino Glabrione. Il nipote di Arduino, Olderico Manfredi, fu anche marchese di Torino e proprio in un suo documento del 1028 (fondazione dell'abbazia di Caramagna) troviamo citato per la prima volta il castello di Saluzzo, detto \"Castel soprano,\" sorto sulla sommit\u00e0 della collina \"e\" distrutto in un assedio nel 1363\".\" Dopo alterne vicende, divent\u00f2 signore del territorio Bonifacio del Vasto (pronipote di Olderico Manfredi), il cui figlio Manfredo fu il primo marchese di Saluzzo.\nA quell'epoca non esiste ancora un centro urbano.Si formano piccoli insediamenti sparsi attorno ai luoghi di potere e di culto della zona: oltre al Castel soprano, con l'annessa cappella di san Siro ( ricordata in un documento del 1203) e cui succedette un'altra chiesa dedicata a san Lorenzo (oggi ancora esistente e gi\u00e0 ricordata nel 1192) e le gi\u00e0 menzionate abbazia di Colombaro dei Rossi e le cappelle di san Dalmazzo, importanti furono anche la chiesa di San Martino (XII sec.) e soprattutto la pieve di santa Maria, attestata la prima volta nel 1017, dipendente dalla prevostura di Santa Maria di Testona e da cui dipendevano, oltre le gi\u00e0 citate cappelle anche quelle di san Nicola (sulla strada per Pagno), S. Michele e santa Caterina.\nDa quel momento, Saluzzo acquist\u00f2 potere in quel che sarebbe diventato, alla fine dell'XI secolo, il prestigioso marchesato omonimo. Da allora, una dinastia di quattordici marchesi si succeder\u00e0 alla guida del piccolo Stato di confine mantenendo, anche grazie ai legami politici con la vicina Francia e con il Marchesato di Mantova, la propria autonomia politica e giungendo perfino a contendere con i Savoia il predominio dello stesso Piemonte.\nDal 1142, con Manfredo, figlio del marchese Bonifacio di Savona, ebbe inizio una dinastia marchionale che port\u00f2 la piccola curtis a diventare una fiorente capitale. Il Marchesato raggiunse l'apice della propria fortuna nel XV secolo, sotto i successivi governi di Ludovico I e Ludovico II quando alla prosperit\u00e0 economica corrisponde il crescente splendore di arti e lettere. Nel 1511 Margerita di Foix, vedova di Ludovico II, ottiene da papa Giulio II l'istituzione della diocesi. In questi anni, nel borgo di Saluzzo, distribuito a ventaglio sulla collina e racchiuso da una cerchia di mura, furono costruite le dimore rinascimentali dell'aristocrazia locale e, subito fuori dalle mura, il duomo, che ripropone forme medievali, a simboleggiare l'antichit\u00e0 della dinastia. Al massimo della sua espansione, il controllo si estendeva su una vasta sezione dell'arco alpino occidentale, con le valli Po, Varaita, Maira, Grana e Stura, alle quali concesse ampie autonomie, come nel caso dell'Alta Val Mayra a monte di San Damiano Macra. Tra i suoi domini in pianura invece, figuravano Carmagnola, Isolabella e Valfenera, mentre sulle Langhe facevano parte del nobile marchesato i castelli e borghi di Castiglione Falletto, Lequio Berria, Dogliani con Belvedere, Roddino, Cissone e Bonvicino, quindi Marsaglia, Mombarcaro e Camerana.\nNel corso del XII e XIII secolo si form\u00f2 il primo centro urbano, quello che oggi \u00e8 il centro storico. Esso si estende a ventaglio sulla collina e si divide in tre grandi quartieri: borgo Valoria (secondo il Muletti deriva da \"Vallatoria,\" termine tardo-latino per indicare delle fortificazioni su un pendio), borgo di Mezzo e borgo san Martino (per la vicinanza dell omonima chiesa). Per proteggere il nuovo insediamento vennero costruite fra il 1271 e il 1286 un primo giro di mura che si raccordavano nel nuovo castello dei marchesi, la Castiglia, voluto da Tommaso I. Seguendo l'andamento E-W vennero aperte sei porte nelle mura: del Castello, dell'ospedale (per la vicinanza di un ospizio a servizio dei viaggiatori e dei mendicanti voluto da Federico I), dei Mondagli (dal nome di una famiglia che qui vicino aveva la residenza, strutturata su un cortile interno e abbattuta nel 1890, qui si svolgevano alcuni mercati e venivano affissi i bandi), Fia ( dal nome di una famiglia che qui abitava e che aveva nello stemma un albero di fico, anche qui venivano affissi i bandi), Gaifera e Pisterna. Per proteggere la nuova espansione urbana venne costruita nel 1379-80 un secondo cerchio di mura. In esso vengono aperte tre porte: santa Maria (per la vicinanza dell'omonima pieve), Vacca (dal nome di una famiglia nobile che qui vicino risiedeva) e san Martino. I tre borghi precedenti si allargano e vengono suddivisi ulteriormente in superiore e inferiore.Nella parte alta si concentrarono i palazzi della nobilt\u00e0 legata ai marchesi e i principali edifici di governo, nella parte bassa si concentrarono le abitazioni della gente comune e le principali attivit\u00e0 economiche tra cui si possono annoverare i diversi mulini, esistenti fin dal XII secolo e usati fino al XX secolo che utilizzando l'acqua di un canale deviato dal Rio Torto ( e che scorre tuttora nel basso centro storico) erano le principali fonti di ricchezza dei marchesi.\nIl 29 ottobre 1511, con la Bolla Pontificia \"Pro Excellenti\" di Papa Giulio II Della Rovere, Saluzzo venne elevata a diocesi. Fu un evento storico molto atteso e di grande rilevanza per la capitale del marchesato; il primo vescovo di Saluzzo fu monsignor Giovanni Antonio Della Rovere che fu anche nominato Gran Priore dell'Ordine degli Ospitalieri Gerosolimitani. \nFatale fu la mancata conquista del vicino libero comune di Savigliano, alleato dei Savoia e del Marchesato del Monferrato, altrettanto importante, e che venne invece annesso al Ducato di Mantova. La sua acquisizione avrebbe potuto contenere l'espansionismo sabaudo nel Basso Piemonte. Dunque, la figura politica dei suddetti marchesi perse d'importanza, fin ad assoggettarsi a Francesco III Gonzaga. La progressiva perdita d'indipendenza, ridusse Saluzzo a periferico borgo a partire dalla seconda met\u00e0 del XVI secolo. Indebolito da lotte intestine tra i discendenti di Ludovico II, nel 1548 Saluzzo fu annesso alla Francia di Enrico II di Valois, con la deposizione dell'ultimo marchese Gabriele Ludovico. Approfittando delle guerre intestine che imperversavano nella Francia del cugino Enrico III, al finire del 1588 il Duca Carlo Emanuele I di Savoia occup\u00f2 militarmente il marchesato, ancora soggetto alla protezione francese. L'anno successivo, il nuovo Re di Francia (gi\u00e0 Re di Navarra fino al 1589), Enrico IV, gli intim\u00f2 la restituzione del territorio, ma Carlo Emanuele I si oppose, iniziando una guerra contro i francesi. La maggior parte delle battaglie si svolsero in Alta Val Susa e in Val Chisone, ma non durarono molto e si conclusero il 2 maggio 1598 con la cosiddetta Pace di Vervins. A mitigare le successive dispute interverr\u00e0 anche Papa Clemente VIII ma, col Trattato di Lione del 1601, Carlo Emanuele I ottenne il dominio del marchesato, annettendolo ai domini di casa Savoia.\nNel 1690, dopo aver sconfitto Vittorio Amedeo II a Staffarda, Nicolas de Catinat de la Fauconnerie occup\u00f2 nuovamente Saluzzo, ma fu soltanto una breve parentesi; ben presto la citt\u00e0 e il suo territorio rientrarono nell'ambito dei domini sabaudi. Con una nuova occupazione francese nel 1798, Saluzzo divenne la sede della Sottoprefettura del Dipartimento della Stura. Poi, a seguito della caduta dell'Impero francese con la restaurazione da parte dei Savoia nel 1814, Saluzzo divenne capoluogo di provincia fino al 1859, anno in cui il titolo pass\u00f2 a Cuneo.\nFino al XVIII secolo la citt\u00e0 rimase essenzialmente limitata al nucleo medievale. Oltre si estendevano orti suburbani, campi e pochi edifici come cascinali, ma soprattutto il Duomo. Tra XVII e XVIII secolo, nel borgo di san Martino fu costruito ed ingrandito ad opera dei Savoia il quartiere militare dopo la definitiva acquisizione della citt\u00e0 nel 1601, complesso che ospit\u00f2 reparti di cavalleria sabaudi fino alla Grande Guerra. Nel corso del'700 furono realizzati inoltre l'ospedale sulla \"via antica per Savigliano\" e il grande isolato di edifici intervallato da cortili che si estendeva dalla cattedrale alla via per Torino e che delimitava la Contrada della Rubattiera, oggi Corso Italia ( da \"rubat,\" cilindro scanalato in legno mosso da buoi o cavalli e usato durante la battitura collettiva del grano). In questo lasso di tempo vengono costruiti il convento e il collegio dei Gesuiti, nell'antico paschero pubblico del Borgo superiore di mezzo tra i due cerchi di mura (1711, oggi Municipio) e diverse chiese nella parte bassa( S.Nicola completata nel 1662, Croce Nera nel 1761, Santa Maria della Stella a inizio '700).\nNel 1859, con il decreto Rattazzi che riorganizzava la struttura amministrativa del Regno sabaudo, in seguito all'annessione del Regno lombardo-veneto, Saluzzo divenne capoluogo di circondario (uno dei quattro in cui era suddivisa la provincia di Cuneo) a suo volto suddiviso in 14 mandamenti. Esso copriva oltre al Saluzzese storico, ad eccezione del Val Maira, anche Savigliano e Racconigi. La citt\u00e0 rimase capoluogo fino al 1926, quando il circondario fu soppresso e conflu\u00ec in quello di Cuneo. Persa molta dell'importanza strategica che aveva avuto nei secoli, la citt\u00e0 rimase nel corso del XIX e XX secolo un tranquillo centro di provincia. Conobbe una relativa industrializzazione, limitata peraltro al settore tessile e rimanendo esclusa dalle principali rivendicazioni operaie di fine '800. Fu infatti \"casaforte\" di esponenti politici filo-giolittiani. Lontana dai fronti della Prima guerra mondiale, che la citt\u00e0 pag\u00f2 con 209 caduti, fu per\u00f2 centro di arrivo di numerose famiglie profughe o allontanate perch\u00e9 sospette alle autorit\u00e0 militari, provenienti specialmente dalla Valli Judicarie (comuni di Condino e Brione) e dalla Val Sugana (Scurelle,Samone e Spera), in Trentino. Tra il 1915 e il 1919 la citt\u00e0 ospit\u00f2 tra le 1000 e le 2500 persone. Il primo dopoguerra, a differenza di altri centri pi\u00f9 industrializzati della provincia fu poco turbolento. Nonostante un aumento degli operai per l'impiego nelle industrie belliche, la citt\u00e0 conobbe pochi episodi di mobilitazione, scioperi ed occupazione, nonostante l'attivismo della sezione socialista locale. Durante il fascismo, dal 1927 al 1944 il sindaco fu sostituito da un podest\u00e0.\nSolo nel corso del XIX secolo la citt\u00e0 oltrepasso i confini medievali:\n\u2013negli anni'50 fu costruita la stazione ferroviaria con la ferrovia per Savigliano (1857) e la piazza antistante (oggi piazza Cavour)\n\u2013negli anni '80 fu costruita la stazione della tramvia, perno dell'estesa rete tranviaria del saluzzese: Saluzzo-Busca-Cuneo, Saluzzo-Torino/ Carmagnola, Saluzzo- Revello-Paesana, Saluzzo-Pinerolo\nStemma.\nLo stemma della Citt\u00e0 di Saluzzo \u00e8 costituito da uno scudo ovale diviso orizzontalmente a met\u00e0 con la parte superiore di colore azzurro e la parte inferiore di colore argento. Al di sopra del tutto \u00e8 presente una lettera S costituita da due delfini che mordono un pomo. Lo scudo \u00e8 timbrato da una corona marchionale, circondato da un ramo di olivo e da uno di palma decussati.\nMonumenti e luoghi di interesse.\nDuomo.\nLa cattedrale di Saluzzo, altres\u00ec nota come \"Duomo\", dedicato a Maria Vergine Assunta, si distingue per le sue forme tardo-gotiche; costruito fuori dalle mura appena oltre \"Porta Santa Maria\" tra il 1491 ed il 1501, fu sede vescovile a partire dal 1511. La facciata \u00e8 in mattoni a vista, ornata da tre portali sormontati da ghimberghe in terracotta che ospitano statue degli apostoli (portale centrale), mentre sopra i laterali vi sono il patrono \"San Chiaffredo\" e \"San Costanzo\". L'interno presenta una copertura composta da volte a crociera, mentre di grande impatto \u00e8 l'altar maggiore barocco con \"undici statue lignee\" di Carlo Giuseppe Plura e collaboratori. Nella navata centrale si pu\u00f2 ammirare un prezioso crocefisso ligneo trecentesco. A sinistra dell'altare maggiore c'\u00e8 la \"Cappella del SS. Sacramento\", con un polittico dell'artista fiammingo di origini francesi Hans Clemer, meglio noto come \"Maestro d'Elva\".\nChiesa di San Giovanni.\nQuesto esempio di costruzione gotica fu la chiesa principale della citt\u00e0 fino al 1501. Inserita nel contesto architettonico medievale del borgo antico, fu sede dei domenicani dal 1325 e, nel corso dei secoli, sub\u00ec numerosi rimaneggiamenti.\nLa Castiglia.\nLa Castiglia fu la residenza fortificata dei Marchesi di Saluzzo, dinastia secolare che giunse a contendere ai Savoia il dominio del Piemonte. Edificato inizialmente come roccaforte dal marchese Tommaso I tra il 1271 e il 1286 insieme al primo sistema di mura cittadine per sostituire l'antico Castel Soprano, il castello viene ampliato nel corso dei secoli, dotandolo nel tempo di ben quattro torri, bastioni, ponte levatoio e fossato.\nNel corso del XV secolo, a seguito di un favorevole periodo di pace e prosperit\u00e0, viene trasformato in dimora signorile dal marchese Tommaso III e dal nipote Ludovico II. Nella seconda met\u00e0 del Cinquecento la Castiglia, estinta la dinastia marchionale, vede un primo declino divenendo sede del presidio militare, nonch\u00e9 sede di autorit\u00e0 governative, ricovero di malati e temuta prigione.\nA partire dal 1825, da abbandonata rovina romantica decantata da artisti e poeti, viene riconvertito a carcere, funzione che conserver\u00e0 fino al 1992. I lavori necessari all'adattamento alle nuove esigenze comporteranno una radicale trasformazione della struttura, con la distruzione di molte decorazioni originali.\nDal 2002 l'agenzia del demanio l'ha concessa in comodato al comune di Saluzzo che ha intrapreso un'impegnativa opera di restauro finalizzato a un pieno riutilizzo culturale e sociale. Dove sorgevano gli antichi bastioni vi \u00e8 ora un'ampia area verde atta ad ospitare spettacoli ed eventi culturali all'aperto. Il vecchio percorso di ronda dell'ex carcere lungo la cinta muraria consente invece di percepire la Castiglia nella sua interezza.\nDal 2014 la Castiglia \u00e8 sede di due musei: il Museo della Civilt\u00e0 Cavalleresca e il Museo della memoria carceraria (primo museo italiano interamente dedicato alla storia del carcere nell'et\u00e0 moderna).\nLa Castiglia \u00e8 inserita nel sistema storico-museale dei \"Castelli Aperti\" del Basso Piemonte.\nTorre Civica.\nInglobata nella massiccia mole del Palazzo Comunale, \u00e8 il simbolo del rinnovamento epocale che vide Saluzzo divenire una piccola ma ambiziosa capitale rinascimentale.\nEdificata intorno al 1460, \u00e8 alta 48 metri, con una sommit\u00e0 ottagonale scandita da archi a tutto sesto, sormontata da una cupola aggiunta nel 1556. Ospita la storica campana che per secoli ha scandito la vita della citt\u00e0.\nOggetto di un restauro gi\u00e0 nel corso dell'Ottocento, nel 1993 un importante recupero conservativo ha permesso di tornare a salire i 130 gradini per raggiungere la sommit\u00e0, da dove si pu\u00f2 godere un ampio panorama sul borgo antico, sulla campagna circostante e sulla catena delle Alpi Occidentali.\nCasa Cavassa.\nCasa Cavassa \u00e8 un significativo esempio di dimora signorile rinascimentale. Risalente al XV secolo, fu residenza dei Marchesi di Saluzzo fino al 1464 quando il marchese Ludovico II lo dona al Vicario Generale Galeazzo Cavassa, esponente di una nobile famiglia di Carmagnola.\nLa facciata presenta cornici in cotto e affreschi arricchiti da decorazioni bugnate. Il ricco portale in marmo bianco con tarsie di marmi policromi incornicia un portone in legno finemente scolpito, mentre il cortile interno riporta un ciclo di affreschi \u00e0 \"grisaille\". Degna di nota \u00e8 la pala della Madonna della Misericordia ad opera di Hans Clemer.\nNell'Ottocento viene acquistata dal marchese Emanuele Tapparelli d'Azeglio che si occupa del restauro e la lascia in dono alla citt\u00e0.\nAttualmente l'interno dell'edificio ospita la sede del museo civico e raccoglie un'apprezzabile collezione di arredi d'epoca, nonch\u00e9 molti reperti archeologici e cimeli di Silvio Pellico, distribuiti in una quindicina di sale.\nCasa Cavassa \u00e8 inserita nel sistema storico-museale dei \"Castelli Aperti\" del Basso Piemonte.\nVilla Belvedere.\nPosta sulla collina, in direzione di Manta, risale al XIV secolo ed \u00e8 nota anche come villa Radicati. Rappresenta un esempio di dimora rinascimentale nata con funzione di avamposto grazie alla favorevole ubicazione sulla collina.\nNel corso del XV secolo i Marchesi la utilizzarono come casino di caccia ma, alcuni decenni dopo, il marchese Ludovico II la trasforma in residenza nobiliare, per fuggire dall'austerit\u00e0 e dalle scomodit\u00e0 della vicina Castiglia.\nLa villa diviene poi residenza della reggente marchesa di Foix che vi si stabil\u00ec definitivamente dopo la morte del marito Ludovico II. Estintasi la dinastia marchionale, nella met\u00e0 del XVI secolo diviene residenza del governatore Ludovico Birago a cui si deve l'aspetto attuale.\nAll'inizio del Settecento viene acquistata dalla nobile famiglia Radicati di Marmorito che la conservano pressoch\u00e9 inalterata fino al 1977 anno in cui, per volont\u00e0 testamentaria, viene donata al comune di Saluzzo.\nLa villa ha una pianta a croce e si sviluppa su tre piani, coronati da una piccola loggia con decori e beccatelli sui quattro angoli. L'interno dispone di ampi saloni con volte a vela, grandi camini e ali porticate. Di particolare pregio sono gli affreschi raffiguranti allegorie, grottesche e scene di guerra.\nDall'ampio parco di impostazione romantica si gode un vasto panorama e si pu\u00f2 notare anche il particolare pozzo ricoperto da maioliche colorate.\nVilla Belvedere \u00e8 inserita nel sistema storico-museale dei \"Castelli Aperti\" del Basso Piemonte.\nFrazioni.\nCervignasco.\nCervignasco \u00e8 una frazione di Saluzzo. La frazione, nota soprattutto per la valorizzazione e l'allevamento della gallina bianca di Saluzzo, \u00e8 la pi\u00f9 grande del comune, un tempo anche servita da una scuola elementare.\nCastellar.\nComune autonomo fino al 31 dicembre 2018, Castellar \u00e8 stato incorporato a seguito del referendum del 15 luglio 2018.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Saluzzo sono , cos\u00ec suddivisi per nazionalit\u00e0, elencando per le presenze pi\u00f9 significative:\nLa comunit\u00e0 ebraica.\nSaluzzo fu sede, fino alla seconda guerra mondiale, di una fiorente comunit\u00e0 ebraica. A testimonianza della sua storia rimangono la sinagoga ottocentesca, con i suoi arredi originari e il cimitero di via Lagnasco. Il colpo mortale fu inferto per\u00f2 dalle persecuzioni razziali durante la seconda guerra mondiale quando 29 ebrei di Saluzzo (ovvero i due terzi dell'intera comunit\u00e0) furono deportati e trucidati.\nCultura.\nStampa.\nLe principali testate giornalistiche locali sono:\nCucina.\nUno dei piatti tradizionali del comune cuneese \u00e8 una zuppa di erbette a base di foglie di girasole, luppoli, cicuta, foglie di malva, violette, foglie di ortica, primule, costine, sedano, patate, cipolle e un tuorlo d'uovo crudo aggiunto all'ultimo momento.\nEconomia.\nArtigianato.\nPer quanto riguarda l'artigianato, importante \u00e8 la lavorazione locale del legno, finalizzata soprattutto alla produzione di mobili, tra i quali si distingue il tipo saluzzese, caratterizzato da uno stile composito.\nIndustria.\nNel territorio \u00e8 presente la Sedamyl, azienda leader nella produzione di amidi, dolcificanti, proteine e alcol.\n\u00c8 presente la centrale idroelettrica di Santa Caterina.\nInfrastrutture e trasporti.\nFerrovie.\nLa stazione di Saluzzo \u00e8 posta lungo la Ferrovia Savigliano-Saluzzo-Cuneo, inaugurata nel 1857 e prolungata da Saluzzo a Cuneo nel 1892.\nSono iniziati a fine giugno 2018 i lavori propedeutici alla riapertura al traffico ferroviario passeggeri consistenti nell'allungamento della banchina fra i binari due e tre atta ad accogliere i convogli 'minuetto' che dal 7 gennaio 2019 sono tornati a servire la linea Saluzzo-Savigliano.\nFra il 1884 e il 1986 la stazione fungeva altres\u00ec da capolinea della Ferrovia Airasca-Saluzzo.\nTranvie.\nTra il 1880 e il 1950 Saluzzo fu il centro di una vasta rete di tranvie interurbane, che comprendeva le linee per:\nMobilit\u00e0 urbana.\nI trasporti urbani e interurbani di Saluzzo vengono svolti principalmente con autoservizi di linea gestiti da Bus Company articolati su due linee urbane, una attiva tutto l'anno, e l'altra solo nel periodo scolastico. La citt\u00e0 \u00e8 anche servita nei collegamenti con i comuni limitrofi e Torino dalle societ\u00e0 Allasia di Savigliano, e Sav di Villafalletto.\nIl tratto della S.P. 662 (Roreto - Saluzzo) che va da Savigliano a Saluzzo, di 16,2\u00a0km., completamente pianeggiante, contiene un rettilineo che, con i suoi 13,8\u00a0km., \u00e8 uno dei pi\u00f9 lunghi d'Italia su strada extraurbana, non considerando quelli autostradali n\u00e9 quelli ferroviari.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale societ\u00e0 calcistica della citt\u00e0 \u00e8 il Saluzzo: fondata nel 1901, adotta il colore sociale granata e vanta quale maggior successo alcune partecipazioni alla Serie C. Dal 1991 disputa le gare interne presso lo stadio comunale Amedeo Damiano.\nAltra compagine calcistica cittadina \u00e8 A.S. Olimpic Saluzzo 1957, mai spintasi oltre le divisioni dilettantistiche regionali.\nA Saluzzo \u00e8 inoltre presente una squadra di calcio femminile: la SC Musiello 1990 che disputa il campionato di Serie B dalla stagione 2014/15.\nBasket.\nLa principale compagine cittadina \u00e8 la CR Saluzzo che milita nella Serie C regionale.\nRugby.\nNel rugby Saluzzo \u00e8 rappresentata dalla A.S.D. Saluzzo Verzuolo Rugby, fondata nel 2010, disputa le gare interne presso il campo comunale di Verzuolo. Milita in serie C.\nPallavolo.\nLa squadra di pallavolo femminile \u00e8 l\"'A.S.D.Volley Saluzzo\".\nAtletica Leggera.\nDal 2002 ha sede in citt\u00e0 la scuola mondiale di marcia, creata dai fratelli Damilano in collaborazione col Comune e la Federazione Italiana di Atletica Leggera. Presso questo centro sportivo si preparano per le competizioni atleti italiani e stranieri di fama internazionale.\nFitwalking.\nOgni anno a met\u00e0 gennaio si svolge la passeggiata non competitiva del Fitwalking."}
{"id": "35700", "revid": "251174", "url": "https://it.wikipedia.org/wiki?curid=35700", "title": "Sambuco (Italia)", "text": "Sambuco (\"Sambuch\" in piemontese, \"Lou Sambuc\" in occitano) \u00e8 un comune italiano di abitanti della provincia di Cuneo in Piemonte, situato nell'Alta Valle Stura di Demonte.\nEtimologia.\nIl nome del comune si presume derivi molto probabilmente dall'omonima pianta che \u00e8 presente in queste zone ma anche dalla sambuca, un'antica arpa triangolare usata in cerimonie religiose.\nGeografia fisica.\nA fronte dello scarno popolamento, il territorio comunale si estende su una superficie molto estesa (47\u00a0km\u00b2). Il centro abitato si sviluppa su tre livelli: nella parte alta \"Sambuco\" (concentrico) dove, sulla via principale \"Umberto I\", si trovano quasi tutti i principali servizi. Nella parte intermedia \"Clauzio\" dove si trova il campanile municipale di San Bartolomeo, nella parte bassa \"Villetta\" dove \u00e8 sviluppato l'allevamento con annessa area delle casermette (51.000 m\u00b2 con 16 edifici utilizzati fino agli anni ottanta).\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nI primi nuclei abitati nella zona di Sambuco erano situati ai piedi dei monti Bersaio e Nebius. Successivamente questa area fece parte nel tempo dei domini delle varie casate del Piemonte come Angi\u00f2, Savoia e i Marchesi di Saluzzo. Negli anni venti Sambuco si svilupp\u00f2 sotto il profilo edilizio nel settore militare. Fu costruita l'area delle caserme (16 strutture su 15.000 m\u00b2) e diversi edifici all'interno dell'abitato.\nNella parte a monte del paese \u00e8 stata costruita la \"Galleria Comando\", una galleria all'interno della montagna con una rampa interna di accesso ed un punto di osservazione interrato.\nNel 2007 ebbe una certa risonanza mediatica quanto accaduto alle elezioni comunali, alle quali concorsero due liste composte totalmente da soggetti del tutto avulsi dalla realt\u00e0 comunale: i votanti furono 5 sui 126 aventi diritto e la lista \"Alternativa dei cittadini\", capeggiata da Massimo Calleri (all\u2019epoca consigliere circoscrizionale a Torino in quota Fiamma Tricolore) e Renzo Rabellino, vinse su Sabrina Giovine del Partito Pensionati per 4 preferenze a 1. Ne scatur\u00ec una prolungata diatriba legale per iniziativa di esponenti della politica locale (su tutti il sindaco uscente Giovanni Battista Fossati), al termine della quale, il 9 aprile 2010, la Corte di Cassazione invalid\u00f2 l'elezione di tre anni prima, adducendo a motivo il fatto che alcuni candidati si erano messi in lista contemporaneamente in diversi comuni piemontesi.\nEconomia.\nDato il vasto territorio e l'assenza di industrie e simili, l'attivit\u00e0 principale nel comune di Sambuco \u00e8 l'agricoltura, in special modo l'allevamento di bovini e ovini; quanto a questi ultimi, Sambuco d\u00e0 il nome alla pecora sambucana, razza tipica della Valle Stura.\nUn ruolo importante lo riveste anche il turismo, favorito sia dal patrimonio naturalistico/ambientale che dal buon numero di strutture alberghiere presenti nel paese.\nCultura.\nSambuco appartiene all'area della minoranza linguistica Occitana.\nComune Fiorito.\nSambuco ha ottenuto per il 2009 il \"4\u00ba Fiore\" (massimo riconoscimento) al concorso nazionale \"Comuni Fioriti\", primo fra i piccoli comuni.\nAnche nel 2010 ha ottenuto il massimo riconoscimento del \"4\u00ba Fiore\", ottenuto solo da 26 comuni in tutta Italia.\nChiese.\nLa chiesa principale \u00e8 dedicata a Santa Maria; situata su di uno sperone roccioso, risale al XVI secolo ed \u00e8 in stile barocco.\n\u00c8 una cappella romanica dedicata al patrono San Giuliano, si trova all'interno del cimitero e risale al XII secolo. Le monofore in pietra tufacea sono la principale caratteristica dell'edificio religioso.\nLe chiese delle frazioni.\nNella frazione Moriglione \u00e8 presente la cappella di San Lorenzo mentre in frazione Chiardoletta quella di Sant'Anna.\nEdifici di interesse.\nIn frazione Clauzio si trova il campanile di San Bartolomeo eretto a met\u00e0 del Cinquecento in posizione di controllo su tutta la valle.\nAssociazioni.\nSambuco fa parte di:\nProdotti tipici.\nL\"'Agnello sambucano\" \u00e8 stato riconosciuto come Presidio Slow Food e Prodotto tradizionale.\nSociet\u00e0.\nEvoluzione demografica.\nA partire dall'ultimo trentennio del XIX secolo il comune ha conosciuto un forte spopolamento, che ha portato la popolazione residente da oltre mille unit\u00e0 ad appena un centinaio all'inizio del terzo millennio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valle Stura."}
{"id": "35701", "revid": "39884", "url": "https://it.wikipedia.org/wiki?curid=35701", "title": "Monere", "text": ""}
{"id": "35702", "revid": "964", "url": "https://it.wikipedia.org/wiki?curid=35702", "title": "Sampeyre", "text": "Sampeyre (\"San P\u00e8ire\" in piemontese e in occitano) \u00e8 un comune italiano di abitanti della provincia di Cuneo in Piemonte, situato nella Valle Varaita.\nGeografia fisica.\nTerritorio.\nIl comune di Sampeyre si sviluppa su entrambi i fianchi boschivi della valle Varaita, delimitato a nord dalla cresta spartiacque con la valle Po e a sud da quella con la valle Maira. Il confine con il comune di Casteldelfino \u00e8 una linea pressoch\u00e9 retta orientata nord-sud, che unisce la cima delle Lobbie al colle di Sampeyre; il confine orientale \u00e8 invece una linea pi\u00f9 articolata, che partendo dal monte Birrone a sud, sale seguendo le creste montane al monte Ricordone, per poi seguire la cresta secondaria che conduce al \"bric la Costa\", sullo spartiacque secondario tra la valle di Gilba e la valle Po.\nIl versante in destra orografica, esposto a nord, \"ubac\" in occitano, \u00e8 caratterizzato da versanti abbastanza scoscesi, con numerosi boschi, mentre sul versante della sinistra orografica, esposto a sud, \"adrecc\" in occitano, sono pi\u00f9 diffusi i pascoli e la sua pendenza \u00e8 tendenzialmente minore. Sempre sul versante sinistro, \u00e8 presente l'estensione pi\u00f9 occidentale del vasto bosco dell'Alev\u00e8, la pi\u00f9 grande pineta di pino cembro in Europa.\nLa quota minima del territorio comunale \u00e8 di 798 , mentre la quota massima sono i 3015 della cima delle Lobbie; il capoluogo si trova ad una quota su 946 .\nStoria.\nLa zona di Sampeyre \u00e8 abitata fin da tempi preistorici ma ebbe un primo sviluppo in epoca romana.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nIn seguito la zona fece parte del Marchesato di Saluzzo e si trovava al confine con il Delfinato. La borgata \"Confine\" prende il suo nome proprio dalla sua posizione al limitare dei due territori. In epoca medievale Sampeyre era costituita da un agglomerato di piccoli borghi disposti in una zona pianeggiante presso il torrente Varaita, circa corrispondente a quella attuale; con il tempo, i borghi, espandendosi, si fusero fino alla creazione di un centro abitato unico. Seguendo la sorte del marchesato di Saluzzo, nel 1588 il territorio di Sampeyre fu incorporato al ducato di Savoia dal duca Carlo Emanuele I.\nIl territorio del comune fu teatro di scontri durante la guerra di successione austriaca del XVIII secolo. Ne rimane testimonianza nei ruderi dei \"fortini di Crosa\", sulla cima omonima, resti di un campo trincerato dell'esercito franco-spagnolo risalente al 1744.\nPer la sua posizione di confine con la Francia, anche il comune di Sampeyre fu interessato dalle attivit\u00e0 militari volte alla difesa e fortificazione della zona. Ne \u00e8 un esempio la \"batteria del Collet\", postazione di artiglieria in barbetta con complesso di casermaggio risalente ad inizio XX secolo, situata in destra orografica sopra l'abitato di \"Rore\".\nNel 1940 il nome del comune venne italianizzato in \"Sampeire\"; nel 1955 riprese il nome originale.\nMonumenti e luoghi d'interesse.\nL'architettura locale conserva ancora numerose testimonianze del periodo medievale. Nel capoluogo si trova casa Clary, un classico esempio di casa nobiliare risalente al '400. Il santuario si trova in frazione Becetto, risale al XIII secolo anche se successivamente rimaneggiato. Pi\u00f9 recente \u00e8 la chiesa parrocchiale dei santi Pietro e Paolo, risalente anch'essa al XV secolo.\nCultura.\nIl territorio di Sampeyre offre diversi spunti culturali, tra manifestazioni e strutture. Le pi\u00f9 interessanti manifestazioni sono le Ba\u00eco e \"Lou Cianto Viol\"; numerose sono anche le manifestazioni brevi a carattere estivo o invernale. \u00c8 presente anche un museo etnografico.\nGeografia antropica.\nIl capoluogo, Piasso, si trova sul fondovalle, poco al di sopra del torrente Varaita. In corrispondenza del capoluogo il torrente si immette in un lago artificiale, parte del complesso di opere per lo sfruttamento idroelettrico delle acque della valle Varaita. Anche le frazioni di \"Rore\" e \"Calchesio\" si trovano in prossimit\u00e0 del fondovalle, mentre le altre frazioni principali si trovano a mezza costa, principalmente sul versante in sinistra orografica.\nEconomia.\nUn tempo basata sulla tradizionale agricoltura di montagna, l'economia comunale si \u00e8 adeguata ai tempi. Dagli anni sessanta Sampeyre ha vissuto un notevole sviluppo turistico, ma non mancano anche attivit\u00e0 artigianali ed industriali.\nSul territorio comunale \u00e8 presente una centrale idroelettrica, parte di un complesso che sfrutta le acque del Varaita su tutta la lunghezza della valle, dalla diga di Castello fino alla centrale di Venasca.\nTurismo.\nL'offerta turistica del Comune punta sia sull'escursionismo estivo che sull'attivit\u00e0 sciistica invernale. Il territorio comunale conta su 6 alberghi, ed offre un totale di 12000 posti letto in case turistiche. Tutti gli anni, l'ultimo week-end del mese di settembre si tiene la Fiera di S. Michele con l'esposizione del cavallo di razza Merens.\nEscursionismo estivo.\nNumerose sono le escursioni estive possibili in comune di Sampeyre. Tra le montagne presenti nel territorio comunale, o comunque sul suo confine, vi sono:\nQueste montagne offrono escursioni di diversa difficolt\u00e0, dalla passeggiata nei boschi fino ad itinerari alpinistici.\nDi notevole interesse naturalistico \u00e8 il bosco dell'Alev\u00e8, che si estende in gran parte sul territorio di Sampeyre, ed \u00e8 facilmente accessibile sia dal capoluogo, che dalle sue frazioni.\nIn frazione \"Rore\" \u00e8 interessante compiere l'escursione alla \"Tumpi la Pisso\" (\"la marmitta della cascata\"). Si tratta di un facile sentiero, ricco di cartelli esplicativi, che unisce spunti naturalistici a spunti culturali: parte del sentiero \u00e8 infatti dedicata alla leggenda locale dei \"sarvan\u00f2t\", spiriti dei boschi, rappresentati in un tratto del sentiero da manichini realizzati dagli alunni delle scuole locali.\nAttivit\u00e0 invernale.\nNel comune di Sampeyre vi sono degli impianti di risalita appartenenti al comprensorio denominato \"Monvisoneve\". Gli impianti si trovano nel \"vallone di sant'Anna\", che conduce al colle di Sampeyre, e sono costituiti da due seggiovie biposto e due skilift. Le piste sono di media difficolt\u00e0, e sono indicate come adatte a sciatori principianti. Possono usufruire di comodi punti d'appoggio quali il \"Ristoro Sant'Anna\", alla stazione tra le due seggiovie, ed il rifugio Meira Garneri, all'arrivo della seconda seggiovia.\nSono anche presenti una pista per sci di fondo ed una pista di pattinaggio su ghiaccio naturale di 650 metri quadrati, mentre numerose sono le possibilit\u00e0 di praticare lo scialpinismo, ricalcando gli itinerari estivi.\nAltri punti d'interesse.\nIl lago artificiale presente in paese, nel quale \u00e8 possibile praticare la pesca sportiva.\n\u00c8 presente inoltre un centro sportivo polifunzionale dove \u00e8 possibile praticare sport quali: tennis, tennis tavolo (ping-pong), calcetto, beach-volley, ed \u00e8 il punto di partenza per escursioni con mountain-bike e downhill. Durante il periodo estivo la seggiovia offre anche un servizio di trasporto biciclette.\nIn alcune frazioni \u00e8 offerta anche la possibilit\u00e0 di passeggiate ed escursioni a cavallo.\nSociet\u00e0.\nIl comune di Sampeyre, come tutta la valle Varaita, appartiene all'area di cultura occitana; vi si parla ancora correntemente la lingua occitana. Tra le manifestazioni tipiche, notevole \u00e8 la Ba\u00eco, antica rievocazione storica della cacciata dei Saraceni dalla valle, che si ripete ogni cinque anni. Altra manifestazione tipica \u00e8 \"lou Cianto Viol\" (\"il canta sentieri\" in occitano), passeggiata sui sentieri accompagnata da canti e musiche tradizionali, che si svolge annualmente dagli anni ottanta nelle frazioni di \"Rore\" e \"Becetto\". La memoria dell'antica vita di montagna viene mantenuta nel museo etnografico del capoluogo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Sampeyre faceva parte della Comunit\u00e0 montana Valli Po, Bronda, Infernotto e Varaita."}
{"id": "35703", "revid": "246599", "url": "https://it.wikipedia.org/wiki?curid=35703", "title": "Acquaviva Platani", "text": "Acquaviva Platani (\"Acquaviva Pl\u00e0tani\" in ) \u00e8 un comune italiano di abitanti del libero consorzio comunale di Caltanissetta in Sicilia.\nSorge a circa 100\u00a0km a sud-est di Palermo e a circa 65\u00a0km da Caltanissetta. Confina con i comuni di Cammarata, Casteltermini, Mussomeli e Sutera.\nStoria.\nIl suo territorio, situato lungo la via di penetrazione sud-nord, lungo le vallate del Platani, e quindi del Torto-San Leonardo, \u00e8 stato abitato fin dal neolitico. Alcune tombe a rannicchiamento sono state rinvenute in contrada \u201cVignazze\u201d, ed alcuni ripari sottoroccia presso le creste sovrastanti il paese: \u201c A giglia\u201d. Sepolture a grotticella, del tipo rinvenuto nella vicina Milena, sono in contrada \u201cSolfara\u201d , \u201dCubuluni\u201d e \u201cCorvo\u201d. In contrada Santa Margherita \u00e8 una sepoltura a tholos con apertura rettangolare ed incasso predisposto per incastrare la pietra ribaltabile e chiudere cos\u00ec la tomba.\nAvanzi di un antico edificio romano, probabilmente una \"massa\" (pavimento a mosaico e la mura laterizie) furono rinvenuti nel 1877. Durante l'et\u00e0 islamica fu costruito un casale chiamato \"Miknas\". Traslitterato, questo toponimo divenne in epoca medievale feudo \"Michinese\". La presenza musulmana ad Acquaviva \u00e8 provata anche da alcune tombe rinvenute nelle contrade Santa Margherita e Vignazze.\nI nobili De Loharia e i Castelli, di nobilt\u00e0 messinese, ressero le sorti del feudo, dal 1425, quindi poi la signoria su questo territorio pass\u00f2 alla famiglia Spadafora imparentata gi\u00e0 con i Castelli. Il paese fu fondato, ufficialmente, il 20 giugno del 1635 con \"licentia populandi\" concessa dal re al principe Francesco Spadafora nell'area del feudo Michinese.\nIn realt\u00e0 Acquaviva sorse pi\u00f9 in alto rispetto al primigenio casale Miknas fondato dai berberi, giacch\u00e9 Don Francesco Spadafora e la principessa Lucrezia Sanseverino, sua moglie, vollero trasferire la loro residenza estiva in un luogo meno afoso. In origine si chiam\u00f2 \"Aqua Viva\" per l'abbondanza delle sorgenti riscontrate nel territorio.\nAlla morte del principe nel 1677 il feudo Michinese unitamente al feudo Caccione ed ad \"Aqua Viva\" fu venduto all'asta dall'erede Caterina Spadafora, e acquistato il 23 ottobre 1680 dalla baronessa di origini spagnole Francesca Abarca e Cordua. Nel 1687, alla sua morte, l'eredit\u00e0 pass\u00f2 in parte al nipote Michele Oliveri che di fatto acquist\u00f2 da Carlo II di Spagna il prestigioso titolo di duca di Acqua Viva e la trasmissibilit\u00e0 ai suoi eredi del titolo stesso, ultimo dei quali fu Pietro Oliveri e Migliaccio, che era tanto indebitato da dover cedere, nel 1826, il feudo al principe Ettore Lucchese Palli di Campofranco. \nCon l'abolizione della feudalit\u00e0 in Sicilia nel 1812, e con i nuovi ordinamenti amministrativi del 1816-1817, Acqua Viva divenne comune autonomo. Il comune continu\u00f2 a chiamarsi di fatto Acquaviva fino al 1862. Dopo quell'anno fu aggiunto il nome Platani, per via del fiume che scorre nei pressi del paese, al fine di distinguerlo dagli altri comuni italiani che si chiamavano nello stesso modo.\nSalvatore Quasimodo, , ricorda il centro abitato nella sua lirica \"Che vuoi, pastore d'aria?\", inserita nella raccolta \"Nuove Poesie\".\nMonumenti e luoghi d'interesse.\nPalazzo Ducale.\nNel 1680 nella richiesta di vendita del feudo avanzata al regio Giudice delegato da Caterina Spadafora, la residenza baronale venne definita col termine generico di \u201cmagazzini\u201d. In un inventario del 1748, invece, la residenza fu definita per la prima volta \u201cpalazzo\u201d. Tuttavia \u00e8 probabile che esso esistesse, come \u00e8 logico vista la presenza della signoria, anche anni prima. Al duca Francesco \u00e8 attribuita la pavimentazione settecentesca del salone (la cosiddetta \u201cquadreria\u201d) della casa feudale, tale pavimentazione si presenta con mattonelle maiolicate al cui centro \u00e8 realizzato lo stemma degli Oliveri. Il duca Francesco Oliveri ebbe anche il merito di aver istituito ad Acquaviva, nella prima met\u00e0 dell'Ottocento, un teatro pubblico che chiam\u00f2 \u201cTeatro San Francesco\u201d. Si trovava in via Beveratoio (l'odierna via Umberto I).\nTorre dell'Orologio.\nCostruita dopo aver demolito un vecchio torrione merlato che faceva parte del castello del principe Spadafora, la torre progettata nel 1860 dall'ingegnere di Lercara Friddi, Alessandro Lazzarini, fu costruita per volont\u00e0 dell'allora sindaco Pietro Giudici ed inaugurata nel 1894. Alta 18 metri, realizzata in pietra locale, \u00e8 scompartita da tre modanature..\nChiesa Madre S. Maria della Luce.\n[[File:Acquaviva Platani Chiesa Madre S. Maria della luce.jpg|thumb| [[File:Acquaviva Platani Chiesa Madre S. Maria della luce.jpg|thumb| Chiesa madre Maria SS. Domina Lucis]]\nDedicata a [[Santa Maria della Luce]], la chiesa in stile [[barocco]], \u00e8 stata fatta costruire nel [[1635]] dal pio principe Spadafora e dedicata a Maria SS. Domina Lucis (S. Maria della Luce). Presenta un prospetto tardo rinascimentale e al cui interno troviamo tre navate a [[croce latina]], dove sono custodite diverse opere di interessante valore artistico, come il crocifisso ligneo dello scultore Michele Caltagirone detto il Quarantino scolpita nel [[1890]], le statue del [[San Giuseppe]] e dell'Immacolata attribuite al Bagnasco. \nChiesa della Madonna delle Grazie.\n[[File:Acquaviva Platani Madonna delle Grazie.jpg|thumb|Chiesa della Madonna delle Grazie]]\nLa chiesa \u00e8 stata eretta nel [[1890]] in sostituzione di quella costruita dal sac. Scaduto intorno al [[1870]] e in seguito abbattuta per la costruzione dell'attuale cimitero in contrada Minimento. In seguito furono effettuati numerosi lavori che portarono all'ampliamento della chiesa e grazie alla cooperazione del sig. Biagio Sorce nel 1905 fu dotata di una pregevole statua lignea dello scultore castelterminese Michele Caltagirone. Oggi la chiesa risulta essere meta di numerosi pellegrinaggi e di grande devozione popolare in particolar modo nel periodo estivo in coincidenza del rientro in paese per ferie dei residenti all'estero. \nChiesa del Purgatorio.\n[[File:Acquaviva Platani Madonna del Purgatorio.jpg|thumb| Chiesa del Purgatorio ]] \nLa Chiesa di Santa Maria del Carmelo fu attiva dal 1914 ed \u00e8 chiamata comunemente Chiesa del Purgatorio essendo stata sede della confraternita delle Anime Sante Purgatorie. Una croce in ferro \u00e8 in cima, e sotto c'\u00e8 il titolo di \u00abSanta Maria del Carmine\u00bb. \nMuseo dell'emigrazione.\nNasce il 4 agosto del [[2005]] nei locali dell'edificio San Giovanni Bosco la sede definitiva del Museo, visto che Acquaviva Platani di fatto \u00e8 un centro emblematico dell'emigrazione degli anni cinquanta del secolo scorso, soprattutto verso il [[Regno Unito]] e la [[Francia]].\nEconomia.\nL'economia \u00e8 basata sull'agricoltura, in particolare: [[Triticum|grano]], [[olive]], [[pistacchio|pistacchi]] e [[mandorla|mandorle]]. L'allevamento di bestiame, cavalli e pecore contribuisce all'economia dell'area.\nSecondo i dati pubblicati dal ministero dell'economia nel 2017 e relativi alle dichiarazioni dei redditi delle persone fisiche nell'anno 2015, (rispetto al valore medio nazionale di \u20ac pro-capite) Acquaviva Platani si classifica al 3\u00ba posto tra i dieci comuni pi\u00f9 poveri della Sicilia con \u20ac pro-capite.\nSport.\nHa sede nel comune la societ\u00e0 di calcio ASD Acquaviva, che milita in [[Seconda Categoria]] nel girone E..\nCollegamenti esterni.\n[[Categoria:Acquaviva Platani| ]]"}
{"id": "35704", "revid": "1862310", "url": "https://it.wikipedia.org/wiki?curid=35704", "title": "San Benedetto Belbo", "text": "San Benedetto Belbo (\"San Benedet\" in piemontese) \u00e8 un comune italiano di 162 abitanti della provincia di Cuneo in Piemonte. Paese molto amato e frequentato in tutta la sua vita dallo scrittore Beppe Fenoglio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35705", "revid": "1702319", "url": "https://it.wikipedia.org/wiki?curid=35705", "title": "San Damiano Macra", "text": "San Damiano Macra (\"San Damian\" in piemontese, \"Sant Damian\" in occitano) \u00e8 un comune italiano di 415 abitanti della provincia di Cuneo in Piemonte.\nGeografia fisica.\nLago di San Damiano Macra.\nSi tratta di un piccolo bacino artificiale localizzato a sud del centro abitato, a ca. 700 m s.l.m.\nNasce dallo sbarramento del torrente Maira, ad opera di una piccola diga idroelettrica.\nMediamente ca. 6,3 m\u00b3/s d'acqua del torrente vengono qui deviati e incanalati tramite condotte forzate fino a raggiungere la centrale elettrica di Dronero.\nIl volume utile di questo bacino \u00e8 di 0,29 milioni di m\u00b3.\nStoria.\nSan Damiano \u00e8 situato nella parte bassa della Valle Maira; comprende il territorio degli ex comuni di Pagliero, Lottulo e Paglieres.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nLe prime tracce della sua esistenza sono rintracciabili nell'atto di fondazione dell'abbazia di Caramagna Piemonte, del 1028.\nCome la maggior parte dei paesi della valle, San Damiano fu parte dei possedimenti dei Marchesi di Saluzzo, nel XII secolo, in seguito dei Savoia.\nNel XVII secolo, per cercare di arginare l'eresia calvinista che dilagava in valle, fu costruito un convento di padri cappuccini, come avvenuto ad Acceglio e a Dronero.\nA causa delle lotte civili, conseguenti alle rappresaglie attuate dai Savoia (Carlo Emanuele I) contro gli eretici e a causa della peste del 1716, la popolazione, decimata, di San Damiano e quella di Pagliero si unirono in un unico comune.\nOnorificenze.\nSan Damiano Macra \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nSono rimaste poche tracce del passato artistico di questo paese, sia per l'incendio appiccato dai tedeschi, per rappresaglia, il 30 luglio 1944, \nEsempi ancora esistenti sono alcune bifore e facciate a vela di alcuni vecchi palazzi; si pu\u00f2 osservare lo stemma della famiglia Berardi del 1507, su una lapide ottagonale di una fontana di pietra.\nLa Parrocchiale dei Santi Cosma e Damiano \u00e8 stata rimaneggiata nel corso dei secoli: il portale, scolpito dai fratelli Zabreri, fa parte della costruzione originale, risalente al Quattrocento.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni.\nSan Damiano Macra faceva parte della comunit\u00e0 montana Valli Grana e Maira.\nOnorificenze.\nSan Damiano Macra \u00e8 tra le Citt\u00e0 decorate al Valor Militare per la Guerra di Liberazione, insignito della Croce di Guerra al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nSport.\nA.C.Sandamianese: societ\u00e0 calcistica del paese; fondata nel 1969 da Lodovico 'Vicu' Lombardo.\nI colori sociali erano il giallo-verde e l'arancio-verde ma dal 2002, anno della rifondazione. compiuta per opera di Paolo Garnero, i colori sociali sono il grigio-giallo.\nLa vecchia societ\u00e0 ha militato nei minori campionati organizzati dalla F.I.G.C.; la nuova societ\u00e0, dopo 16 anni di militanza nel campionato ACSI di Cuneo, culminati con la vittoria dello stesso, nella stagione 2016-2017, dalla stagione 2018-2019, sotto l'impulso e la voglia di un gruppo di giovani calciatori del paese, si \u00e8 decisa a riprendere l'avventura in F.I.G.C., ripartendo dalla Terza Categoria.\nIl vecchio impianto era situato in vicinanza dello stabilimento di imbottigliamento dell'acqua minerale ma dal 1996, anno in cui \u00e8 stato costruito un piccolo centro sportivo - composto da palestra, campo da calcio a 5 e campo da tennis - \u00e8 stato demolito, per far spazio a un nuovo impianto comunale, costruito 100 metri pi\u00f9 a nord.\nLa dirigenza della squadra, iscritta al campionato ACSI Cuneo fino alla stagione 2017-2018, era cos\u00ec composta : Paolo Garnero presidente-allenatore, Gianni Olivero vicepresidente.\nIl capitano della squadra \u00e8 Eugenio Palumbo.\nIl nuovo staff dirigenziale e tecnico, a partire dalla stagione 2018-2019, \u00e8 cos\u00ec composto: Mirko Bontempi (Presidente); Eugenio Palumbo (vice-presidente); Luca Sconcia (direttore sportivo); Davide Marino (allenatore).\nEconomia.\nSan Damiano \u00e8 sede dell'Unione Montana Valle Maira.\nL'economia locale trae giovamento dallo stabilimento di imbottigliamento dell'acqua minerale.\nCultura.\nA San Damiano Macra canta la Corale La Reis, coro maschile \"di montagna\"."}
{"id": "35706", "revid": "82982", "url": "https://it.wikipedia.org/wiki?curid=35706", "title": "Bompensiere", "text": "Bompensiere (\"Naduri\" in ) \u00e8 un comune italiano di abitanti abitanti del libero consorzio comunale di Caltanissetta in Sicilia.\n\u00c8 il comune meno popoloso del consorzio.\nGeografia fisica.\nTerritorio.\nIl territorio comunale \u00e8 disposto quasi al centro della Sicilia, in un'area collinare la cui altezza media sul livello del mare \u00e8 di 290 metri. Si estende su un versante del monte Marrobio allungandosi da sud-est a nord-ovest per circa un chilometro.\nL'abitato \u00e8 disposto lungo un'unica via principale, sui cui lati si articolano le case, quasi uniformemente distribuite.\nIl punto pi\u00f9 basso del centro abitato si trova a nord-ovest, ad una quota altimetrica di circa 270 metri sul livello del mare (Piana Giarre); il punto pi\u00f9 alto si trova a sud-est ad una quota di circa 320 metri sul livello del mare (Contrada Portella).\n\u00c8 attraversato dal fiume Gallo d'Oro che delimita il confine con il territorio di Mussomeli, dal torrente Nadure che delimita il confine con il territorio di Milena e dal torrente Salito che in parte delimita il territorio con quello del comune di Montedoro e in parte attraversa quello di Bompensiere.\nTutto il territorio ha un'estensione di 19,74\u00a0km2.\nStoria.\nEt\u00e0 moderna.\nL'insediamento abitativo nacque intorno al 1557 quanto i contadini che lavoravano le terre di quella zona e venivano da i paesi limitrofi vi si stabilirono definitivamente. \nLa nascita ufficiale del comune di Bompensiere \u00e8 considerata il 2 maggio 1628 quando don Ottavio Lanza ottenne dal vicer\u00e9 Francesco Fernandez de la Curva la \"licenza populandi\" ovvero la licenza di poter edificare un nuovo villaggio che doveva essere composto da 80 famiglie. Per edificare questo villaggio scelse uno dei 29 feudi che dal 1486 faceva parte della Baronia di Mussomeli, il feudo Maradona, zona gi\u00e0 abitata da contadini. Alla morte di don Giovanni Lanza, che non aveva figli legittimi, gli subentr\u00f2 il fratello Ottavio. Nacque cos\u00ec il villaggio di \"Bompenzeri\" da cui deriva il nome moderno di Bompensiere. Nel 1700 contava circa 200 anime; verso la met\u00e0 del Settecento venne inaugurata la chiesa del S.S. Crocifisso, unica chiesa presente sul territorio; la cappella nel cimitero fu costruita molto tempo dopo.Nel 1868 il comune fu soppresso e aggregato al comune di Montedoro.\nEt\u00e0 contemporanea.\nNel 1911 il comune fu ricostituito.\nBompensiere ebbe l'indipendenza politica e amministrativa nel 1911 quando Padre Montalto, prete del paese, divent\u00f2 sindaco dopo essersi battuto per l'indipendenza del paesino. \nNel 1915, quando l'Italia entr\u00f2 in guerra, da Bompensiere partirono 80 uomini; ne morirono una decina. Durante la seconda guerra mondiale vennero arruolati 400 uomini. In seguito allo sbarco alleato in Sicilia il paese venne bombardato pesantemente dai tedeschi allo scopo di impedire il passaggio sul ponte sul fiume Gallo d'Oro unica strada per l'entroterra siciliano, Caltanissetta e oltre.\nDurante la seconda guerra mondiale durate un bombardamento da parte dei della Luftwaffe (Wehrmacht) un aeromobile della Royal Air Force uno Supermarine Spitfire venne abbattuto da un Messerschmitt Bf 109 tedesco, lo Spitfire precipit\u00f2 e si schiant\u00f2 sul territorio comunale pi\u00f9 precisamente dove oggi si trova l'ufficio postale.\nEconomia.\nA Bompensiere erano attive la solfara Scim\u00e8 e la solfara Marchese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35708", "revid": "1272592", "url": "https://it.wikipedia.org/wiki?curid=35708", "title": "Sanfr\u00e8", "text": "Sanfr\u00e8 (\"Sanfr\u00e8\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Sanfr\u00e8 sono , cos\u00ec suddivisi per nazionalit\u00e0, elencando per le presenze pi\u00f9 significative:\nManifestazioni.\nDurante la festa patronale dei \"Corpi Santi\", la Pro Loco organizza giochi, attrazioni e si tiene il Palio dei Borghi ed il Palio delle Galline.\nNel periodo natalizio, per la festivit\u00e0 dell'Epifania, viene allestito un presepe vivente con 200 personaggi e vecchi mestieri; esiste inoltre un presepe meccanico all'interno di una piccola chiesa.\nDurante il periodo estivo si \u00e8 svolto sino al 2016 il \"Memorial Andrea Soligo\", torneo di calcio a squadre."}
{"id": "35709", "revid": "76069", "url": "https://it.wikipedia.org/wiki?curid=35709", "title": "Sanfront", "text": "Sanfront (scritto cos\u00ec anche in piemontese, ma pronunciato [sanfr\u00f9nt]; \"Sant Front\" in occitano) \u00e8 un comune italiano di abitanti della provincia di Cuneo in Piemonte.\nSi trova all'imbocco della Valle Po.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nNel 1940 il nome del comune venne italianizzato in \"Sanfronte\"; nel 1951 riprese il nome originale.\nSimboli.\nLo stemma e il gonfalone del comune di Sanfront sono stati concessi con decreto del presidente della Repubblica del 22 settembre 1992.\nMonumento e luoghi d'interesse.\nBorgata Museo di Balma Boves.\nLa Borgata Museo di Balma Boves - inserita nel circuito dei \"Castelli Aperti\" del Basso Piemonte - \u00e8 un caratteristico insediamento ricavato nell'anfratto di una grande roccia situata a quota 652 metri, sul Monte Bracco, nella Valle Po. Si tratta di un piccolo villaggio adagiato sotto una grande \"balma\" (roccia): un microcosmo agricolo autonomo perfettamente conservato e dotato di abitazioni, ricoveri per il bestiame, depositi degli attrezzi, il tutto ispirato alla pi\u00f9 ferrea economicit\u00e0 dello spazio.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Sanfront sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTra il 1905 e il 1935 il comune fu servito dalla tranvia Saluzzo-Revello-Paesana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valli del Monviso.\nBibliografia.\nG. Di Francesco-t. Vindemmio \"Lungo la \"Via del Sale\"\": Sanfront- Alzani editore"}
{"id": "35710", "revid": "1516566", "url": "https://it.wikipedia.org/wiki?curid=35710", "title": "Sant'Albano Stura", "text": "Sant'Albano Stura (\"Sant Alban\" in piemontese) \u00e8 un comune italiano di abitanti della provincia di Cuneo in Piemonte.\nComune dalla curiosa forma triangolare, situato nella bassa provincia Granda, sulle rive del fiume Stura di Demonte, a circa 5\u00a0chilometri da Fossano e a circa 15 chilometri da Cuneo e Mondov\u00ec. Oltre al nucleo cittadino, dove \u00e8 presente il municipio, il comune ingloba anche le frazioni di Dalmazzi, Ceriolo e Consovero, quest'ultimo diviso in parte con il comune di Morozzo. Piccolo paesino immerso nella campagna, in cui sorgono numerosi palazzi del fine Settecento. Notevole il palazzo situato sulla via per Fossano, dotato di un parco che scende piano piano verso il fiume. Conosciuto per l'industria chimica e per le numerosissime aziende artigianali e agricole.\nCuriosa un'espressione tipica riferita ai \"vicini\" paesani di Trinit\u00e0: \"col l\u00ec a l'\u00e9 pr\u00f2pi un vergn\u00f2c\".\nStoria.\nLe prime fonti scritte individuano Sant'Albano come appartenente al comitato di Bredulo \u00abtra Tanaro e Stura\u00bb; fra il 901 e il 1236, sono i vescovi di Asti a disporne come signoria spirituale e temporale ed essi sono confermati, da un documento nel 1041, nel feudo di Sant'Albano (insieme con Carr\u00f9 e Bene), nonch\u00e9 dalle bolle papali del 1153-54 (papa Eugenio III e di papa Anastasio IV). Lo scarso potere esercitato del governo centrale stimola conflitti, negli anni 1236-50, tra coalizioni comunali varie, fra cui Alessandria, Mondov\u00ec, Cuneo, Busca e Savigliano contro i vescovi di Asti. Sono gli, allora, conti di Savoia a portare pace, con una tregua, mediata da Tommaso II, riconfermando per\u00f2 gli ampi poteri del vescovado sul territorio di Sant'Albano. \nNel 1251 e 1396 sono i marchesi di Monferrato che occupano quei territori brevemente e nel 1387 e 1399 i Savoia ma nessuno interviene seriamente a modificare l'assetto giurisdizionale e amministrativo di Sant'Albano.\nSolo nel 1402, dopo una guerra tra i Savoia e i marchesi di Monferrato, si ha il passaggio di Sant'Albano ai Savoia ma con la clausola di divieto di nominare ufficiali preposti all'amministrazione locale, in modo da porre le premesse per incorporazione definitiva del territorio entro il nascente Stato sabaudo, avvenuta formalmente nel 1409.\nNel 1412 Sant'Albano fu infeudata, a sua volta con amplissimi poteri, a una famiglia di cavalieri di Savigliano, i Beggiamo, fedelissimi del principe Amedeo d'Acaia, che acquistarono in tal modo il titolo di conti.\nSotto i Beggiamo si ha la formazione del territorio comunale che deriva dalla divisione tra Sant'Albano e Trinit\u00e0 a partire dai decenni finali del secolo XVI, con un lungo periodo di appartenenza alla provincia di Fossano.\nIl feudo Beggiamo dura fino al 1789 poi passa ai Fauzone (1741-1789), durante la caduta dell'antico regime piemontese in favore di quello francese (Editto 1749 con passaggio finale nel 1798), ed infine ai Barel (1789-1851).\nAll'interno della organizzazione amministrativa francese, Sant'Albano segue le sorti dell'intero territorio della vecchia provincia di appartenenza, aggregato per\u00f2 a una circoscrizione assai pi\u00f9 ampia e di estensione variabile avente per capoluogo Cuneo; nel 1799 viene creato il dipartimento della Stura, durante il primo effimero periodo di occupazione (1799) e confermato dopo il ritorno dei Francesi.\nNel 1805, in seguito alla riorganizzazione amministrativa, Sant'Albano fu compreso nel circondario (arrondissement) di Savigliano e dopo la parentesi napoleonica, il comune entr\u00f2, nel 1814, a far parte della ricostituita provincia di Fossano, che, dopo ulteriori rimaneggiamenti amministrativi, fu ridotta a circondario della provincia di Cuneo.\nLa presenza longobarda.\nNonostante non esistano tracce scritte, l'area di Sant'Albano Stura, dal 600 d.C. fino agli inizi dell'VIII secolo \u00e8 stata occupata dai Longobardi.\nLa certezza \u00e8 avvenuta grazie al ritrovamento fortuito di una estesa necropoli longobarda in piena terra nella parte meridionale del comune, in prossimit\u00e0 della frazione Ceriolo, nella primavera 2009, nel corso dei lavori per la realizzazione dell'autostrada A33 Asti-Cuneo. \nLa necropoli, nonostante l'elevato numero di tombe (circa 800) e la vastit\u00e0 dell'area (oltre 3000 m\u00b2), \u00e8 rimasta a cielo aperto solo il tempo necessario (circa 1 anno) per effettuare tutti gli studi e rilievi scientifici, dopodich\u00e9 si \u00e8 proceduto a ricoprirla per permettere la continuazione del tratto autostradale. La scelta \u00e8 stata dettata dal cattivo stato di conservazione del sito, peraltro privo di strutture murarie ma solo materiale terroso e litoide. Dal sito sono stati prelevati innumerevoli reperti e interi blocchi terrosi (pani), in corso di analisi e studio in laboratorio.\nSimboli.\nLo stemma del comune di Sant'Albano Stura \u00e8 stato riconosciuto con decreto del capo del governo del 14 agosto 1929.\nMonumenti e luoghi d'interesse.\nIn localit\u00e0 denominata Nostra Signora del Pilone \u00e8 presente l'oasi \"La Madonnina\".\nL'oasi fa parte di un progetto di recupero ambientale di una cava di estrazione di materiale inerte.\nL'habitat ricreato \u00e8 di tipo palustre e sono presenti sei capanni e un'altana per l'osservazione dell'avifauna presente. L'area si estende su una superficie di 220.000 m\u00b2. Nel corso degli anni sono state catalogate 200 specie di avifauna presenti nel sito.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Sant'Albano Stura sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nIl territorio comunale \u00e8 attraversato dalla ferrovia Torino-Fossano-Savona, che in tale tratta and\u00f2 a sostituire la precedente tranvia Fossano-Mondov\u00ec-Villanova, attivata nel 1884 e soppressa nel 1939, la quale aveva una stazione al bivio con Sant'Albano lungo la direttrice poi divenuta Strada statale 28 del Colle di Nava."}
{"id": "35712", "revid": "484362", "url": "https://it.wikipedia.org/wiki?curid=35712", "title": "Scagnello", "text": "Scagnello (\"Scagnel\" in piemontese) \u00e8 un comune italiano di 185 abitanti della provincia di Cuneo in Piemonte.\nStoria.\nLa prima notizia certa riguardo all'esistenza del paesello piemontese risale al 20 aprile 1241, e riguarda una divisione patrimoniale tra i Marchesi di Ceva, in cui venne stabilito che il territorio di Scagnello, gi\u00e0 in possesso del Marchese Pagano di Ceva, spettasse ai fratelli Manuele e Giorgio, a condizione che ne richiedessero l'investitura al vescovo di Alba.\nPass\u00f2 poi nel 1295 al vescovo di Asti e nel 1381 a Galeazzo Visconti, fino ad entrare a far parte, nel secolo XVI, del Ducato di Savoia.\nNel corso dei secoli il feudo di Scagnello fu smembrato e soggetto a molti signori.\nSimboli.\nLo stemma del comune di Scagnello \u00e8 stato concesso con decreto del presidente della Repubblica del 1\u00ba agosto 1995.\nGli sgabelli (scagnelli) sono un'arma parlante; le fasce d'oro e di nero sono riprese dall'emblema del Marchesato di Ceva.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nScagnello fece parte della comunit\u00e0 montana Alto Tanaro Cebano Monregalese."}
{"id": "35713", "revid": "1632387", "url": "https://it.wikipedia.org/wiki?curid=35713", "title": "Santa Vittoria d'Alba", "text": "Santa Vittoria d'Alba (\"Santa Vit\u00f2ria\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nGeografia fisica.\nL'abitato di Santa Vittoria d'Alba \u00e8 situato su di un poggio che domina il Roero e la Valle Tanaro. Il comune si estende tra Alba e Bra, con le frazioni Cinzano, Borgo, Villa, Lussi e Case Nuove.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Santa Vittoria d'Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nCinema.\nNel 1969 Santa Vittoria \u00e8 stata oggetto della pellicola \"Il segreto di Santa Vittoria\" di Stanley Kramer, storia basata su fatti realmente accaduti nel comune piemontese durante la seconda guerra mondiale, durante la quale gli abitanti nascosero un milione di bottiglie di vino ai tedeschi. Il film \u00e8 stato interamente girato in Italia, negli Studios di Cinecitt\u00e0 e per gli esterni nei comuni di Anticoli Corrado e Capranica Prenestina, nel Lazio.\nEconomia.\nSanta Vittoria d'Alba \u00e8 particolarmente ricordata per la presenza dello storico stabilimento della Cinzano (ora della Diageo) nella frazione omonima.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35714", "revid": "310575", "url": "https://it.wikipedia.org/wiki?curid=35714", "title": "Santo Stefano Belbo", "text": "Santo Stefano Belbo (\"San St\u00e9o an Belb\" in piemontese) \u00e8 un comune italiano di abitanti della provincia di Cuneo in Piemonte. \u00c8 il comune pi\u00f9 orientale della provincia e quello a minore altitudine. Dal primo gennaio 2019 ha incorporato il comune limitrofo di Camo. \u00c8 il luogo natale dello scrittore Cesare Pavese e del pilota Rinaldo Capello detto \"Dindo\".\nSituato sulle rive del torrente Belbo, affluente del fiume Tanaro, fa parte della Unione montana Alta Langa, \u00e8 noto principalmente per la produzione vinicola in particolare il Moscato.\nLa maggior parte delle attivit\u00e0 economiche di Santo Stefano Belbo ruota intorno alle produzioni vitivinicole. Questa realt\u00e0 ha anche favorito tutta una serie di attivit\u00e0 eno-meccaniche indotte: ricordiamo, tra le tante, il primato santostefanese nel mondo per la costruzione di macchine per il lavaggio e l'asciugatura di bottiglie piene e per le macchine per l'irrorazione del solfato di rame.\nInoltre sono presenti attivit\u00e0 dell'artigianato e della piccola industria, legate all'enologia all'automobilismo ed alla lavorazione della nocciola \"Tonda Gentile\".\nSantuario della Madonna della Neve.\nSi trova in cima alla collina di Moncucco. Da qui ogni anno il 4 agosto parte il segnale per l'accensione dei fal\u00f2 che illuminano il paesaggio collinare.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Santo Stefano Belbo sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35715", "revid": "1516566", "url": "https://it.wikipedia.org/wiki?curid=35715", "title": "Santo Stefano Roero", "text": "Santo Stefano Roero (\"San Steo Ro\u00e9\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nStoria.\nDopo la prima met\u00e0 del XII secolo Santo Stefano prende l'appellativo \"de Astixio\" e soltanto nel '400 diventa \"Roero\" come nel paese di fronte Monteu Roero al quale era unito da una dipendenza feudale.\nNel 1065 la Marchesa Adelaide di Susa che ne era la signora, ne dona parte a Guglielmo, vescovo d'Asti che lo affida inizialmente ai castellani e ne ebbero quindi la signoria feudale i conti Biandrate di Porcile.\nNel 1290, questi vengono sconfitti dal comune di Asti, ma nove anni dopo la signoria di Santo Stefano e della vicina Monteu vende ai Roero di Asti per 25.000 lire astesi, pari a 25000 fiorini (sebbene Guglielmo Ventura indichi erroneamente la vendita come effettuata per 48000 fiorini), ai quali rimane fino all'abolizione dei feudi.\nVi ebbero anche giurisdizione i Carroni di Cerrione, i Chiesa Rotario, i Gromis di Trana, i Rotario di Piea, i Rotario o Roero di Chivasso e i Roero di Castagnito.\nSimboli.\nLo stemma e il gonfalone del comune di Santo Stefano Roero sono stati concessi con decreto del presidente della Repubblica n. 4015 dell'11 ottobre 1984.\nLa prima partizione riprende il blasone della famiglia Roero.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Santo Stefano Roero sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nBorgate.\nIl comune \u00e8 diviso in numerose frazioni:\nEconomia.\nTurismo.\nA Santo Stefano Roero parte il \"Sentiero del Gioco\" che fa parte dei molti sentieri dell'Ecomuseo delle Rocche del Roero.\nIl sentiero \u00e8 lungo 5,2\u00a0km e raggiunge il Santuario dei Piloni per poi tornare indietro passando per borgata \"Monfriggio\".\nQuesto sentiero \u00e8 per il 70% naturalistico e per il 30% asfaltato e per percorrerlo tutto ci si impiega circa 1h 40 min.\nInfrastrutture e trasporti.\nSanto Stefano Roero non \u00e8 servita da nessun servizio di trasporto pubblico, poich\u00e9 passa solamente la linea scolastica che porta gli studenti delle scuole superiori ad Alba.\nIl pullman che fa questa linea, parte alle h 6,35 da \"Madonna delle Grazie\" e fa il giro di tutte le borgate, per poi ricominciare il giro alle h 14,15, quando riporta gli studenti a casa.\nIn questo comune, non essendoci le scuole medie, passano gli scuolabus per portare i ragazzini alle scuole medie della vicina Mont\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35717", "revid": "124252641", "url": "https://it.wikipedia.org/wiki?curid=35717", "title": "Scarnafigi", "text": "Scarnafigi (\"Scarnafis\" in piemontese) \u00e8 un comune italiano di abitanti della provincia di Cuneo in Piemonte.\nSociet\u00e0.\nStranieri.\nSecondo i dati Istat al 31 dicembre 2017, i cittadini stranieri residenti a Scarnafigi sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTra il 1882 e il 1950 il comune fu servito dalla tranvia Torino-Saluzzo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35719", "revid": "76069", "url": "https://it.wikipedia.org/wiki?curid=35719", "title": "Serravalle Langhe", "text": "Serravalle Langhe (\"Saraval\" in piemontese) \u00e8 un comune italiano di 301 abitanti della provincia di Cuneo in Piemonte.\nMonumenti e luoghi d'interesse.\nI principali edifici degni di nota sono\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35720", "revid": "1516566", "url": "https://it.wikipedia.org/wiki?curid=35720", "title": "Sinio", "text": "Sinio (\"Sin-i\" in piemontese) \u00e8 un comune italiano di 493 abitanti della provincia di Cuneo in Piemonte.\nSi trova nelle Langhe, a circa 15\u00a0chilometri da Alba.\nPiccolo borgo rurale circondato da vigneti, si caratterizza per il centro storico di origine medievale e la disposizione dell'abitato \u201ca scudo araldico\u201d, con le tre vie principali che dall'alto, ove troneggia il castello, si congiungono (quasi a punta) in basso.\nStoria.\nSimboli.\nLo stemma del comune di Sinio \u00e8 stato concesso con decreto del presidente della Repubblica del 2 febbraio 2007.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Sinio sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35721", "revid": "1652635", "url": "https://it.wikipedia.org/wiki?curid=35721", "title": "Somano", "text": "Somano (\"Soman\" in piemontese) \u00e8 un comune italiano di 327 abitanti della provincia di Cuneo in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35722", "revid": "1862310", "url": "https://it.wikipedia.org/wiki?curid=35722", "title": "Sommariva Perno", "text": "Sommariva Perno (\"Somariva-l'\u00c0uta\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nOrigini del nome.\nIl nome Sommariva deriva dal latino \"Summaripae\", \nStoria.\nCitt\u00e0 importante per la sua posizione strategica sul crocevia di importanti strade, Sommariva Perno fu sovente sotto il controllo di citt\u00e0 come Alba o Asti. Intorno al centro del paese, sulle principali strade, sorgevano altri quattro paesi dei quali, al giorno d'oggi, non rimane pi\u00f9 nulla. Di essi, a parte qualche scheletro ritrovato, rimane soltanto la chiesa detta della Madonna del Tavoletto, il cui nome \u00e8 da ricondursi al vecchio insediamento di Thevoletum.\nTra il XIV e il XV secolo il paese diventa libero comune. Dopo alterne vicende che videro la cittadina passare dai Savoia ai comuni di Asti ed Alba, nel 1621 il marchese Conreno Roero lascer\u00e0 nel suo testamento il comune di Sommariva ai Savoia.\nMa la vera storia del paese ruota intorno al suo castello, acquistato da Vittorio Emanuele II di Savoia per ospitare la contessa Rosa Vercellana o, come viene pi\u00f9 comunemente chiamata, la Bela Rosin.\nLa contessa arriva nel 1859 nel castello, riedificato per volont\u00e0 reale e fatto diventare un austero palazzone ottocentesco. L'edificio, gi\u00e0 citato dal 1153, era il vero cuore del piccolo paese. In questo palazzo, che il re visiter\u00e0 pi\u00f9 volte, si scriveranno importanti pagine del Risorgimento italiano ed \u00e8 a Sommariva Perno che \u00e8 conservato il testo originale, datato 1859, del discorso del re Vittorio Emanuele II con il celebre \"Grido di dolore\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Sommariva Perno sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra storica di Sommariva Perno \u00e8 l'U.S.D. Sommariva Perno Calcio, fondata nel 1971. I colori storici della squadra sono il bianco e il verde, indossati sin dagli esordi nei primi anni Settanta. Il Sommariva Perno Calcio \u00e8 attualmente militante nel campionato di Promozione; ha raggiunto i suoi massimi risultati tra il 2000 e il 2008, giocando per 8 stagioni consecutive nel campionato di Eccellenza e arrivando, sia nel 2009 che nel 2010, alla finale di Coppa Promozione, ma in entrambi gli anni la compagine di Sommariva venne sconfitta, prima dal Baveno, poi dal Verbania.\nDal 2010 esiste anche una seconda squadra dilettantistica con sede a Sommariva Perno, denominata A.S.D. Pro Sommariva 2010 militante in Terza Categoria, con colori sociali blu e bianco."}
{"id": "35723", "revid": "19330", "url": "https://it.wikipedia.org/wiki?curid=35723", "title": "Yaropolk II di Kiev", "text": ""}
{"id": "35724", "revid": "322321", "url": "https://it.wikipedia.org/wiki?curid=35724", "title": "Sommariva del Bosco", "text": "Sommariva del Bosco (\"Somariva d\u00ebl B\u00f2sch\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nSommariva del Bosco \u00e8 considerata la porta del Roero in cui il territorio collinare ha il suo sbocco naturale.\nIl Castello e la Chiesa parrocchiale si distinguono gi\u00e0 a notevole distanza dal paese, insieme ai campanili delle sue 11 chiese. L'alta densit\u00e0 di edifici religiosi nel concentrico urbano \u00e8 in parte dovuto al fatto che un tempo, in modo particolare nel XVII secolo, vi fu una sorta di competizione tra le varie confraternite e tra i borghigiani degli antichi quattro cantoni in cui \u00e8 suddiviso il centro storico, con l'intento di edificare la chiesa pi\u00f9 grande e col campanile pi\u00f9 alto.\nIl territorio comunale \u00e8 caratterizzato da una parte collocata in pianura e da un'altra situata in collina; tra le due zone, nonostante la breve distanza, sono notevoli le differenze ecosistemiche.\nStoria.\nSommariva del Bosco compare per la prima volta nei documenti nel 1059. Il territorio \u00e8 stato conteso pi\u00f9 volte tra i Savoia e i Roero. Nel 1733 viene ceduto ai marchesi Seyssel d'Aix, che hanno mantenuto nei secoli la propriet\u00e0 del castello.\nMonumenti e luoghi d'interesse.\nLa \"villa rustica\" romana.\nNel 2009 i lavori per la costruzione della variante ovest della SP661 hanno portato alla luce i resti di una \"villa rustica\" romana, abitazione rurale che sorgeva a occidente dell'abitato. Il ritrovamento testimonia la colonizzazione dell'area fin dall'et\u00e0 romana e presuppone la presenza di una rete commerciale e viaria in precedenza sconosciuta agli archeologi, che presumibilmente doveva collegare \"Pollentia\" (Pollenzo) ad \"Augusta Taurinorum\" (Torino).\nCastello dei Seyssel d'Aix.\nL'imponente fortificazione del castello dei Seyssel d'Aix sovrasta l'abitato. Il complesso \u00e8 per met\u00e0 ha subito modifiche nei secoli ad opera dei Savoia e altra met\u00e0 costituito dall'edificio originario, che risale forse a prima del Mille ed era senz'altro gi\u00e0 edificato nel 1098: questa caratteristica ne fa uno degli edifici pi\u00f9 antichi e meglio conservati di tutto il Roero.\nPalazzo municipale.\nL'edificio comunale, struttura in origine di pertinenza del castello, \u00e8 costituito da due parti edificate in epoche diverse. L'ala pi\u00f9 antica, sul lato che volge a mezzogiorno (salita Boglione), \u00e8 di epoca seicentesca, mentre l'ala ottocentesca ospita la sala consiliare. All'interno \u00e8 custodito lo stendardo della citt\u00e0, risalente al XV secolo, testimone dei giuramenti che alle porte del castello i borghigiani recitavano promettendo fedelt\u00e0 a un signore dopo l'altro.\nVecchie mura.\nSono ci\u00f2 che rimane delle imponenti fortificazioni medioevali: sono visibili in alcuni punti dell'abitato, ai piedi del parco del castello. Si possono ammirare ad esempio nel cortile del Palazzo Municipale addossate alla collina che sorregge lo stesso e anticamente a difesa del \u201cborgus vetus\u201d di Sommariva, dove \u00e8 stato poi ricavato il parco del castello. Risalendo l'acciottolata salita Soffietti, sul lato destro della prima curva a gomito, sono visibili altri resti.\nEdifici religiosi.\nIl centro storico di Sommariva del Bosco \u00e8 noto per accogliere al suo interno ben undici chiese.\nChiesa parrocchiale dei Santi Giacomo e Filippo.\nLa parrocchiale di Sommariva \u00e8 dedicata ai santi Giacomo e Filippo. \u00c8 costruita in posizione dominante rispetto al resto del paese e le prime notizie che la riguardano risalgono al 1370. La costruzione, frutto di vari rimaneggiamenti, presenta forme tipicamente barocche e contiene al suo interno dipinti del pittore del XX secolo, Luigi Morgari.\nChiesa di Sant'Orsola.\nChiesa edificata all'inizio del secolo XVII in stile barocco. Un tempo era consacrata a sant'Orsola e a sant'Elisabetta d'Ungheria.\nSantuario della Beata Vergine Maria di San Giovanni.\nIl santuario \u00e8 situato nella parte pianeggiante di Sommariva e ricorda un miracolo avvenuto secondo la tradizione il 6 maggio 1685. Il progetto si deve all'architetto Michelangelo Garove; al suo interno sono collocate varie opere d'arte, tra le quali due dipinti dell'Operti.\nChiesa di San Bernardino (Battuti Bianchi).\nTra i pi\u00f9 antichi edifici di culto di Sommariva (menzionata dal 1487), deve il proprio nome alla confraternita omonima detta anche \"dei Battuti Bianchi\".\nChiesa di Sant'Anna e convento dei Padri Serviti.\nInsieme ai fabbricati annessi e ora adibiti a casa di riposo per anziani, la chiesa di Sant'Anna e il convento dei Padri Serviti costituiscono uno dei complessi architettonici pi\u00f9 interessanti di Sommariva, le cui origini risalgono alla prima met\u00e0 del Cinquecento.\nChiesa di San Sebastiano.\nChiesa situata lungo Via Vittorio Emanuele, all'angolo della Piazza che la tradizione popolare dedica allo stesso santo, \u00e8 una delle pi\u00f9 piccole ma anche una delle pi\u00f9 interessanti tra le chiese di Sommariva. Pu\u00f2 infatti vantare una purezza e coerenza stilistiche, secondo i canoni di un barocco ormai consolidato, difficilmente riscontrabili se non in edifici di primaria importanza. Forse per questo viene attribuita (ma nessuna documentazione lo conferma) al celebre architetto monregalese Francesco Gallo.\nChiesa di Santa Maria.\nSi tratta di una chiesa cimiteriale di origini del cinquecento e riedificata nella prima met\u00e0 del XIX secolo in stile neogotico la quale, per la sua forma, ricorda un antico sarcofago egiziano.\nPiloni votivi.\nSono localmente denominate \"piloni\" alcune edicole votive.\nPilone votivo dedicato all'Annunciazione.\nUbicato in via Cavour, nel centro storico. Di propriet\u00e0 del Santuario della Beata Vergine Maria di San Giovanni, \u00e8 stato eretto intorno al 1830: la struttura dell'edificio ha una profondit\u00e0 di 0,6 metri e un'altezza complessiva di tre metri; \u00e8 stata realizzata in mattoni intonacati, mentre la copertura \u00e8 costituita da un timpano con due falde ed \u00e8 realizzata in cemento. Il pilone, in stato di mediocre conservazione, \u00e8 caratterizzato esternamente dalla presenza di un affresco dedicato all'Annunciazione, mentre all'interno \u00e8 presente una balaustra su cui poggiano occasionalmente suppellettili religiose (ceri) o omaggi floreali. Pur avendo funzione di oggetto di culto, l'edicola non viene utilizzata per funzioni religiose.\nSentiero di Fiaba.\nDal 2006 il centro storico di Sommariva \u00e8 interessato da un progetto di riqualificazione urbana, noto come \"Sentiero di Fiaba\" e costituito da tre itinerari. Lungo il \"percorso di visita monumentale\", che tocca ad anello i punti pi\u00f9 caratteristici dell'abitato, sono state installate raffigurazioni della fiaba de La Bella Addormentata nel Bosco di Charles Perrault. \"La foresta incantata delle fiabe in Tweet\", inaugurato nel 2013 e chiuso nell'anno successivo, \u00e8 una composizione di arredi urbani costituita da fantasiosi salottini a cielo aperto lungo la via pedonale Monte Grappa, adatti alla lettura e ispirati alle fiabe italiane riscritte sotto forma di tweet. Infine, il \"Sentiero di Fiaba per i pi\u00f9 piccini\", pi\u00f9 breve, riproduce ad altezza di bambino alcune delle installazioni originali del primo percorso.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Sommariva del Bosco sono , cos\u00ec suddivisi per nazionalit\u00e0, elencando per le presenze pi\u00f9 significative:\nSport.\nA Sommariva Bosco hanno sede varie societ\u00e0 sportive dilettantistiche per la pratica di calcio, danza, pallavolo, basket e tennis. \nIl circolo di tennis comunale, attivo dal 1973, tra fine anni 1990 e inizio 2000 ha visto la propria squadra femminile raggiungere la serie B nazionale e giocarsi lo spareggio per la serie A1, sotto la guida del maestro nazionale Daniele Demichelis. Nel 2021 la squadra maschile under 12 ha raggiunto le fase finali del campionato nazionale a squadre under 12. "}
{"id": "35725", "revid": "1702319", "url": "https://it.wikipedia.org/wiki?curid=35725", "title": "Tarantasca", "text": "Tarantasca (\"Tarantasca\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nTarantasca si trova circa 13 chilometri a nord di Cuneo.\nPosto sulla sinistra orografica del torrente Grana, il territorio \u00e8 relativamente pianeggiante con dislivello di poco superiore ai 50\u00a0m agli estremi del territorio comunale con andamento altimetrico da ovest ad est.\nStoria.\nUna tradizione popolare, che fu adottata dall'autore dei \"Secoli di Cuneo\", pretende che Tarantasca sia l'antico borgo o citt\u00e0 di \"Quaranta\", il cui nome in progresso di tempo si sia corrotto in \"Taranta\", e successivamente in \"Tarantasca\"; ma nell'articolo \"Caraglio vol. III, pag. 473\", \u00e8 dimostrato qual fosse il sito di \"Quadraginta\", di cui pi\u00f9 non esiste traccia. Vari monumenti romani che furono rinvenuti a Passatore poco distante dal luogo dell'antica \"Quaranta\", appartengono certamente a quest'ultimo borgo. Monsignor Agostino della Chiesa crede che s. Belegno o San Benigno fosse la parrocchia dell'antico luogo di Quaranta, che chiamasi \"Quadraginta\" in una carta dell'anno 1028, e \"Quaranta\" in un diploma di Arrigo I. Un posteriore diploma di Federico I del 1162 a pro di un Anselmo \"de Quadraginta\", dimostra che il nome di questo vetustissimo borgo era ancora presente e lo \u00e8 anche nella seconda met\u00e0 del secolo XII in un diploma del 6 giugno 1226, in cui Federico II conferm\u00f2 le concessioni fatte a Bonifacio \"de Languellia\" figliuolo del suddetto Anselmo \"de Quadraginta\".\nTarantasca veniva compreso nell'appannaggio del duca del Chiablese.\nAnticamente faceva parte della diocesi di Torino; fu poi aggregato a quella di Fossano nel 1592, e finalmente fece parte della diocesi di Saluzzo.\nNell'epoca dell'ultimo assedio di Cuneo, prima della decisiva battaglia di Marengo, il villaggio di Tarantasca fu occupato ora dagli austriaci, ed ora dai francesi, tra i quali ivi accaddero alcuni fatti d'armi.\nL'11 gennaio 1808 un decreto napoleonico elevava in comune autonomo la citt\u00e0 di Tarantasca che insediava solennemente la sua prima amministrazione nel marzo dell'anno stesso. Alla caduta dell'Impero Napoleonico, la citt\u00e0 di Busca tenta ancora una volta di riprendere Tarantasca ma Vittorio Emanuele I di Savoia ne riconferma in data 8 maggio 1817, l'autonomia e da quell'epoca s'inizia lo sviluppo edilizio ed economico del paese.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Tarantasca sono , cos\u00ec suddivisi per nazionalit\u00e0, elencando per le presenze pi\u00f9 significative:\nAttivit\u00e0 economiche.\nComune prevalentemente agricolo, produce frumento, mais, legumi (tipico 'fagiolo di Cuneo'), frutta di varie specie (mela, pesca, pera, susina, kiwi).\nSono presenti inoltre allevamenti bovini, suinicoli, cunicoli.\nLe attivit\u00e0 industriali comprendono uno stabilimento di trasformazione della frutta e verdura che realizza semilavorati per l'industria alimentare.\nImportanti societ\u00e0 commerciali (attive principalmente nel settore Horeca) sono presenti nella Z.P. Tarantasca Nord.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLe principali squadre di calcio della citt\u00e0 sono la Gem Tarantasca calcio a 5 maschile che milita nella serie D e la GEM Tarantasca calcio a 5 femminile che milita nel campionato Uisp.\nInfrastrutture e trasporti.\nIl Comune di Tarantasca non \u00e8 servito da trasporto su ferro, ma solo da linee di trasporto pubblico locale:\n Alcune corse sono estese a S. Cristina - Villafalletto - Vottignasco.\nIn questo modo, il comune \u00e8 collegato alla citt\u00e0 di Cuneo, cos\u00ec da permettere ai cittadini l'accesso agli altri collegamenti offerti dal trasporto pubblico, urbano ed extraurbano, e alla Stazione di Cuneo. Inoltre, in periodo scolastico \u00e8 attivo un servizio bus di collegamento per l'Istituto Alberghiero di Dronero (linea 188)."}
{"id": "35726", "revid": "1516566", "url": "https://it.wikipedia.org/wiki?curid=35726", "title": "Stroppo", "text": "Stroppo (\"Str\u00f2p\" in piemontese, \"Estrop\" in occitano) \u00e8 un comune italiano di abitanti della provincia di Cuneo in Piemonte, situato circa a met\u00e0 della Valle Maira. Un tempo antica Capitale dell'Alta Valle Maira, ospita nel suo territorio l'unica scuola media di alta Valle: il Convitto Alpino.\nGeografia fisica.\nL'estensione del comune varia dai 850 m s.l.m. della prima borgata Noufresio, che si incontra sulla strada provinciale, sino al confine con il comune di Elva e Sampeyre a quota 2000 m ed oltre.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nSimboli.\nLo stemma e il gonfalone del comune di Stroppo sono stati concessi con decreto del presidente della Repubblica del 20 novembre 1958.\nSociet\u00e0.\nEvoluzione demografica.\nRispetto al censimento con il maggior numero di residenti (anno 1871) il comune ha perso il 94,13% della popolazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni.\nStroppo faceva parte della comunit\u00e0 montana Valli Grana e Maira."}
{"id": "35727", "revid": "1862310", "url": "https://it.wikipedia.org/wiki?curid=35727", "title": "Torre Bormida", "text": "Torre Bormida (\"Tor Bormia\" in piemontese) \u00e8 un comune italiano di 164 abitanti della provincia di Cuneo in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35728", "revid": "1862310", "url": "https://it.wikipedia.org/wiki?curid=35728", "title": "Torre Mondov\u00ec", "text": "Torre Mondov\u00ec (\"La Tor d\u00ebl Mondv\u00ec\" in piemontese) \u00e8 un comune italiano di 497 abitanti della provincia di Cuneo in Piemonte.\nStoria.\nSi sono trovati alcuni resti di epoca romana.\nIl primo documento conosciuto \u00e8 datato 1159, un atto di donazione al vescovo di Asti.\nIn seguito, pur mantenendo la giurisdizione astense, ebbe vari feudatari: i Signori di Carassone, i Marchesi di Ceva, e i Vasco.\nEconomia.\nTutt'ora \u00e8 presente una piccola industria cartaria, sulla piana di San Gottardo.\nNell'Ottocento erano presenti due realt\u00e0: una fonderia ed una vetreria per la produzione di bottiglie; quest'ultimo sito si trasform\u00f2 poi nella cartiera.\nAmministrazione.\nAltre informazioni amministrative.\nTorre Mondov\u00ec faceva parte dell'Unione Montana Valli Monregalese."}
{"id": "35729", "revid": "1862310", "url": "https://it.wikipedia.org/wiki?curid=35729", "title": "Torre San Giorgio", "text": "Torre San Giorgio (\"La Tor\" o \"Tor San Gi\u00f2rs\" in piemontese) \u00e8 un comune italiano di 740 abitanti della provincia di Cuneo in Piemonte.\nConsiderato il penultimo paese della provincia di Cuneo, distante poco pi\u00f9 di 40\u00a0km da Torino, il paese inoltre dispone di una zona industriale con aziende artigianali e commerciali. \nInoltre si festeggia ogni 3 anni l'Expo torre , una festa dove sono presenti tutte le aziende con i loro prodotti di qualit\u00e0.\nStoria.\nDurante il periodo fascista (1936-1945) al comune di Torre San Giorgio venne aggregato quello di Moretta ma l'amministrazione municipale rimase a Moretta.\nSimboli.\nLo stemma e il gonfalone del comune sono stati concessi con decreto del presidente della Repubblica del 29 ottobre 1958.\nInfrastrutture e trasporti.\nTra il 1882 e il 1950 l'abitato era servito dalla tranvia Torino-Saluzzo e, fra il 1884 e il 1986, da una stazione posta lungo la ferrovia Airasca-Saluzzo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35730", "revid": "1862310", "url": "https://it.wikipedia.org/wiki?curid=35730", "title": "Torresina", "text": "Torresina (\"Torzela\" in piemontese) \u00e8 un comune italiano di 48 abitanti della provincia di Cuneo in Piemonte.\nGeografia fisica.\nTerritorio.\nTorresina si trova sulla sommit\u00e0 di una collina, a un'altitudine di 704 \n\u00c8 classificato nella zona sismica 4 (zona non a rischio sisma).\nClima.\nIl comune \u00e8 stato inserito nella zona climatica F e ha un fabbisogno termico di 3 188 gradi giorno. La normativa attuale non pone limiti all'accensione degli impianti di riscaldamento.\nOrigini del nome.\n\"Torresina\", adottato nel 1892, deriva dall'originale \"Torricella\", nome legato alla presenza della torre medievale nei pressi dell'abitato.\nStoria.\nLa zona di Torresina \u00e8 stata abitata in epoca preromana dagli \"Stazielli\", seguiti da altre popolazioni ascritte alla trib\u00f9 Publilia. La presenza di Roma in queste terre \u00e8 confermata inoltre dal ritrovamento nel 1999 di una stele databile attorno il I secolo.\nAttorno il 950, nel periodo delle incursioni saracene, venne costruita la torre attorno cui si svilupper\u00e0 l'abitato, e che ne dar\u00e0 il nome.\nIl 31 marzo 1381 il territorio di Torresina venne investito da Galeazzo Visconti, signore di Asti e Milano, a Cristoforo e Giacomo figli di Guglielmo II di Ceva. Da allora il paese rest\u00f2 ai Ceva fino al 1635, anno in cui ne vennero investiti i Del Carretto, con l'insolita particolarit\u00e0 dell'ereditariet\u00e0 sia maschile sia femminile.\nNel 1684, per lascito testamentario, il feudo pass\u00f2 al barone di Nus: Giovanni Francesco Renato.\nIl 16 aprile 1797 Torresina fu teatro di scontri fra le truppe napoleoniche che tentavano la presa del colle della Pedaggera e i difensori piemontesi. I francesi, afflitti da gravi problemi di rifornimento, occuparono il paese e lo sottoposero a requisizioni e tasse di guerra.\n\"Torricella\" divenne comune nel 1829, per poi cambiare il suo nome nell'attuale nel 1892.\nSimboli.\nLo stemma di Torresina \u00e8 descritto come \"D'azzurro alla torre destra fondata sulla pianura al castello diroccato sinistro (al naturale) alla pezza di bardatura di nero nascente dalla punta. ornamenti esteriori da comune\".\nAmministrazione.\nDati del Ministero dell'Interno.\nAltre informazioni amministrative.\nTorresina faceva parte della comunit\u00e0 montana Alto Tanaro Cebano Monregalese."}
{"id": "35731", "revid": "1543377", "url": "https://it.wikipedia.org/wiki?curid=35731", "title": "Treiso", "text": "Treiso (\"Tr\u00e8is\" in piemontese) \u00e8 un comune italiano di 759 abitanti della provincia di Cuneo in Piemonte.\nOrigini del nome.\nIl nome di Treiso deriva dal latino \"Tres\", nome dato dai romani al piccolo insediamento, situato a tre chilometri da Alba.\nStoria.\nNella vicina localit\u00e0 Pertinace \u00e8 vissuto l'imperatore romano Publio Elvio Pertinace.\nIl comune di Treiso \u00e8 nato nel 1957 (su proposta di legge presentata dal deputato albese Teodoro Bubbio), staccandosi da Barbaresco, di cui era frazione.\nIn questo comune e in quello vicino di Alba \u00e8 ambientato il romanzo di Beppe Fenoglio \"Una questione privata\".\nDal 2010 ad un asteroide della fascia principale (tra Marte e Giove) \u00e8 stato dato ufficialmente il nome di 13494 Treiso.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Treiso sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35732", "revid": "1862310", "url": "https://it.wikipedia.org/wiki?curid=35732", "title": "Trezzo Tinella", "text": "Trezzo Tinella (\"Tr\u00e9s\" in piemontese) \u00e8 un comune italiano di 315 abitanti della provincia di Cuneo in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35733", "revid": "1543377", "url": "https://it.wikipedia.org/wiki?curid=35733", "title": "Trinit\u00e0 (Italia)", "text": "Trinit\u00e0 (\"Trinit\u00e0\" in piemontese) \u00e8 un comune italiano di abitanti della provincia di Cuneo in Piemonte.\nIl paese si trova nella campagna cuneese, a 30 km da Cuneo e 15 da Mondov\u00ec. Il patrono di Trinit\u00e0 \u00e8 san Giorgio, in autunno si svolge la \" Fera dij puciu e dij bigat\".\nStoria.\nDurante la Seconda guerra mondiale il paese fu bruciato dai tedeschi quando gli americani stavano arrivando al fronte della Repubblica di Sal\u00f2.\nMonumenti e luoghi di interesse.\n\u00c8 presente la chiesa della Santissima Trinit\u00e0, opera dell'architetto doglianese Giovanni Battista Borra (1750).\nLa citt\u00e0 ha anche un edificio storico: il castello dei conti Costa, situato nella parte alta della citt\u00e0 sulla collina dei conti. Oggi \u00e8 presente un passaggio per il sottostante parco Allea, un antico giardino oggi trasformato in parco pubblico.\nGeografia antropica.\nIl paese \u00e8 suddiviso tradizionalmente in 4 quartieri:\nOltre al capoluogo il comune ingloba anche le frazioni di San Giovanni Perucca, Isola, Molini e Savella.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Trinit\u00e0 sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTrinit\u00e0 \u00e8 servita dalla fermata Trinit\u00e0-Bene Vagienna, posta lungo la ferrovia Torino-Fossano-Savona e servita da treni regionali svolti da Trenitalia nell'ambito del contratto di servizio stipulato con la Regione Piemonte.\nIl paese \u00e8 posto lungo la Strada statale 28 del Colle di Nava; fra il 1884 e il 1939 tale arteria era percorsa dal binario della tranvia Fossano-Mondov\u00ec-Villanova che proprio a Trinit\u00e0 aveva una delle proprie stazioni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'Unione Del Fossanese ed \u00e8 gemellata con Petralia Sottana, in Sicilia."}
{"id": "35734", "revid": "251174", "url": "https://it.wikipedia.org/wiki?curid=35734", "title": "Valdieri", "text": "Valdieri (\"Vaudi\u00e8\" o \"Vodiar\" in piemontese, \"Vud\u00ecer\" in occitano) \u00e8 un comune italiano di 925 abitanti della provincia di Cuneo in Piemonte.\nGeografia antropica.\nIl comune \u00e8 incluso per buona parte nel Parco delle Alpi Marittime. Il territorio comunale \u00e8 prevalentemente montano ed \u00e8 molto esteso; appartiene alla Valle Gesso.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nIl territorio comunale di Valdieri dal 1861 al 1947 comprendeva anche la valle del torrente Molliera, situata oltre lo spartiacque padano, fino alla sua confluenza nel Tinea, con le due frazioni di Molliera e Perablancia, poi passate alla Francia. Il comune di Valdieri assorb\u00ec nel 1928, con il Regio decreto del 13 novembre n.2741, il territorio di Andonno, che fino ad allora aveva costituito un comune autonomo. Una delle frazioni di Valdieri, Sant'Anna, ospit\u00f2 fino al 1943 numerosi sovrani di Casa Savoia, tra cui Vittorio Emanuele II, Umberto I e Vittorio Emanuele III, che in compagnia della regina Elena, vi trascorse ininterrottamente una parte delle proprie vacanze, dal 1905 al 1942. A Sant'Anna sono sopravvissute, sulla riva opposta del torrente Gesso rispetto a quella in cui si trova il paese, alcune delle semplici palazzine in cui soggiornava la famiglia reale. Luned\u00ec 11 luglio 1910, la regina Elena del Montenegro insieme ai figli, alla bonne e ad alcuni accompagnatori, giunse in auto a Valdieri per controllare lo stato di avanzamento dei lavori nella palazzina di Sant\u2019Anna dove, tra l\u2019altro, si stavano installando le apparecchiature necessarie per i collegamenti telegrafici con Roma e con Racconigi. Nel pomeriggio, prima di rientrare nel castello reale ubicato in quest\u2019ultima cittadina, la sovrana si divert\u00ec, in compagnia dei figli, a pescare le trote nel vicino torrente Gesso. Altri edifici furono demoliti dopo la fine della Seconda guerra mondiale dai proprietari subentrati ai discendenti di Casa Savoia; le palazzine superstiti, pur se cedute a terzi, sono rimaste di propriet\u00e0 privata.\nSimboli.\nLo stemma comunale, affrescato sulla facciata del municipio e attestato gi\u00e0 nei primi decenni del XIX secolo, consiste in una croce bianca (oppure, secondo i corretti canoni cromatici dell'araldica, d'argento) in campo azzurro, decorato esternamente in gusto rococ\u00f2 e privo dei coronamenti comunali italiani. Il disegno \u2014 cui si accompagna il motto latino \"Spes una salutis\", ossia \"Unica speranza di salvezza\" \u2014 intende omaggiare Casa Savoia.\nIl gonfalone \u00e8 un drappo di colore giallo caricato della predetta arma.\nMonumenti e luoghi di interesse.\nAree naturali.\nAndonno, frazione di Valdieri, \u00e8 un'importante meta per scalatori: infatti vi \u00e8 una delle pi\u00f9 grandi falesie del paese, dove \u00e8 stato aperto il primo 8c+ (1993) e il primo 9b (2015) d'Italia.\nEconomia.\nIl paese \u00e8 conosciuto per la presenza di cave di marmo di tipo bardiglio, bianco e cipolino, utilizzati in diversi monumenti, chiese ed edifici piemontesi, tra i quali molti a Torino: la Chiesa dello Spirito Santo, la Banca d'Italia, il Politecnico ecc...\nNell'omonima frazione comunale si trovano le Terme di Valdieri, aperte da maggio a settembre.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nValdieri faceva parte della comunit\u00e0 montana delle Alpi del Mare."}
{"id": "35735", "revid": "1862310", "url": "https://it.wikipedia.org/wiki?curid=35735", "title": "Valgrana", "text": "Valgrana (\"Valgran\" o \"Valgrana\" in piemontese, \"Vergrana\" in occitano) \u00e8 un comune italiano di 778 abitanti della provincia di Cuneo in Piemonte. Si trova nell'omonima valle.\nGeografia fisica.\nIl comune fa parte della Valle Grana ed \u00e8 attraversato dal Torrente Grana. Il centro abitato si trova a 642 m s.l.m., il punto pi\u00f9 alto \u00e8 la vetta del monte Tamone che raggiunge i 1395 m s.l.m. .\nStoria.\nIl nome del paese \u00e8 molto antico, le sue origini sono preromane. Si suppone che la parola grana derivi da \"crana\", ovvero crepaccio; mentre la parola valle gli \u00e8 stata attribuita per la sua collocazione territoriale.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nI primi insediamenti abitativi erano di origine pre romanica, costoro erano ottimi pastori rinomati per il loro cacio piccante. Le tracce pi\u00f9 antiche del paese si possono trovare nei resti di un castello risalente all'epoca saracena, che venne distrutto nel 1548 dal maresciallo De Brissac. Il primo sindaco fu Rosso Giacomo. Nel 1394 Eustachio fratello di Federico II marchese di Saluzzo prende possesso della Valle Grana, dopo la sua morte, suo figlio Costanzo prende possesso del feudo di Valgrana dando inizio alla dinastia dei Saluzzo di Valgrana. Nel 1431 Costanzo approv\u00f2 lo statuto di Valgrana: Capitula sive statuta oppiai Valgranae. Nel 1589, duca Carlo Emanuele I di Savoia invest\u00ec Massimiliano Saluzzo del feudo di Valgrana. Nel 1744 Valgrana venne invasa dalle truppe franco-spagnole, che poi proseguirono verso Cuneo. Nel 1800 scoppi\u00f2 un'epidemia di colera causando nel corso del secolo pi\u00f9 di cento morti. Nel 1846 il vecchio cimitero venne demolito assieme alla piccola cappella dedicata a Sant'Antonio.\nSociet\u00e0.\nIstituzioni, enti e associazioni.\nSul territorio comunale sono presenti le seguenti associazioni:\nCultura.\nIstruzione.\nScuole.\nSul territorio comunale \u00e8 presente una scuola dell'infanzia.\nMusei.\nL'unico museo presente \u00e8 il \"KinoMuseo\", promosso dall'associazione culturale Kinokinino, \u00e8 dedicato alla storia del cinema. All'interno \u00e8 possibile osservare numerosi oggetti che hanno fatto la storia del cinema, dalle vecchie cineprese a oggetti di scena; \u00e8 inoltre presente una biblioteca di oltre 600 volumi. Il museo \u00e8 stato promotore di diversi medio metraggi sulla storia della vallata, in particolare sul periodo della Resistenza.\nGeografia antropica.\nFrazioni.\nBottonasco.\nBottonasco \u00e8 una piccola frazione che appartiene in parte al comune di Valgrana e in parte a quello di Caraglio in provincia di Cuneo.\nI santi patroni della frazione sono Sant'Andrea e San Chiaffredo.\nA Bottonasco si possono vedere ancora i resti della polveriera, un deposito di armi usato durante la Seconda guerra mondiale dai partigiani oggi bonificato.\nEconomia.\nIl comune di Valgrana basa la propria economia sul settore primario. Le coltivazioni principali riguardano la pera madernassa, oltre a questo sono presenti coltivazioni di frutti di bosco, quali: lamponi, more, fragole, ribes. Importante \u00e8 anche l'allevamento di bovini di razza piemontese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Valli Grana e Maira.\nSport.\nIl principale campo sportivo \u00e8 l'Impianto Sportivo Comunale \"Beppe Mocchiolo\" , il quale consente la pratica del calcio, del tennis e della pallavolo. Il campo \u00e8 gestito dalla Scuola Calcio Valle Grana."}
{"id": "35736", "revid": "76069", "url": "https://it.wikipedia.org/wiki?curid=35736", "title": "Valloriate", "text": "Valloriate (\"Val\u00e0uria\" in piemontese, \"Val\u00e0ouria\" in occitano) \u00e8 un comune italiano di abitanti della provincia di Cuneo in Piemonte.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valle Stura."}
{"id": "35737", "revid": "287204", "url": "https://it.wikipedia.org/wiki?curid=35737", "title": "Valmala (Busca)", "text": "Valmala (\"Valm\u00e0la\" in piemontese; \"Varmala\" in occitano) \u00e8 una frazione del comune di Busca, nella provincia di Cuneo. Pur avendo soltanto 56 abitanti, conta oltre ventiquattro borgate distribuite sul proprio territorio.\nGeografia fisica.\nIl territorio di Valmala \u00e8 situato in Valle Varaita, provincia di Cuneo, e la sua altitudine \u00e8 compresa tra i circa e i della cima del Monte San Bernardo. Esso si sviluppa lungo una stretta valle laterale che nasce sulla destra orografica della Valle Varaita ed \u00e8 caratterizzato da fitti boschi, pinete e sorgenti d'acqua, \u00e8 percorso dal Rio Valmala, affluente di destra del Varaita e la strada principale che percorre l'intera valle si congiunge con la SP251 della Valle Varaita a fondovalle, in prossimit\u00e0 del cosiddetto \"Ponte Valcurta\", tra i comuni di Brossasco e Melle.\nNon esiste un vero centro abitato di nome \"Valmala\", bens\u00ec un gruppo di borgate che per anni ha costituito il comune sparso omonimo, la cui principale borgata dal 1851 \u00e8 nota come \"Regione Santuario\" e sorge su un altopiano a un'altitudine di circa metri.\nLe maggiori delle ventiquattro borgate presenti sul territorio sono le seguenti:\nStoria.\nDall'Et\u00e0 del Bronzo all'Alto Medioevo.\nIl territorio di Valmala compreso tra il Monte San Bernardo e il Colle della Ciabra \u00e8 abitato fin dai tempi preistorici, come testimoniato dai monoliti e da molteplici incisioni rupestri risalenti all'Et\u00e0 del Bronzo. La localit\u00e0 \"Rocce R\u00e9\" ospita l'omonimo parco archeologico e detiene un primato: oltre coppelle uniche nel loro genere, distribuite su circa metri quadrati di territorio.\nLa prima migrazione sul luogo fu quella dei celto-liguri che, intorno al V secolo a.C., si stabilirono in tutta la Valle Varaita e anche nel vallone di Valmala. \nCon la cessazione del dominio Romano il territorio torn\u00f2 a far parte della Gallia Cisalpina e vide dapprima la dominazione gotica e poi quella longobarda e carolingia.\nDalle incursioni saracene all'anno mille.\nAll'inizio del X secolo i territori compresi nell'attuale Piemonte meridionale subirono l'invasione dei saraceni che, partendo dalla baia di \"La Garde Freinet\" vicino a Nizza, occuparono l'entroterra fino a risalire le valli durante molteplici stagioni di scorrerie, stabilendosi anche in alcuni avamposti nella Valle Varaita, per poi essere cacciati definitivamente tra il 970 e il 973. \nDurante questo concitato periodo storico il territorio divenne dapprima dipendenza della potente Abbazia di San Colombano di Bobbio e parte del suo ricco feudo imperiale monastico, mentre dall'VIII secolo la gestione pass\u00f2 sotto il controllo dell'Abbazia di Pagno, che amministrava il territorio insieme alla pievan\u00eca del monastero di Falicetto.\nLa contesa feudale tra Marchesato di Busca e Marchesato di Saluzzo.\nIl primo documento in cui appare il toponimo \"Vallis Mall\u00e6\" risale al 1062, quando il territorio venne menzionato in un atto che ufficializzava una donazione all'Abbazia di Cavour di vasti possedimenti di Bruno Enrico Alberto Signore di Venasca. Il ricco Signore di Venasca, del fu Daniele, faceva citare nell'atto i seguenti centri abitati: Castellata, Villa Sant'Eusebio, Sampeyre, Frassino e la quasi totalit\u00e0 dei territori di \"Vallis Mall\u00e6\".\nNel corso dell'XI secolo il territorio di \"Vallis Mall\u00e6\" divenne propriet\u00e0 dapprima dei Signori di Verzuolo e in seguito un dominio riferibile ai possedimenti di Bonifacio Del Vasto, nobiluomo di origine ligure che con un atto del 6 marzo 1123 assegn\u00f2 \"Vallis Mall\u00e6\" al feudo di Busca, amministrato dal figlio minore Guglielmo Del Vasto, mentre il primogenito Manfredo divenne il primo marchese di Saluzzo.\nSuccessivamente il territorio divenne oggetto di una lunga contesa tra il Marchesato di Saluzzo e quello di Busca, e compreso provvisoriamente nel feudo della Contea di Auriate. Una prima sentenza emessa il 15 luglio 1270 dal tribunale di Racconigi, riassegn\u00f2 il territorio di \"Vallis Mall\u00e6\" e Brossasco al Marchesato di Busca, tuttavia il lungo contenzioso tra i fratelli Del Vasto a capo dei due marchesati si risolse soltanto con la sentenza definitiva emessa dal tribunale di Racconigi il 20 gennaio 1281, che assegn\u00f2 definitivamente \"Vallis Mall\u00e6\" al Marchesato di Saluzzo.\nL'avvento dell'Ordine dei Cavalieri Templari e lo sviluppo di \"Vallis Mall\u00e6\".\nA partire da questo periodo i rapporti con il Marchesato di Saluzzo, governato dal successore Tommaso Del Vasto, si intrecciarono con l\u2019Ordine dei Cavalieri Templari, poich\u00e9 il cugino Ajmerico Del Vasto venne avviato alla carriera ecclesiastica e nel 1203 entr\u00f2 a far parte dell'Ordine ai massimi livelli, tanto da apparire nel Capitolo dell'Ordine di Asti come Precettore dell'Ordine dei Cavalieri Templari per l'Italia settentrionale.\nIl controllo da parte dell'Ordine dei Cavalieri Templari di Valle Mala e dei suoi strategici accessi a valle e in quota, lungo la strada che collega tuttora il Colle San Bernardo al Colle di Sampeyre, risaliva gi\u00e0 agli anni intorno al 1195 ma sotto l'influenza di Ajmerico Del Vasto l'Ordine dei Cavalieri Templari prese pieno possesso del territorio, pur dipendendo formalmente dalla Commenda di Pancalieri.\nCon la presenza stanziale dei Templari a Valle Mala, il territorio acquis\u00ec una crescente importanza e divenne un piccolo feudo a cui facevano capo una serie di borgate e alcuni comuni adiacenti. Grazie alle loro conoscenze, molte furono le migliorie e le innovazioni tecniche che i Templari non impegnati nelle funzioni militari introdussero a vantaggio della comunit\u00e0 locale. Tra tutti si possono citare l'introduzione dell'erpice e della ruota idraulica impiegata nei mulini per produrre farina e olio di noci, di cui la valle abbonda ancora oggigiorno; inoltre i Templari istruirono la popolazione locale anche riguardo l'allevamento di trote, la produzione della birra e trasmisero i preziosi princ\u00ecpi dell'erboristeria, introducendo la coltivazione e la lavorazione di erbe officinali. \nI Templari contribuirono anche all'igiene pubblica, introducendo norme basilari ma ancora scarsamente diffuse, che favorirono una buona tutela della salute della popolazione locale. Sempre a proposito d'igiene, da testimonianze storiche del luogo, \u00e8 emerso che i Templari introdussero anche l'utilizzo del cucchiaio, del bicchiere e del tovagliolo, oltre alla prassi di far bollire l'acqua per consumi alimentari, una pratica igienica non comune ai tempi ma che i Templari ben conoscevano, poich\u00e9 derivava dalla loro grande esperienza in Medio Oriente.\nIl bilancio della gestione templare, con le proprie leggi, regole, usanze e abitudini fu dunque positivo e port\u00f2 i propri vantaggi. Oltre a conquistare la fiducia della popolazione, rese Valle Mala una sorta di \"enclave\" che godeva di una certa autonomia, nonch\u00e9 crocevia di fiorenti scambi con le valli adiacenti. Durante la presenza dei Templari vennero costruiti anche molti edifici tra cui una Commenda in localit\u00e0 \"Co 'd Simound\" e alcune chiese, compresa quella principale, dedicata a Sant\u2019Anna ed edificata su una preesistente cappella paleocristiana risalente al X secolo.\nLa \u00abquestione templare\u00bb e il passaggio di potere all'Ordine degli Ospitalieri Gerosolimitani.\nCon la condanna e la successiva soppressione dell'Ordine dei Templari la situazione in tutta l'Europa vide l'avvicendarsi di molti processi a loro carico, sovente conclusisi con condanne esemplari o sommarie, persecuzioni, tuttavia a Valle Mala questo cambiamento epocale fu ben diverso, assai pi\u00f9 graduale e indolore. Il merito fu anche del Marchesato di Saluzzo che, con Manfredo IV, adott\u00f2 una politica conciliante e protettiva, malgrado la Curia vescovile di Torino ribadisse l'obbligo di attenersi alle disposizioni della Bolla Pontificia di Clemente V, che ordinava la confisca di tutti beni di propriet\u00e0 templare e la loro acquisizione da parte dell'Ordine degli Ospitalieri Gerosolimitani, pena la scomunica per l'accusa di eresia. \nTuttavia il passaggio dalla gestione templare a quella dell'Ordine dei Gerosolimitani non fu traumatico e le cause sono da ricercare in tre principali ragioni storiche: lo stretto rapporto con la corte del Marchesato di Saluzzo, le capacit\u00e0 diplomatiche dei principali membri dell'Ordine dei Templari e il consolidamento di buoni rapporti con la popolazione locale.\nIn virt\u00f9 di tutto ci\u00f2, ai membri dei Templari della zona venne concesso di continuare a risiedere nelle loro abitazioni o di proseguire la loro vocazione presso abbazie e conventi di Cisterciensi o Gerosolimitani, mentre la Curia vescovile di Torino nel 1312 si adoper\u00f2 per nominare due commissari incaricati di risolvere pacificamente la \u00abquestione templare\u00bb: dapprima il nobile Bonifacio da Virle e successivamente suo fratello, il conte Federico da Piossasco, entrambi membri dell'Ordine degli Ospitalieri Gerosolimitani. Con un atto del 4 dicembre 1320, con giuramento di fronte al neoeletto vescovo di Torino monsignor Guido Canale, venne dichiarato concluso l'incarico di Federico da Piossasco e con esso tramont\u00f2 definitivamente l'epoca dei Cavalieri Templari a Valle Mala.\nNel gennaio del 1321 il feudo vacante di Valle Mala venne assegnato al conte Federico da Piossasco, gi\u00e0 Priore dell'Ordine degli Ospitalieri Gerosolimitani per l'Italia settentrionale, che ne divenne formalmente Signore e, su sua nomina con cadenza annuale, venne istituita la nuova figura del \"Clavario\", ovvero una sorta di rettore della comunit\u00e0 locale. In questi anni i maggiori edifici di Valle Mala furono rimaneggiati, tra cui la cappella di Sant'Onorato e la chiesa di Sant'Anna, che venne ampliata e intitolata a San Giovanni Battista, nonch\u00e9 il complesso di edifici templari della Commenda di \"Co 'd Simound\". Anche quest'ultima venne rimaneggiata e divenne sede d'una temuta prigione di isolamento grazie alla sua posizione strategica e nelle sue celle vennero rinchiusi e giudicati dall'Inquisizione i vari esponenti di religione protestante, valdese e calvinista, catturati durante le svariate campagne di persecuzione religiosa dell'epoca.\nA Federico da Piossasco succedette il figlio Gaspardo, che dedic\u00f2 particolare attenzione allo sviluppo della tecnica a favore dell'economia locale, facendo ammodernare i vecchi mulini e nel 1400 fece redigere dal notaio Allemandi di Villalunga la prima stesura degli statuti comunali, in cui si raggruppavano le antiche leggi e i relativi privilegi che distinguevano Valle Mala dal resto del Marchesato di Saluzzo, che accolse questa ufficializzazione del retaggio degli antichi privilegi templari come segno di deferenza verso l'Ordine dei Gerosolimitani. Gaspardo da Piossasco fu anche un sostenitore delle arti, commissionando nel 1463 il ciclo di affreschi pittorici della piccola chiesa di Chiot Martin e il battistero in marmo scolpito della chiesa di San Giovanni Battista, nella borgata capoluogo.\nLa fine del dominio dei Piossasco e l'avvento dei Savoia.\nAll'inizio del XVI secolo, con Melchiorre da Piossasco, successore di Gaspardo, si concluse il dominio della dinastia dei Piossasco su Valle Mala; tuttavia il loro nome fu presente a lungo sul territorio, dal momento che l'attuale Rio Valmala che percorre la valle continu\u00f2 a chiamarsi \"Rio Piossasco\" ancora per molto tempo.\nIl 29 ottobre 1511, con la Bolla Pontificia \"Pro Excellenti\" di Papa Giulio II Della Rovere, Saluzzo venne elevata a diocesi. Fu un evento storico molto atteso, di grande rilevanza per la capitale del marchesato e di conseguenza per Valle Mala, che vide eleggere come Gran Priore dell'Ordine degli Ospitalieri Gerosolimitani, il primo vescovo di Saluzzo monsignor Giovanni Antonio Della Rovere. Nel 1530 l'Ordine degli Ospitalieri Gerosolimitani cambi\u00f2 nome divenendo Sovrano Militare Ordine di Malta e venne ufficializzata la propriet\u00e0 di tutte le chiese e dei principali edifici di Valle Mala.\nNel 1575 a essere nominato nuovo Signore locale di Valle Mala per meriti di guerra fu l'ammiraglio Prospero Tornielli di Novara, membro dell'Ordine Gerosolimitano distintosi nella Battaglia di Lepanto combattuta contro i turchi. Egli promosse varie iniziative tra cui l'ampliamento della chiesa di San Giovanni Battista, a cui venne aggiunto il campanile.\nAlla sua morte gli succedette il Signore di Pancalieri Baldassarre Begiamo di Savigliano che, negli stessi anni, fece redigere una copia degli statuti comunali del 1400 a opera del notaio valmalino Stefano Formiglia.\nNel 1601 con il Trattato di Lione il Marchesato di Saluzzo, gi\u00e0 annesso nel 1548 ai territori francesi del Delfinato alla morte dell'ultimo marchese, divenne territorio del Ducato di Savoia. Alla morte di Baldassarre Begiamo di Savigliano fu nominato Signore di Valle Mala Balio Spina, che govern\u00f2 per un breve periodo, mentre una relazione del 6 novembre 1696 menziona Valle Mala come \u00abfeudo diretto della Sacra Religione Gerosolimitana e parte della Commenda di Pancalieri\u00bb, governato dal Commendatore Roberto Solaro, che lasci\u00f2 in dono alla chiesa di San Giovanni Battista preziosi paramenti sacri ancora oggi conservati.\nValle Mala continu\u00f2 a godere di una discreta autonomia anche all'interno del Ducato di Savoia, mantenendo un ruolo non trascurabile per l'economia locale grazie alle attivit\u00e0 di allevamento e pastorizia, ai discreti scambi commerciali, all\u2019estrazione mineraria e alla produzione di carbone vegetale mediante i numerosi forni a conduzione familiare sorti negli anni nelle varie borgate.\nIl dominio napoleonico e la fine del secolare potere temporale del Sovrano Militare Ordine di Malta.\nIl Settecento fu un secolo molto concitato per Valmala, che visse dapprima dei periodi di carestia e poi vide subire gli ingenti danni causati da un terremoto avvenuto il 28 agosto 1740. In seguito, le ripetute invasioni francesi minarono ulteriormente l'economia della valle che prese a spopolarsi.\nTuttavia ci\u00f2 che decret\u00f2 la fine definitiva dell'autonomia di Valmala fu il dominio napoleonico nel dicembre 1798. Gli ultimi Commendatori di Valmala appartenenti al Sovrano Militare Ordine di Malta furono Amedeo Cacherano di Bricherasio e Felice Cacherano d'Osasco, i quali ebbero l'infausto onere di consegnare ai nuovi organi dell'amministrazione francese un completo elenco di beni, terreni ed edifici della Commenda di Valmala. \nCon questo atto cess\u00f2 definitivamente il secolare potere temporale del Sovrano Militare Ordine di Malta sul territorio valmalino, anche il carcere di \"Co 'd Simound\" venne chiuso e quasi tutti gli altri beni vennero venduti al miglior offerente.\nNel 1814, con la Restaurazione, il territorio di Valmala torn\u00f2 ai Savoia e venne compreso tra le varie comunit\u00e0 montane della Valle Varaita assumendo i connotati odierni. I buoni rapporti dei Savoia con il Sovrano Ordine di Malta consentirono tuttavia di ristabilire una sorta di giuspatronato dell'ordine religioso sulla gestione delle propriet\u00e0 rimaste, tanto che, da un atto del Catasto di Cuneo del 1901, la chiesa parrocchiale di San Giovanni Battista, nuovamente rimaneggiata nel 1865, risultava di propriet\u00e0 del Sovrano Militare Ordine di Malta.\nDalla seconda met\u00e0 dell'Ottocento ai giorni nostri.\nA partire dai primi decenni dell'Ottocento, forse per scongiurare l'obl\u00eco e il crescente spopolamento, o forse per rispondere a un bisogno della devozione popolare, Valmala divenne sede di un importante santuario mariano. La tradizione popolare narra che dal 5 agosto al 20 settembre 1834, in localit\u00e0 \"Pian del Chiotto\", avvennero delle presunte apparizioni della Madonna a quattro pastorelle del luogo di nome Maria. In termini temporali sarebbero considerate le prime apparizioni mariane in Europa nel corso dell'Ottocento, che precedono quelle pi\u00f9 conosciute de La Salette e Lourdes. Nel 1851 venne completato il Santuario di Valmala su progetto dell'architetto Giacomo Galfr\u00e9, che sorge sull'altopiano \"Pian del Chiotto\" ed \u00e8 intitolato a Maria Madre della Misericordia.\nNel 1865, su volere di casa Savoia, le strutture attigue e il santuario furono oggetto di un primo restauro e di un ampliamento. A essere rimaneggiata fu anche la chiesa di San Giovanni Battista nella borgata capoluogo. \nL'avvento di questi presunti fenomeni narrati dalla tradizione popolare e religiosa hanno di fatto risollevato le sorti di Valmala, che \u00e8 diventata presto una meta di pellegrinaggio religioso, vedendo anche un discreto ripopolamento il cui culmine \u00e8 stato raggiunto nel 1871, per poi diminuire nuovamente a partire dagli inizi del Novecento.\nNel corso dell'ultima guerra mondiale, Valmala fu inevitabilmente teatro di battaglie della Resistenza e di alcune esecuzioni sommarie che fecero pagare un alto tributo di vite umane. Una lapide con l'elenco dei caduti \u00e8 affissa sulla parete laterale della chiesa di San Giovanni Battista.\nDal dopoguerra il luogo \u00e8 prevalentemente meta di gite domenicali, grazie alla presenza di trattorie, locande, una ramificata rete di sentieri boschivi e aree attrezzate per pic-nic.\nAl giorno d'oggi sono assai esigue le tracce dell'illustre passato medievale e ancor meno quelle dei Cavalieri Templari, le cui maggiori testimonianze sono le poche chiese e le cappelle superstiti. Il retaggio della presenza dei Cavalieri di Malta, invece, sopravvive nello stemma del comune e nel suo gonfalone, che riportano ancora la caratteristica croce rossa a otto punte. Pi\u00f9 evidenti e indelebili sono le tracce risalenti all'Et\u00e0 del Bronzo visibili visitando l'area del Parco Archeologico \"Rocce R\u00e9\", una delle pi\u00f9 importanti del Piemonte.\nDal 1\u00ba gennaio 2019, a seguito di referendum popolare avvenuto il 24 giugno 2018, il municipio di Valmala, la cui sede principale \u00e8 stata trasferita presso la \"Regione Santuario\", \u00e8 stato accorpato al comune di Busca divenendone formalmente una frazione, tuttavia mantiene un regime di semiautonomia, poich\u00e9 gli uffici comunali continuano a svolgere il loro regolare servizio.\nAmministrazione.\nFino al 2012 il comune di Valmala ha fatto parte della Comunit\u00e0 Montana Valli del Monviso.\nDi seguito la tabella relativa alle amministrazioni che si sono succedute in questo comune.\nSociet\u00e0.\nEvoluzione demografica.\nDal 1871, anno in cui il comune cens\u00ec il maggior numero di abitanti, a oggi il comune ha perso il 92,25% della popolazione."}
{"id": "35738", "revid": "1543377", "url": "https://it.wikipedia.org/wiki?curid=35738", "title": "Venasca", "text": "Venasca (\"Venasca\" anche in piemontese, \"Venascha\" in occitano) \u00e8 un comune italiano di abitanti della provincia di Cuneo in Piemonte, che sorge all'inizio della Valle Varaita.\nLa storia.\nL'origine del nome \u00e8 dibattuta: alcune tesi lo fanno derivare dal nome latino \"venator\" che significa \"cacciatore\", altri da \"vena\" (vena acquifera) in riferimento alle numerose fonti d'acqua, chi invece da \"venenum\" dal significato \"veleno\", da cui deriverebbe anche il nome della trib\u00f9 preromana dei liguri definiti Montaneschi i \"Ligures Veneni o Venisani\", insediata anticamente nella bassa Valle Varaita e nella vicina Valle Po. Ma pi\u00f9 probabilmente il toponimo \u00e8 di origine preromana, ed \u00e8 da ritenersi derivante dal nome Venna, antico proprietario di terreni, con aggiunta del suffisso romano-ligure \"scum\", \"sca\" che ne identificava l'appartenenza, vista anche la presenza del medesimo suffisso in tanti altri toponimi della zona: (Isasca, Piasco, Brossasco, Lagnasco, Cervasca, Tarantasca); questo tipo di nome si trova anche in Francia, ad esempio Venasque.\nAbitata anticamente dai Liguri o Celto-Liguri (come altri territori della zona), questi vennero attorno al 15 a.C. sopraffatti dai Romani. Con la caduta dell'impero, Venasca che pur essendo situata su un territorio di confine, non fu particolarmente interessata alle invasioni da parte dei vicini barbari della Gallia.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nAttorno al X secolo, i territori furono sottoposti a saccheggi da parte dei saraceni provenienti, attraverso le montagne, dalla baia di Frassinet vicino a Nizza. Se ne ricorda ancora oggi il periodo attraverso le rievocazioni storiche della cacciata dei saraceni, chiamate \"Baie\" che si svolgono periodicamente nei paesi della media ed alta Valle Varaita.\nA cavallo dell'anno 1000 il paese fu sotto la giurisdizione del vescovo-conte di Torino, e successivamente fu feudo dei Conti di Verzuolo, un ramo dei quali si chiam\u00f2 Venasca, i quali nel 1172 si sottomisero ai Marchesi di Saluzzo. Attorno al 1600 pass\u00f2 sotto il dominio dei Savoia, che lo diedero in feudo prima ai Paillard (1601) e successivamente ai Porporato nel 1622. Nei luoghi attorno a Venasca nel 1744 si svolse una battaglia tra truppe francesi e truppe sabaude e nel 1799 tra francesi e Imperiali.\nVenasca fin dal Quattrocento fu sede di un importante mercato settimanale di riferimento per tutta la bassa Valle Varaita. Attorno alla prima met\u00e0 del Cinquecento Venasca fu uno dei pi\u00f9 importanti centri per la lavorazione del ferro ricavato dalle miniere dell'alta valle. Nel Settecento si svilupp\u00f2 un fiorente commercio della tela e l'industria della seta. La filanda situata all'interno del concentrico, analogamente ad altre nella zona, cess\u00f2 la sua attivit\u00e0 alla fine dell'Ottocento.\nL'11 agosto 1944, secondo fonti partigiane, l'abitato fu oggetto di rappresaglia da parte di una unit\u00e0 di controbanda della 4\u00aa Divisione alpina \"Monterosa\" agli ordini del tenente Adriano Adami che appicc\u00f2 il fuoco a gran parte delle case del paese. Il 2 maggio 1945 Adami fu fucilato a Saluzzo con questa accusa rivelatasi poi infondata. Infatti il giorno dell'incendio la Monterosa e Adami stesso non si trovavano nemmeno in Piemonte. Viene ancora oggi ricordato come una delle giornate pi\u00f9 tragiche, ma che fortunatamente si limit\u00f2 a coinvolgere solo gli edifici e non la popolazione, come invece accadde nei paesi vicini in particolare in localit\u00e0 Ceretto di Costigliole Saluzzo dove vennero fucilati, per rappresaglia, diversi civili.\nGeografia fisica.\nIl comune di Venasca si trova sul fondo della Valle Varaita posta alla destra del torrente omonimo. Per la sua collocazione sul territorio, Venasca \u00e8 stata nei tempi passati un punto di riferimento per il commercio locale. \u00c8 posta infatti alla confluenza della valle laterale di Isasca che attraverso la colletta di Brondello conduce a Saluzzo, e alla valletta laterale di Rossana che attraverso la strada per colletta di Busca conduce alla Valle Maira e ai comuni del Cuneese. Il territorio \u00e8 prevalentemente montuoso-collinare ed \u00e8 suddiviso (secondo la denominazione dialettale locale) in due parti: \"l'adrit\" situato sul versante nord della vallata pi\u00f9 esposto al sole in inverno e quindi dal clima migliore, e \"l'ubach\" contrapposto a sud che nel periodo invernale, \u00e8 per lungo tempo all'ombra e quindi molto pi\u00f9 freddo. Il clima essendo il concentrico situato a sud e sottoposto al vento di tramontana proveniente dalla valle, in inverno \u00e8 particolarmente freddo. Un proverbio in dialetto locale recita \"Chi veul vede l'infern, deuv pruv\u00e8 Venasca d'invern\" (Chi vuole vedere l'inferno, deve provare Venasca d'inverno). Per contro in estate si gode di un clima fresco e giustamente ventilato.\nI monumenti.\nChiesa di Maria Assunta.\nIl centro del paese \u00e8 dominato dall'imponente e maestosa parrocchiale (in stile barocco) di intitolata a Maria Assunta. A pianta ottagonale, e con facciata in cotto, \u00e8 stata costruita a partire dal 1750 su progetto dell'architetto Ruffino. L'interno \u00e8 ricco di marmi policromi e con affreschi del pittore milanese Pietro Antonio Pozzi. \u00c8 stata definita \"Una tra le pi\u00f9 superbamente belle chiese del Piemonte\"; infatti pu\u00f2 essere considerata uno dei pi\u00f9 significativi esempi di architettura barocca del Saluzzese. Incorporato con l'edificio religioso, sorge l'antico Palazzo comunale, eretto fra il 1776 e il 1778 su disegno di Michele Borda, oggi sede dell'Istituto Musicale di Venasca-Valle Varaita.\nCasa della torre.\nSulla piazzetta di fronte alla parrocchiale sorge un bel palazzo signorile quattrocentesco denominato \"La ca dla Tur\" (Casa della Torre) dotato di numerosi e pregevoli esempi di antica architettura (altane e colonne in pietra scolpite).\nChiesa dei Santi Filippo e Giacomo.\nLa Chiesa dei Santi Filippo e Giacomo denominata localmente \"la crusa\" e stata eretta su una precedente chiesa del 1300 dedicata a San Rocco. \u00c8 situata sulla nuova piazza del paese e fu sede anticamente della Confraternita dei Disciplinanti o del Gonfalone.\nChiese varie.\nD'interesse sono anche le numerose cappelle sparse sul territorio comunale, come la Cappella di Sant'Antonio (1650), quella di Sant'Anna (1683), San Firmino (1719), San Bernardo (1700 ??), San Bartolomeo (1700), Santa Maria del Vernet (???), San Sebastiano (1770) e la cappella della Nativit\u00e0 di Peralba (gi\u00e0 citata nei documenti nel 1143) che sorge su un promontorio dominante la pianura, a circa 4 chilometri dal concentrico a 1000 metri di altitudine. Deve, probabilmente, il proprio nome (Peralba) da \"albus\" (bianco), dovuto al colore delle pietre presenti nella zona o dal colore della costruzione, ben visibile anche in lontananza.\nUscendo dal paese, oltre il ponte sul torrente Varaita, \u00e8 presente la secentesca Cappella di San Carlo, eretta in seguito al voto fatto dalla comunit\u00e0 dopo la grande peste del 1630.\nSulla strada che conduce ad Isasca si incontra il piccolo Santuario di Santa Lucia (1725) patrona del paese (protettrice della vista), caratterizzato dalla presenza di numerosi ex voto.\nA Bricco, piccolo frazione del paese, infine, sorge la Parrocchiale dedicata alla Visitazione di Maria Vergine (1780).\nEconomia.\nL'economia \u00e8 legata all'allevamento del bestiame, all'agricoltura e alla lavorazione del legno. Un tempo esisteva (ora cessata) in localit\u00e0 Pilone Rocche una fiorente attivit\u00e0 legata all'estrazione e lavorazione per usi industriali della pietra \"serpentino\". \u00c8 ancora visibile, entrando nel territorio comunale arrivando dalla pianura, la grande cava dove si estraeva il materiale dal versante della montagna. L'artigianato del legno era rivolto principalmente alla produzione di cofani mortuari; un tempo esistevano diverse attivit\u00e0 produttive (ora cessate). Nel concentrico sono presenti numerosi esercizi commerciali e panetterie. Inoltre sono presenti sul territorio comunale due salumifici.\nLa presenza turistica nei mesi estivi, dato il clima fresco e ventilato \u00e8 abbastanza buona, specialmente nella parte pi\u00f9 alta del territorio (Bricco, Peralba).\nSport ed attivit\u00e0.\nSono presenti un maneggio, un campo da calcio a 11, un campo da calcetto, da tennis, da beach volley, una bocciofila.\n\u00c8 stata inaugurata il 26 maggio 2007 La fabbrica dei suoni. Si tratta del primo parco tematico italiano dedicato esclusivamente \nal suono e alla musica.\nManifestazioni.\n1\u00aa domenica dopo Pasqua\n\"Madonna del Buon Consiglio\"\n3\u00aa domenica di settembre\n\"Festeggiamenti di Santa Lucia\"\n3\u00aa domenica di ottobre\n\"La Castagna\"\n\"Mostra mercato dei prodotti agricoli ed artigianali della Valle Varaita.\"\nAmministrazione.\nAltre informazioni amministrative.\nIl comune faceva parte della Comunit\u00e0 montana Valli Po, Bronda, Infernotto e Varaita.\nInfrastrutture e trasporti.\nTra il 1887 e il 1948 Venasca fu capolinea di una tranvia per Costigliole Saluzzo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Venasca sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "35739", "revid": "1543377", "url": "https://it.wikipedia.org/wiki?curid=35739", "title": "Verduno", "text": "Verduno (\"V\u00ebrdun\" in piemontese) \u00e8 un comune italiano di 538 abitanti della provincia di Cuneo in Piemonte.\nIl comune \u00e8 noto al mondo per la produzione di vini pregiati tra cui Barolo e Pelaverga ed \u00e8 punto di riferimento essendo la sede del nuovo e moderno Ospedale per la zona Alba-Bra\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Verduno sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nIl comune di Verduno fa parte degli 11 comuni dove \u00e8 possibile vinificare e produrre il Barolo. Inoltre viene prodotto il vino DOC Verduno Pelaverga, basato sul vitigno omonimo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35740", "revid": "1862310", "url": "https://it.wikipedia.org/wiki?curid=35740", "title": "Vernante", "text": "Vernante (\"V\u00ebrnant\" in piemontese, \"Lo Vernant\" in provenzale alpino) \u00e8 un comune italiano di abitanti della provincia di Cuneo, in Piemonte. Comprende parte del parco naturale delle Alpi Marittime.\nFaceva parte della comunit\u00e0 montana delle Alpi del Mare e rientra tra i territori della minoranza linguistica storica occitana.\nToponimo.\nNel corso dei secoli viene citato ripetutamente con i nomi di \"Alvergnandus\" nel 1041, \"Alvernantus\" nel 1338, \"Alvergnandum\" nel 1513, \"Alvergnantus\" nel 1554 quindi \"Alvernant\" verso la met\u00e0 del XVI secolo e infine nell'attuale \"Vernante\".\nLa radice del nome pare derivare dal termine celtico \"verna\", vocabolo che indicava l'albero dell'ontano nero molto diffuso nella valle e che appare oggi nello stemma del paese.\nSembra invece priva di fondamento l'altra ipotesi che vorrebbe il nome derivato dal latino volgare \"ad vernandum\" che starebbe a significare \"centro di fondovalle idoneo allo sverno\".\nStemma comunale.\nIl 26 marzo 1614 venne confermato come stemma del paese \"\u00ab[\u2026] l\u2019arma antichissima della quale \u00e8 sempre stato ed \u00e8 solito servirsi in tutti gli occorrenti occasioni [\u2026] che \u00e8 un arbore di verna in campo d\u2019oro con la scritta \u201csalus in silvis\u201d\u00bb\".\nLo stemma comunale presenta tutt\u2019oggi un albero di \"verna\" (ontano) in campo d\u2019oro, accompagnato dal motto \"\u201cIn silvis salus\u201d\" (\u201cNei boschi la salute\u201d).\nStoria.\nEpoca Preistorica.\n\u00c8 probabile che, nella Preistoria, il territorio vernantino fosse abitato dalle stesse popolazioni che colonizzarono la vicina Valle delle Meraviglie, ossia dai liguri-alpini o liguri \"capillati\" (cos\u00ec detti per l\u2019uso di portare i capelli lunghi), ovvero i liguri \"Bagienni\" o \"Vagienni\". Essi, sul Monte Bego, nei pressi di Tenda, lasciarono, nel 2900 a.C. circa, incisioni rupestri legate ai loro culti.\nNell\u2019Et\u00e0 del Ferro, invece, sopraggiunsero i celti.\nEpoca Romana.\nVernante entr\u00f2 a far parte, in epoca romana, della provincia \"\u201cAlpium Maritimarum\u201d\". Sotto Nerone, gli abitanti della zona divennero cittadini romani ed entrarono a far parte della trib\u00f9 Quirina, inserita nel \"Municipum\" di Pedona (l\u2019attuale Borgo S. Dalmazzo).\nPer comunicare con la Gallia, i romani costruirono la Via Imperia, che collegava Roccavione al Monte Cornio (Colle di Tenda) e attraversava proprio Vernante.\nAvvento della cristianit\u00e0.\nLa religione cristiana inizi\u00f2 a diffondersi nella Val Vermenagna nel III secolo d.C. grazie a San Dalmazzo, predicatore laico martirizzato, secondo la tradizione, con un colpo di spada sul capo il 5 dicembre 254 nei pressi di Pedona.\nSulla sepoltura del santo, nel 500 venne costruita una basilica; nel 600, l\u2019abbazia di San Dalmazzo di Pedona.\nInfatti fin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'abbazia di Pedona.\nVernante divenne dipendente dall\u2019abbazia; civilmente e militarmente, per\u00f2, fu inserita nel Comitato di Bredulo (Breo).\nMedioevo.\nIl 18 giugno 901 Vernante venne data in feudo ad Eilulfo, vescovo di Asti.\nDal 904 al 980 i Saraceni invasero ripetutamente i territori di Vernante, saccheggiandoli (\u00e8 curioso notare che alcune parole dialettali vernantesi siano derivate proprio dalla lingua saracena: si pensi ad \"abricoch\", albicocca; \"articioch\", carciofo; \"ramasin\", susina; \"meschin\", poveretti).\nVernante (\"Alvernante\") divenne, poi, nel 1041, feudo dell'abbazia di San Dalmazzo di Pedona. Nel XIII secolo fin\u00ec sotto il dominio di Cuneo prima, dei Marchesi di Saluzzo poi; infine dei Conti di Tenda e Ventimiglia.\nNel 1258, Vernante fu ceduta a Carlo d'Angi\u00f2; nel 1268 pass\u00f2 sotto il dominio di Ardizzone, abate di Pedona, per poi ritornare agli Angi\u00f2.\nDopo la battaglia di Roccavione (10 novembre 1275), Vernante ridivenne terra dei Conti di Tenda (che avevano nel frattempo preso il nome di Conti Lascaris: infatti, nel 1266, il Conte di Tenda Guglielmo Pietro spos\u00f2 Eudossia, l\u2019ultima figlia dell\u2019Imperatore d\u2019Oriente Teodoro II Lascaris; da quel momento, il nome di famiglia fu cambiato da Guerra in Lascaris).\nNel 1280 venne eretto, per volere di Pietro Balbo di Tenda, il Castello di Vernante (la \"Turusela\" o \"Tourousela\"), tutt\u2019oggi esistente (del maniero sono rimasti il torrione centrale a forma di esagono irregolare, le mura, una torretta laterale e una torre difensiva pi\u00f9 esterna).\nNel 1293 fu approvata dai Conti la prima raccolta statutaria di Vernante (purtroppo non sopravvissuta ai secoli; lo scritto \u00e8 andato perduto).\nIl dominio dei Conti di Tenda si protrasse fino al 1580.\nEt\u00e0 Moderna.\nFurono redatti il 3 agosto 1554 i pi\u00f9 antichi Statuti di Vernante giunti fino a noi (gli Statuti contenevano leggi su diritti e doveri degli amministratori e della comunit\u00e0, con particolare attenzione per le pene, le tasse, le imposte, le norme igieniche da seguire).\nVernante, grazie al tollerante Conte Claudio, divenne centro ereticale; vennero accolti in paese Pastori di Valdo e ugonotti (che tentarono di conquistare la chiesa parrocchiale, la quale venne per\u00f2 difesa dai cristiani).\nTra il 1522 e il 1525 scoppi\u00f2 un'epidemia di peste.\nNel 1581 la Contea di Tenda, e quindi anche Vernante, pass\u00f2 sotto il dominio del duca Carlo Emanuele I di Savoia.\nNel 1611 il duca Carlo Emanuele II di Savoia don\u00f2 Vernante \"\u201cin beneficio\u201d\" al consigliere di Stato Giovanni Nicolis \"\u00abper le sue benemerenze verso lo stato\u00bb.\"\nUna nuova epidemia di peste bubbonica scoppi\u00f2 nel 1629. A tal disgrazia si aggiunsero incendi, scorribande e passaggi di soldatesche.\nL'11 novembre 1697 succedette a Giovanni II Nicolis suo nipote Carlo Filiberto, ultimo Conte di Vernante.\nNel 1722 il paese venne infeudato a Francesco Guilliers di Giacomo, oriundo della Savoia, che acquist\u00f2 Vernante per 65000 lire. Egli ne divenne il Marchese.\nNel 1744 l'esercito gallo-ispanico assedi\u00f2 la fortezza di Demonte. Gli abitanti della Valle Gesso e della Valle Vermenagna (fra i quali figuravano circa cinquecento vernantini) difesero la zona del Colletto fin quando, il 5 agosto, arriv\u00f2 a dar loro man forte il Reggimento Piemonte del maggior Brondello. A Borgo S. Dalmazzo giunse, nel frattempo, il Serenissimo Infante di Spagna Filippo di Borbone, che pretese da Vernante derrate per il suo esercito. Il paese riforn\u00ec lentamente le truppe spagnole (cosa che fece indispettire gli invasori). L'esercito spagnolo attacc\u00f2 dunque Vernante, che per\u00f2 insorse, riuscendo a cacciare gli invasori. I vernantini bloccarono poi la fuga del nemico a Passo Murato. I prigionieri spagnoli vennero portati dagli abitanti di Vernante al vicino forte di Saorgio. Due delegati del paese si presentarono poi di fronte al Generale Comandante nemico per protestare per la richiesta troppo elevata di approvvigionamenti da destinare alle truppe degli invasori. I due vennero arrestati, ma riuscirono a salvarsi dalla prigionia gettandosi nel torrente Gesso in piena. Tornati a Vernante, i delegati raccontarono ci\u00f2 che era loro accaduto. Tal fatto spinse i paesani a dichiarare guerra ai franco-spagnoli. I vernantini, dopo essersi armati al forte di Saorgio, attaccarono l'esercito nemico, sbaragliandolo. Temendo per\u00f2 ritorsioni, le donne e i bambini di Vernante si nascosero sui monti circostanti; i documenti comunali vennero, invece, celati nel monumento sepolcrale della parrocchia. Intanto, il Marchese di Ormea avvert\u00ec Carlo Emanuele III dell'invasione in corso; appresa la notizia, questi invi\u00f2 milizie di supporto ai vernantini. I gallo-ispanici vennero attaccati dagli abitanti di Vernante a Robilante. Gli spagnoli, sconfitti, tolsero l'assedio da Cuneo e si ritirarono in Valle Stura.\nNello stesso anno venne registrata un'epidemia di peste epizootica, che decim\u00f2 il bestiame.\nNel 1755 una serie di valanghe colp\u00ec la frazione vernantina di Palanfr\u00e8, causando 44 morti.\nRisulta che, a met\u00e0 '700, a Vernante vi fossero ben quaranta telai destinati alla produzione di due tipi di tela. Da tali tele, sia vendute nel territorio, sia esportate a Nizza, si ricavavano lenzuoli, tende, pagliericci per truppe.\nCon l'armistizio di Cherasco (28 aprile 1796) il Piemonte venne incorporato alla Francia. I napoleonici imposero agli abitanti di Vernante i costumi rivoluzionari; pretesero, inoltre, grandi quantit\u00e0 di derrate e denaro. I vernantini, esasperati, insorsero.\nIl 12 agosto 1809 transit\u00f2 a Vernante Papa Pio VII, prigioniero di Napoleone. Si dice che, in quella tremenda giornata afosa, il papa, gi\u00e0 provato per il lungo viaggio, consum\u00f2 cibo indigesto preso frettolosamente a Limone Piemonte; cosa che fece peggiorare le sue gi\u00e0 precarie condizioni di salute. Il corteo fu dunque costretto a fermarsi al centro della Piazza della Mandulera di Vernante. Boissard, il colonnello dei gendarmi che scortava il prestigioso prigioniero, si rivolse alle donne radunatesi nella piazza chiedendo loro: \"\u00abUn verre d\u2019eau!\u00bb\" (dal francese: \u00abUn bicchiere d\u2019acqua!\u00bb) Il papa, dopo aver aperto lo sportello della carrozza che lo ospitava, sfior\u00f2 ciascuno dei numerosissimi bicchieri colmi d\u2019acqua che le vernantine gli porsero, benedicendoli. Infine, ne scelse uno: quello pi\u00f9 in alto, allungatogli da una povera madre il cui figlio aveva appena preso l\u2019acqua dalla sorgente. Pio VII ne bevve un sorso e, voltandosi verso Monsignor Doria Pamphili, il cappellano che gli stava seduto accanto, disse: \u00abSembra l\u2019acqua di Fontainebleu!\u00bb Da quel momento, in ricordo dell\u2019accaduto, la fonte dalla quale venne presa l\u2019acqua che fu offerta al pontefice prese il nome di Fontana Bleu, tuttora visitabile. Il passaggio di Papa Pio VII a Vernante \u00e8 documentato storicamente. Nella Cappella dell\u2019Assunta, infatti, \u00e8 presente una nota su una \u201ccartella da morto\u201d che recita: \"\u201cNell\u2019anno 1809, alli 12 di agosto, circa le ore quattro pomeridiane, \u00e8 passato in vettura, partito da Tenda, il Sommo Pontefice Pio VII, accompagnato da due o tre prelati e scortato da gendarmi: prigioniero, and\u00f2 quella sera a pernottare a Cuneo, poi a Mondov\u00ec, quindi a Savona.\u201d\" Inoltre, risulta che, in quell\u2019occasione, la Mairie (il Consiglio Comunale), le Confraternite di S. Croce e le Compagnie dei Figli e delle Figlie di Maria attesero il papa presso la Cappella di S. Rocco (che sorgeva nella zona ove ora vi \u00e8 la casa di riposo); il Clero, invece, aspett\u00f2 sulla soglia della chiesa parrocchiale. Pio VII giunse alla Cappella di S. Rocco alle 15.45. La sosta fu breve (il papa ebbe appena il tempo di benedire la folla).\nNella notte fra il 23 e il 24 aprile 1815 spir\u00f2 a Vernante Giovanni Boccaccio, primo carabiniere caduto nell\u2019adempimento del suo dovere. Egli trov\u00f2 la morte nella \"Contrada Maestra\" (attuale Via Umberto I) \"in cima alla Villa\" per mano di Stefano Rosso, detto \"il Fratin\" o \"il Sardo\", precedentemente arrestato per uso di monete false ed evaso con altri otto criminali dal carcere di Cuneo.\nIl 1816 fu un anno di miseria: i vernantini, per sopravvivere, furono addirittura costretti a mangiare erba non condita.\nNel 1835 e nel 1866 scoppiarono in paese due epidemie di \"cholera morbus\".\nAlla Prima Guerra d\u2019Indipendenza (1848-1849) e alla Seconda Guerra d\u2019Indipendenza (1859-1860) parteciparono diversi vernantini; 5 morirono sui campi di battaglia.\nVerso la fine del XIX secolo, numerosi abitanti di Vernante emigrarono in Francia e nelle Americhe.\nFra il 1880 e il 1900 venne costruita la ferrovia Cuneo-Ventimiglia-Nizza. Il tratto ferroviario Robilante-Vernante, grande opera d\u2019ingegneria, venne inaugurato nel 1889.\nDal Novecento ai giorni nostri.\nAll\u2019inizio del XX secolo a Vernante era presente un\u2019industria artigianale specializzata nella fabbricazione di coltelli (i famosi \"Vernantin\"). Era inoltre attiva la fucina ad acqua del \"Martinet\" (Martinetto), utilizzata per produrre attrezzi agricoli.\nNella Grande Guerra (1915-1918) cento vernantini caddero in battaglia.\nAlla seconda guerra mondiale parteciparono molti alpini di Vernante; sessantaquattro di essi morirono o vennero dichiarati dispersi (sei perirono nei lager nazisti).\nDopo l'8 settembre 1943, molti abitanti di Vernante divennero partigiani.\nA partire dagli anni sessanta del Novecento, a causa dello sviluppo dell'industria vetraia e della silice, che port\u00f2 nuovi posti di lavoro, a Vernante si registr\u00f2 uno spopolamento delle montagne: i nuovi operai, difatti, per esser pi\u00f9 vicini al luogo di lavoro, si trasferirono in paese.\nOggi Vernante \u00e8 divenuto centro turistico, anche grazie alla presenza dei \"murales\" di Pinocchio, unici al mondo, e del museo Attilio Mussino.\nMusei, monumenti e luoghi d'interesse.\nI \"murales\" di Pinocchio e il Museo Attilio Mussino.\nSono presenti sulle facciate del centro storico di Vernante numerosi \"murales\" narranti le avventure di Pinocchio; realizzati da due pittori del luogo (Bruno Carletto detto \u201cCarlet\u201d e Bartolomeo Cavallera, detto \u201cMeo\u201d), sono un omaggio alle tavole del pittore Attilio Mussino che visse i suoi ultimi anni nel paese cuneese e il cui lavoro pi\u00f9 importante fu l'illustrazione del libro di Carlo Collodi \"\u201cLe avventure di Pinocchio\u201d\" , in occasione dei trent'anni dalla sua prima pubblicazione.\nNel 2005 \u00e8 stato inaugurato, nei pressi della chiesa parrocchiale, all'interno dei locali sottostanti l'ex confraternita (risalenti al 1200), il museo Attilio Mussino, che si propone di conservare e divulgare il lavoro dell'artista e di presentare ai visitatori opere lasciate in dono alla Pro Loco dalla seconda moglie dell\u2019illustratore, Margherita Martini. Nel museo sono presenti numerose tavole, dipinti, bozzetti, libri e riviste illustrate da Mussino; vi si possono inoltre ammirare l'edizione illustrata del 1911 della fiaba di Collodi, il libro con le pagine animate uscito nel 1942 e le 33 tavole illustrate dell'ultima edizione pubblicata su \"Il Giornalino\" nel 1952.\nIl paese ha reso omaggio al suo famoso artista intitolandogli, nel 1978, i giardini pubblici (dello stesso anno \u00e8 il monumento a Mussino sito nei suddetti giardini e realizzato dal vernantese Pietro Dalmasso) e, nel 1989, la scuola elementare.\nVernante ha inoltre ricordato la pi\u00f9 celebre opera dell\u2019illustratore apponendo, nei pressi della tomba di Mussino, situata nel cimitero del paese, un bassorilievo raffigurante un Pinocchio in lacrime.\nLa Tourousela (Turusela).\nAusteramente veglia dal 1280 su Vernante la \"Tourousela\" (\"Turusela\"), torrione fortificato fatto costruire da Pietro Balbo, conte di Tenda, per difendere la contea.\nLa \"Tourousela\" (\"Turusela\") appartiene alla prima tipologia di castelli eretti nell\u2019epoca feudale (fra il 1100 e il 1300), ossia ai castelli torrioni o castelli fortezze.\nIl castello medievale di Vernante, utilizzato in passato come dimora saltuaria e come posto di guardia per le sentinelle, \u00e8 tuttora detto castello Lascaris, dal nome dei suoi ultimi proprietari, i conti Lascaris di Tenda, discendenti del fratello di Pietro Balbo.\nLa \"Tourousela (Turusela)\" ha un unico torrione centrale a forma di esagono irregolare. Il maschio, all\u2019epoca, possedeva, probabilmente, diversi piani a ballatoio, comunicanti fra loro tramite botole e scale a pioli, ed era circondato da mura munite di altre tre torri. Una galleria sotterranea, ora praticamente inaccessibile, collegava il castello con il torrente Vermenagna; il che permetteva il rifornimento d\u2019acqua per i cavalli.\nLa \"Tourousela\" (\"Turusela\") divenne, nel 1540, la temporanea prigione di Onorato II Lascaris, catturato dal brigante francese Arcembaldo de Abzat dopo che egli ebbe preso d\u2019assalto il maniero di Tenda.\nIl castello vernantino venne distrutto nel 1557 dalle truppe spagnole decise ad assediare Cuneo, scontratesi con un\u2019orda di 400 vernantini.\nNel marzo del 1966, la torre centrale della \"Tourousela (Turusela)\", dichiarata pericolante, venne fatta saltare in aria con pi\u00f9 di una carica di esplosivo. I resti vennero per\u00f2 recuperati e la torre ripristinata.\nAd oggi si possono ammirare, oltre al maschio, i resti delle antiche mura e di una delle tre torri, nonch\u00e9 un'altra torre che apparteneva ad un sistema difensivo pi\u00f9 esterno.\nSantuario della Madonna della Valle.\nIl santuario della Madonna (o Madonnina) della Valle risale al XV secolo ed \u00e8 frutto di un ex voto fatto dai vernantini in occasione di un grave pericolo collettivo (forse un'epidemia di peste). Opera del lavoro dei valligiani, \u00e8 a croce greca con pavimento a mosaico in pietra e mura costruite a calce calda.\nAi primi anni dell'Ottocento risalgono sia le pitture e le decorazioni della cupola, sia le quattro statue in legno antico raffiguranti San Giovanni Battista, Santa Elisabetta, San Zaccaria e San Giuseppe.\nAll'interno del santuario si possono vedere numerosi quadri \"ex voto\" in onore della Vergine per grazie ricevute dai valligiani nel corso dei secoli.\nEntrando nella struttura, a destra, si pu\u00f2 ammirare il trono della Vergine risalente alla fine del XVII secolo, esempio di barocco piemontese. La statua della Vergine, rivestita di un manto d'argento tessuto a mano, \u00e8 in legno; ha un peso complessivo di oltre 640\u00a0kg.\nSecondo la tradizione, il trono fu portato a spalle da Torino, luogo in cui fu fabbricato, a Vernante, ove attualmente si trova, in circa 40 giorni di viaggio. I portatori furono i Landra provenienti dal Vallone Secco (valle laterale rispetto alla Valle Grande di Palanfr\u00e8). Tutt'oggi sono i loro discendenti a portare a spalle il trono durante le processioni.\nIl santuario \u00e8 aperto tutti i giorni.\nIl 15 agosto di ogni anno vi viene celebrata l'Assunzione della Vergine; festa particolarmente sentita dai vernantini.\nLa chiesa parrocchiale di San Nicolao.\nLa chiesa parrocchiale di Vernante \u00e8 dedicata a San Nicolao. Una sua statua troneggia nella prima grande nicchia della navata sinistra. Il santo \u00e8 inoltre raffigurato su un quadro posto dietro l'altare riportato su parte della facciata.\nLe notizie riguardo alla chiesa parrocchiale sono frammentarie. Pare che fin dal 1200 ci fosse un edificio senza volta (ossia con le travi del tetto a vista) a tre navate, con sei colonne di pietra (tuttora presenti: sono le pi\u00f9 vicine all'ingresso, con qualche piccolo ornamento ai capitelli). Della stessa epoca \u00e8 la parte del campanile in pietre grosse e rotonde. Nel 1700, con l'aumentare della popolazione, l'edificio fu allungato (vennero aggiunte nove colonne) e alzato con le finestre a flabello della navata centrale; furono inoltre realizzate le volte. Nello stesso periodo, il campanile fu sopraelevato con pietre e mattoni. Nel 1870 fu costruita la cupola. Della stessa data sono pure i due altari marmorei a fianco dell'altare maggiore, dedicati rispettivamente alla Madonna del Carmine (destra) e alla Madonna del Rosario (sinistra). Le pitture sono del 1971.\nLa facciata \u00e8 stata riaffrescata nel 1990 con figure di Santa Teresa, Sant'Elisabetta e, al centro, il \"Miracolo di San Nicolao\".\nAltre chiese e cappelle di Vernante.\nLa chiesa di san Bartolomeo, risalente al XVII secolo, si trova nella frazione Folchi di Vernante. Il santo viene festeggiato dalla popolazione il 24 agosto di ogni anno.\nLa cappella di san Giacomo a Palanfr\u00e8, datata fine XVII secolo, parzialmente distrutta nel 1755 a causa di una valanga e poi ricostruita, porta, sulla facciata, un affresco raffigurante la Madonna con Ges\u00f9 Bambino in braccio, San Giacomo e Sant\u2019Anna, restaurato negli anni '80 del Novecento dal pittore vernantino Claudio Giordano. All\u2019interno della cappella si trova una statua del santo circondata da numerosi \u201cex-voto\u201d. Vi si celebra la festa del santo patrono il 25 luglio.\nLa cappella di san Giovanni Battista e san Grato, abbattuta durante i lavori per la costruzione della ferrovia Cuneo-Ventimiglia-Nizza, \u00e8 stata ricostruita tra il 1899 e il 1902 a 200 metri di distanza dal suo antico sito. \u00c8 stata poi ridecorata negli anni '80 da Cavallera e Pellegrino. Le feste dedicate ai due santi si svolgono il 24 giugno e l\u2019ultima domenica di agosto.\nLa cappella di san Macario, risalente al XV secolo, \u00e8 stata restaurata negli anni \u201980 e contiene un\u2019icona e tre quadri opera del pittore Bruno Carletto. La festa della cappella si svolge la prima domenica di luglio.\nLa cappella della Madonna della Neve, sita nel Vallone Ciastellar, risale al XVII secolo. Fu eretta, secondo la tradizione, per ringraziare la madre di Ges\u00f9 che, con una nevicata d\u2019agosto, fece cessare la peste. Il dipinto centrale della cappella, raffigurante la Madonna con ai lati san Magno e san Grato, \u00e8 stato restaurato fra gli anni \u201980 e \u201990 dai pittori Bruno Carletto, Bartolomeo Cavallera e Claudio Giordano. La festa della Madonna della Neve viene celebrata la prima domenica di agosto.\nLa cappella di santa Lucia sorge nel luogo ove, sin dal 1792, era presente un pilone dedicato alla santa. La cappella \u00e8 stata costruita fra il 1988 e il 1989. Vi si celebra la festa della santa nella seconda domenica di luglio.\nLa cappella di san Rocco e la cappella di san Sebastiano, entrambe risalenti al XVI secolo, sono invece state abbattute negli anni \u201970 del Novecento perch\u00e9 pericolanti. Stessa sorte \u00e8 toccata alla cappella di sant'Eligio, demolita, assieme alla croce di legno ad essa connessa, negli anni \u201950 del Novecento.\nFontane.\nVernante \u00e8 un comune ricco di fontane, Tal prestigio \u00e8 dovuto soprattutto ai depositi di arenarie quarzitiche, dei quali la Valle Vermenagna \u00e8 ricca, che permettono un ottimale filtraggio delle acque.\nFra le fontane di Vernante spicca per particolarit\u00e0 e importanza Fontana Bleu, sita allo sbocco del Vallon Secco, sul versante destro, a monte del santuario della Madonnina. L\u2019acqua che sgorga da tal fontana \u00e8 oligominerale. \u00c8 una fontana datata (sul frontale \u00e8 impressa la data 1812); il suo gettito non \u00e8 abbondante nei periodi di siccit\u00e0 (probabilmente, vi sono perdite nel tragitto sorgente-fontana). A Fontana Bleu \u00e8 legato il passaggio a Vernante di papa Pio VII (si veda il paragrafo \u201cEt\u00e0 Moderna\u201d).\nUn'altra fontana di Vernante, situata in un piccolo parco all\u2019inizio della strada che conduce a Folchi, \u00e8 la Fontana di Rocca Muller, con gettito regolare, la cui acqua ha all\u2019incirca le stesse caratteristiche di quella di Fontana Bleu.\nSulla sinistra del torrente Vermenagna, sono presenti le fontane san Macario e Sassi. L\u2019acqua di quest\u2019ultima fonte ha una buona aliquota di solfati (composti non negativi).\nLa fontana della sposa si trova nella Valle Grande, in localit\u00e0 tetti Ciastel (compresa nel comune di Vernante). Alla fine della strada che attraversa il vallone, invece, vi \u00e8 la fontana di Palanfr\u00e8, con acque di ottima qualit\u00e0.\nTipicit\u00e0 locali.\nColtello \"Vernantin\".\nIl coltello \"Vernantin\" \u00e8 caratteristico di Vernante.\nGi\u00e0 nel primo cinquantennio del XIX secolo l\u2019attivit\u00e0 di produzione della variet\u00e0 di coltello \"Vernantin\" era gi\u00e0 fortemente diffusa e notevolmente sviluppata: nel suddetto periodo, difatti, lungo la strada principale del Comune (ossia l\u2019attuale Via Umberto I), si contava un numero notevole di botteghe appartenenti ai circa venti coltellai (detti \"cutl\u00e9\") del paese. Tali botteghe erano cos\u00ec numerose da risultare posizionate l\u2019un'accanto all\u2019altra. Ogni giorno, i \"cutl\u00e9\" realizzavano centinaia di \"Vernantin\" a lama lineare o sagomata o ricurva, che venivano poi inviati in tutta Italia. I coltelli di tipologia \"Vernantin\" erano per\u00f2 talmente richiesti che la produzione non riusciva mai a soddisfare tutte le richieste. Nella Provincia Granda, all\u2019epoca, non esisteva agricoltore che non possedesse almeno due o tre \"Vernantin\".\nDalla met\u00e0 del XX secolo, la produzione dei coltelli di tipo \"Vernantin\" cominci\u00f2 a declinare: dall\u2019inizio degli anni \u201980 del Novecento, purtroppo, non vi eran pi\u00f9 sul territorio vernantino coltellinai professionisti a tempo pieno. Negli stessi anni, per\u00f2, si era pensato di riaprire una scuola-laboratorio cos\u00ec da diffondere e tramandare la tradizione dei \"cutl\u00e9\".\nA Vernante, ad oggi, vi sono pochissimi anziani artigiani che ancora conoscono e applicano le regole dell\u2019antico processo produttivo dei \"Vernantin\".\nPiatti tipici De.Co..\nTre sono i piatti tipici della cucina vernantina che hanno ottenuto la De.Co. nel 2016: \"le siule piene\" (cipolle ripiene); \"i raviole 't V\u00ebrnant\" (le raviole di Vernante o raviole alla vernantina); \"la turta 't cusa e melia\" (torta di zucca e meliga).\nSociet\u00e0.\nEtnie e minoranze straniere.\nSecondo i dati Istat al 1\u00ba gennaio 2019, i cittadini di origine straniera residenti a Vernante sono 52.\nNote.\ntotalmente errato gli stranieri in totale residenti a vernante non sono pi\u00f9 di 100"}
{"id": "35741", "revid": "125399396", "url": "https://it.wikipedia.org/wiki?curid=35741", "title": "Verzuolo", "text": "Verzuolo (\"V\u00ebrzeul\" in piemontese) \u00e8 un comune italiano di abitanti della provincia di Cuneo in Piemonte; \u00e8 il paese a pi\u00f9 bassa altitudine della Valle Varaita.\n\u00c8 situato a circa 25\u00a0chilometri a nord di Cuneo e 60\u00a0km a sud di Torino.\nStoria.\nVi \u00e8 testimoniata la presenza antica a tempi protostorici con ritrovamenti di pietre incise risalenti all'et\u00e0 del bronzo e in epoca romana a Falicetto, dove in epoca longobarda sorse il primo borgo.\nInfatti fin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno, che amministrava il territorio, assieme alla prioria monastica e pievania del monastero e chiesa di San Giovanni Battista di Falicetto, da qui dipendeva l'organizzazione di tutta la val Varaita.\nInvece il borgo di Villanovetta dipender\u00e0 dall'VIII secolo dall'abbazia di Villar San Costanzo.\nGi\u00e0 verso la fine del IX secolo si ebbero dalla marittima ligure e poi in Piemonte le prime incursoni e distruzioni da parte dei Saraceni con le distruzioni di Pedona e Villar San Costanzo, all'inizio del X secolo la distruzione di Pagno, del borgo di Falicetto e delle frazioni con le chiese e le abitazioni. In seguito si ricostruirono le abbazie, le chiese ed i borghi piemontesi ed il territorio della val Varaita fu sotto la giurisdizione del vescovo-conte di Torino.\nI pochi abitanti scampati di Falicetto e delle frazioni si rifugiarono in alto in collina verso la zona di Verzuolo che venne fortificata e dove nacque il nuovo borgo medievale e nel XI secolo il castello, sede feudale dei Conti di Verzuolo che dominavano tutta la vallata, essi nel 1172 si sottomisero al Marchesato di Saluzzo rimanendo feudatari del borgo e della valle.\nFra il XV e XVI secolo vi fu un notevole sviluppo del borgo medievale di Verzuolo e delle sue frazioni, in seguito tra il XVI e il XVII si ebbe la decadenza della zona causata dalle lotte per l'autonomia del marchesato che venne dapprima annesso al Regno di Francia nel 1549 e poi a breve inglobato nel Ducato di Savoia nel 1601.\nIn seguito la popolazione del borgo si sposta dalla zona collinare verso la zona pi\u00f9 pianeggiante sviluppando l'area di pianura.\nNel Settecento inizia un notevole sviluppo economico e nell'Ottocento si sviluppa l'industria tessile specie della seta. Agli inizi del Novecento, mentre tramontava il tessile, Luigi Burgo fonda a Verzuolo nel 1905 le Cartiere Burgo, che poi si espanderanno in tutta Italia e all'estero e che rappresentano ancora oggi una cartiera uno degli elementi pi\u00f9 importanti per la vita economica del paese.\nNel 1928 il comune di Villanovetta viene soppresso e il suo territorio incorporato in quello di Verzuolo.\nEconomia.\nA Verzuolo vi \u00e8 una grande tradizione cartaria, dove \u00e8 presente una linea produttiva di oltre 10 m nello stabilimento delle Cartiere Burgo. La maggior parte delle materie prime per la produzione della carta viene trasportata via treno, e giunge presso la locale stazione ferroviaria.\nFino alla met\u00e0 del XIX secolo erano presenti una filanda - Filanda Ponte - utilizzata per la produzione di seta dal baco, e un grosso mulino; entrambe queste attivit\u00e0 sfruttavano il \"canale del corso\" per produrre energia ed erano situate all'interno del centro abitato.\nNel comune \u00e8 anche molto fiorente l'agricoltura, in particolare nelle frazioni di Falicetto e Chiamina, con coltivazioni di pesche, mele, kiwi e in minima parte anche di albicocche.\nPer quanto riguarda l'artigianato, importante \u00e8 la lavorazione locale del ferro battuto, finalizzata soprattutto alla produzione di mobili.\nVerzuolo \u00e8 stato il primo comune d'Italia a sperimentare l'illuminazione pubblica elettrica il 10 settembre 1882.\nInfrastrutture e trasporti.\nStrade.\nVerzuolo \u00e8 attraversata dalla strada provinciale 589, che collega Cuneo a Saluzzo e dalla provinciale 137 che la collega a Lagnasco.\nFerrovie e tranvie.\nLa stazione di Verzuolo \u00e8 posta lungo la ferrovia Savigliano-Saluzzo-Cuneo, priva di traffico passeggeri dal 2012. L'impianto rimane attivo per il traffico merci a servizio delle cartiere fino al 2019.\nDopo che le Cartiere Burgo ha venduto lo stabilimento alla Smurfit Kappa Group nel luglio del 2021,la nuova propriet\u00e0 \u00e8 in volont\u00e0 di riattivare il servizio merci.\nTra il 1880 e il 1948 il comune era altres\u00ec servito dalla tranvia Saluzzo-Cuneo, anch'essa raccordata alle cartiere.\nAmministrazione.\nAltre informazioni amministrative.\nIl comune faceva parte della Comunit\u00e0 montana Valli Po, Bronda, Infernotto e Varaita."}
{"id": "35742", "revid": "1748167", "url": "https://it.wikipedia.org/wiki?curid=35742", "title": "Vezza d'Alba", "text": "Vezza d'Alba (\"V\u00ebssa\" in piemontese) \u00e8 un comune italiano di abitanti della provincia di Cuneo in Piemonte. Fa parte del territorio del Roero.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Vezza d'Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nTradizioni e folclore.\nOgni anno vi si svolge la Fiera Regionale del Tartufo Bianco d'Alba e dei Vini del Roero.\nEconomia.\nUn'attivit\u00e0 importante \u00e8 la coltivazione di vite e pesche; un prodotto tipico \u00e8 la pera madernassa, mentre i vini tipici sono il Roero Arneis e la Favorita.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35743", "revid": "125236790", "url": "https://it.wikipedia.org/wiki?curid=35743", "title": "Vicoforte", "text": "Vicoforte (\"Vi\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nTerritorio.\nVicoforte si trova a circa 30\u00a0km a est da Cuneo, ad un'altitudine di 598 \nFa parte dell'Unione Montana del Monte Regale\n\u00c8 classificato nella zona sismica 3A(sismicit\u00e0 bassa).\nClima.\nIl comune \u00e8 stato inserito nella zona climatica E ed ha un fabbisogno termico di 2891 gradi giorno. La normativa attuale consente l'accensione degli impianti di riscaldamento per quattordici ore giornaliere, dal 15 ottobre al 15 aprile.\nOrigini del nome.\nDa sempre conosciuta come \"Vico\" (dal latino \"Vicus\", luogo abitato da popolazioni rurali), assunse l'attuale denominazione con la delibera del 14 dicembre 1862 e il conseguente regio decreto dell'11 gennaio 1863. L'aggiunta del termine \"forte\" \u00e8 dovuta al fatto che fino al 1684 \u00e8 esistita una fortificazione.\nStoria.\nL'area in cui oggi si trova Vicoforte venne abitata dapprima dai liguri bagienni, fino alla conquista avvenuta nel I secolo a.C. da parte dei romani, i quali inserirono le popolazioni locali nella trib\u00f9 Camilia. A comprovare l'effettiva presenza di Roma in quelle terre \u00e8 stato il ritrovamento di resti di tombe con manufatti, attualmente conservati nel museo civico di Cuneo.\nPoco o nulla si sa del periodo altomedioevale, si deve giungere a poco prima l'anno mille per trovare menzione di Vico come parte del distretto post-carolingio conosciuto come \"Comitato di Bredulo\". Successivamente, nel diploma del 26 gennaio 1041 dell'imperatore Enrico III il Nero troviamo indicata per la prima volta la pieve di San Pietro in Vico.\nNel 1118 la comunit\u00e0 vicese appare gi\u00e0 piuttosto attiva, ottenendo in quel periodo la compropriet\u00e0 della boscaglie locali (importante risorsa del tempo) con il vescovo di Asti. Nel 1210 Vico si dota del suo primo codice di leggi scritte, con la raccolta e redazione delle \"Consuetudini di Vico\".\nNella prima parte del XIII secolo \u00e8 da segnalare un notevole spostamento di famiglie vicesi verso un'altura vicina detta \"Monte di Vico\". Esse andarono a comporre il nucleo primigenio della \"Villa Nova\", successivamente denominata \"Montis Regalis\": l'odierna Mondov\u00ec.\nDopo il 1231 Vico venne ridotta al rango di \"villario\" e posta sotto l'amministrazione del distretto monregalese, dal quale dipender\u00e0 per l'intero medioevo fino all'editto del 19 luglio 1698 di Vittorio Amedeo II di Savoia.\nNel XVI secolo notevole a Vico fu l'espandersi della devozione mariana, la quale port\u00f2 all'inizio della costruzione del santuario, mentre nel secolo successivo prese parte attiva nella guerra del sale, durante la quale i rivoltosi occuparono e distrussero la locale fortezza. La rivolta ebbe come conseguenza la deportazione di una parte della popolazione verso il Vercellese, la separazione del borgo dalla citt\u00e0 da cui dipendeva e il suo infeudamento, nel 1722, al conte Giuseppe Gerolamo Derossi di Usseglio. Nel 1748 Vico venne acquistata dai Ferrero d'Ormea che lo tenne fino al 1796 quando decaddero i poteri feudali.\nIl fatto di trovarsi in una posizione strategica port\u00f2 Vico e la vicina Mondov\u00ec negli interessi di Napoleone Bonaparte durante la sua campagna d'Italia e Vico ebbe a soffrire di rappresaglie e vandalismi. Nel 1809 i francesi vi fecero soggiornare papa Pio VII, prigioniero e diretto a Savona.\nNel XX secolo, durante l'ultima guerra, Vicoforte pag\u00f2 un notevole tributo di vite nella resistenza, mentre nel 1994 l'alluvione fece diversi danni anche a Vicoforte, causando anche una vittima.\nSimboli.\nLo stemma di Vicoforte \u00e8 descritto come \"Di rosso alla croce d'argento. Ornamenti: la fronda di palma e l'aquila; arma cima di corona marchionale\".\nSi tratta di uno stemma non ancora riconosciuto. Esiste anche un motto in latino cui si \u00e8 giunti attraverso i disegni dello stemma presenti negli archivi: \"Viribus Ingenique Ciunt Utroque Superbos\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Vicoforte sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nStrade.\nIl paese si trova lungo l'originario tracciato della Strada statale 28 del Colle di Nava.\nFerrovie.\nVicoforte \u00e8 servita dalla fermata di Vicoforte-San Michele, ex stazione posta lungo la ferrovia Torino-Savona servita da treni regionali svolti da Trenitalia nell'ambito del contratto di servizio stipulato con la Regione Piemonte.\nFino al 1953 il collegamento con la stazione era svolto mediante la tranvia elettrica Mondov\u00ec-San Michele.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'Unione Montana del Monregale, nata dallo scioglimento della comunit\u00e0 montana Alto Tanaro Cebano Monregalese"}
{"id": "35744", "revid": "2010461", "url": "https://it.wikipedia.org/wiki?curid=35744", "title": "Vignolo", "text": "Vignolo (\"Vigneul\" in piemontese, \"Vinhoel\" in occitano) \u00e8 un comune italiano di abitanti della provincia di Cuneo in Piemonte.\nFa parte della Comunit\u00e0 montana Valle Stura, e della Conurbazione 2 della citt\u00e0 di Cuneo. \nVignolo conserva ancora oggi una struttura urbanistica di stampo medievale nella quale emergono diversi edifici che portano i segni delle storia secolare del piccolo borgo pedemontano. All'interno di questo contesto sono molti gli affreschi, di origine religiosa, che decorano facciate e muri delle case del concentrico narrando con le loro immagini storie e tradizioni di un tempo che \u00e8 ormai passato.\nSecondo una curiosa leggenda \u00e8 abitata da un folletto, \"\u201dPetitmenin\u201d\" che si aggira per i boschi e per le viuzze seminando dispetti e pasticci. Nel 2020 \u00e8 stato inaugurato \"\u201c\u2018L pa\u00efs d\u2019Petitmenin\u201d\" con l\u2019annesso sentiero che porta a Madonna degli Alpini.\nStoria.\nVignolo, anticamente chiamato Vinoleum, deve il suo nome alla fama di zona un tempo molto ricca di uva e olio di noce. \nVanta origini molto antiche, VII sec., infatti fin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', cui apparteneva il territorio feudale di Vignolo, anche se i primi documenti certi sono successivi. \nPrima feudo dei marchesi di Saluzzo nella Valle Grana pass\u00f2 in seguito sotto il dominio sabaudo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nNel comune di Vignolo transita la linea 3 Cuneo-Cervasca-Vignolo-Bernezzo della conurbazione di Cuneo, che collega il comune ai comuni di Cervasca e Bernezzo e alla citt\u00e0 di Cuneo, cos\u00ec da permettere ai cittadini l'accesso ai collegamenti offerti dal trasporto pubblico extraurbano e alla Stazione di Cuneo, visto che il comune in questione non \u00e8 servito da trasporto su ferro.\nAutobus.\nIl Comune di Vignolo non \u00e8 servito da trasporto su ferro, ma solo da linee di trasporto pubblico locale:\nIn questo modo, il comune \u00e8 collegato alla citt\u00e0 di Cuneo, cos\u00ec da permettere ai cittadini l'accesso agli altri collegamenti offerti dal trasporto pubblico, urbano ed extraurbano, e alla Stazione centrale di Cuneo. Inoltre, vi transitano servizi autobus speciali per Istituto Alberghiero di Dronero e Zona Industriale di Ronchi."}
{"id": "35745", "revid": "1543377", "url": "https://it.wikipedia.org/wiki?curid=35745", "title": "Villafalletto", "text": "Villafalletto (\"Vila Fal\u00e8t\" o anche semplicemente \"Vila\" in piemontese) \u00e8 un comune italiano di abitanti della provincia di Cuneo in Piemonte. \u00c8 posto sulla riva destra del Maira.\nVillafalletto \u00e8 nota in particolare per essere stata la citt\u00e0 natale di Bartolomeo Vanzetti, l'emigrato italiano diventato anarchico che, insieme a Nicola Sacco, venne ingiustamente condannato alla sedia elettrica con sentenza eseguita nel 1927 nel carcere di Charlestown (Massachusetts). Una targa riportante la dicitura \"apostolo di fede pag\u00f2 con la vita l'amore per gli umili\" \u00e8 collocata (apposta \"a cura del Comitato Sacco e Vanzetti\") sui muri della casa in cui nacque Bartolomeo Vanzetti.Le met\u00e0 delle ceneri di Bartolomeo Vanzetti, che fu riabilitato insieme al compagno di sventura Nicola Sacco dal governatore Michael Dukakis del Massachusetts nel 1977, si trovano nel cimitero di Villafalletto, inumate nella tomba di famiglia. Vennero trasportate personalmente dalla sorella Luigina che lasci\u00f2 gli Stati Uniti il 28 settembre 1927. Il funerale si tenne il successivo 14 ottobre.\nStoria.\nL'epoca romana.\nL'origine dell'abitato di Villafalletto si fa risalire almeno all'epoca romana, periodo di cui si sono trovati diversi reperti archeologici come tombe, epigrafi e monete riportanti l'effigie di Nerone.\nIl medioevo.\nLa prima citazione del borgo in epoca medievale sono rintracciabili in un documento riguardante il passaggio di propriet\u00e0 del feudo di \"Villa\" da Alineo I, vassallo di Roggiero conte di Auriate, al marchese Aleramo di Savona. A questo periodo risale il castello locale, collocato sulle rive del fiume Maira presso il paese. Il nome della cittadina viene nuovamente citato in un documento del 1163 quando il marchese Manfredo I di Saluzzo la acquist\u00f2 tra i propri feudi.\nDalla signoria dei Falletti all'epoca moderna.\nIl dominio dei marchesi di Saluzzo perdur\u00f2 su Villafalletto per circa duecento anni sino al 18 giugno 1322, anno in cui questi vendettero il feudo ai marchesi del Carretto, i quali dopo appena dieci anni di signoria, lo cederanno alla famiglia piemontese dei Falletti, marchesi di Barolo, che lo tennero con titolo di conti per quasi mezzo millennio. \u00c8 grazie alla signoria dei Falletti che l'abitato prende il nome latino di \"Villafallettorum\" da cui il moderno Villafalletto.\nSar\u00e0 sotto la liberalit\u00e0 dei Falletti che la comunit\u00e0 nel 1461 riusc\u00ec a dotarsi dei primi statuti, riuscendo a mantenersi in pace sino al 1487 quando, la vigilia di Natale, il paese venne investito dalla guerra con il marchesato di Saluzzo. La citt\u00e0 venne nuovamente occupata dai francesi prima, dai Savoia nel 1641 e nel 1744 dagli spagnoli. Sar\u00e0 ancora una volta grazie alla mediazione dell'ultimo conte, Carlo Tancredi Falletti (oggi dichiarato venerabile), che negli anni della restaurazione austriaca, che il paese verr\u00e0 risparmiato dai saccheggi di francesi e filo-austriaci.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Villafalletto sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nLa fermata di Villafalletto, attivata nel 1892, sorgeva lungo la ferrovia Savigliano-Saluzzo-Cuneo e fu soppressa nel 2003.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35746", "revid": "1543377", "url": "https://it.wikipedia.org/wiki?curid=35746", "title": "Villanova Mondov\u00ec", "text": "Villanova Mondov\u00ec (\"Vilaneuva d\u00ebl Mondv\u00ec\" in piemontese) \u00e8 un comune italiano di abitanti della provincia di Cuneo in Piemonte. Il paese si articola in varie frazioni: Branzola, Madonna del Pasco, San Grato, Santa Lucia, Villavecchia, Garavagna, Roracco, Bongiovanni, Caporale, Eula, Dossi, Paganotti. Il paese \u00e8 bagnato da fiume Ellero.\nStoria.\nMedioevo.\nII documento pi\u00f9 antico, in cui si fa cenno a Villanova Mondov\u00ec, \u00e8 un diploma dell'imperatore di Germania Ottone IV dell'anno 1210: essa sorgeva in localit\u00e0 \"San Nicolao\", dal nome appunto del titolare dell'antica Chiesa, ed era in feudo ai Signori di Morozzo. Il primitivo borgo venne interamente \"corroso ed occupato\" dal fiume Ellero che, in seguito ad una \"grossa fiumana\", non solo aveva cambiato il suo corso, ma ora scorreva fin sotto e dentro le mura dell'antica Parrocchiale.\nSulle rovine della Chiesa fu poi edificata una Cappella dedicata al Santo vescovo Nicolao, rasa al suolo da un'altra piena dell'Ellero nel 1300. \"Dopo l'inondazione e distruzione che fece Ellero dell'antica Villanova\", gli abitanti di questa e delle \"ville\" limitrofe, sia per difendersi dai nemici che per assicurarsi dalle inondazioni, si spostarono sulla collina di Villavecchia, dove gi\u00e0 sorgeva una Chiesetta dedicata a Santa Caterina Vergine e Martire con accanto un Monastero di Suore.\nL'importanza di Villanova and\u00f2 via via crescendo, anche per il \"forte\" Castello di cui era munita. Il paese venne poi cinto di mura e, a partire dal 28 aprile 1369, venne dotato anche di una Fortezza detta \"Bastita\".\nL'accesso alla cittadella era consentito solo attraverso tre porte con ponte levatoio: una a mezzodi', sotto il Castello, detta \"Porta Caterina\"; l'altra a settentrione detta \"Porta Garombo\" o \"del Fango\"; la terza a levante sopra al Rivelino detta \"Porta Bonna\". II paese si estendeva per\u00f2 anche ampiamente fuori del recinto fortificato e comprendeva: la Riviera, il popolatissimo sobborgo del Pasquero, il quartiere Roatta, il Borgo di Branzola oltre alle frazioni della campagna: Bongiovanni, Eula, Pasco e San Grato, Garavagna, Paganotti e Dossi, Roracco Soprano e Sottano.\nLa Chiesetta di Santa Caterina certo non poteva pi\u00f9 contenere tutta la popolazione e, a partire dal 1309, venne ampliata allo scopo di contenere non solo gli abitanti del Capoluogo, ma anche quelli del piano e delle frazioni e gli stessi abitanti di Pianfei.\nNel 1372, Villanova, che nel frattempo era passata sotto la dominazione di Galeazzo Visconti, sub\u00ec un lungo assedio e, espugnata, pass\u00f2 insieme con Mondov\u00ec, dapprima sotto Amedeo di Savoia, da lui a Ludovico d'Angi\u00f2 e a Teodoro di Monferrato, per tornare nel 1396 sotto Casa Savoia.\nDal 1500 all'Unit\u00e0 d'Italia.\nNel 1540 Villanova venne ancora cinta d'assedio, ma mentre Mondov\u00ec cadeva nel le mani dei francesi, essa resistette con \"mirabile costanza\".\nCon Decreto 8 marzo 1544 il duca di Savoia premiava la fedelt\u00e0 dei Villanovesi, provata con tanta tenacia, rendendo il paese \"autonomo e indipendente da Mondovi'\".\nMa ci\u00f2 non valse a scoraggiare i Francesi che ancora nel 1554 ritornarono all'assalto, circondarono la \"Villa\" da ogni parte, incendiando tutte le case man mano che avanzavano.\nGli assedianti riuscirono anche a collocare nove pezzi di artiglieria sull'altura verso Monte Calvario e con questi si aprirono una larga breccia nel muro di cinta.\nIl Paese venne saccheggiato ed incendiato il 3 aprile 1554.\nCaduta in mano ai Francesi, Villanova fu obbligata ad unirsi con Mondovi' ed il 23 maggio 1555 nella Chiesa Parrocchiale i capi famiglia firmarono l'atto di sottomissione al re di Francia.\nIl 5 ottobre 1620 il sig. Arduino di Clermont, signore di S. Giorgio, venne investito del contado di Villanova e delle sue dipendenze ed il 24 dicembre 1621 il duca Carlo Emanuele 1 ne decret\u00f2 la separazione da Mondovi'.\nAl conte Arduino succedette nel 1626 Stefano Donzello, detto Bortega.\nMorto questi, il feudo pass\u00f2 a Giovanni Fausone suo nipote alla cui famiglia rimase per pi\u00f9 di un secolo.\nDurante la lunga lotta che contrappose in Piemonte i \"madamisti\" seguaci di Cristina di Savoia (la famosa Madama Reale) fautori di un'alleanza con la Francia, ai \"principisti\" seguaci del Cardinale Maurizio e del principe Tommaso di Carignano, filospagnoli, prevalendo in Villanova il partito a favore dei principi, la duchessa decise di assicurarsene il possesso mandando nell'estate del 1641 un reggimento francese composto in massima parte da Ugonotti, con compito di impadronirsi a nome della duchessa di Villanova e dintorni.\nQuando si fu liberata dagli Ugonotti, inizi\u00f2 per Villanova un periodo di controversie e di liti, ricordiamo soltanto quella con Mondovi' per la gabella sul sale e quella con Roccaforte per lo sfruttamento dei boschi.\nIl 19 luglio 1698 Villanova diventa comune autonomo con Decreto del duca Vittorio Amedeo II di Savoia.\nNel 1730, anche se era alquanto decaduta ed aveva cessato di essere Fortezza, Villanova era tuttavia \"uno dei luoghi e comunit\u00e0 pi\u00f9 grandi e riguardevoli di tutta la provincia di Mondov\u00ec\".\nNel periodo dal 1778 al 1892 Villanova divenne sede della Pretura Mandamentale dei comuni di Villanova, Pianfei e Roccaforte.\nIl 25 dicembre 1798 in Villanova, come in tutti i luoghi del Piemonte, sopraffatti e spadroneggiati dai Francesi, s'inaugur\u00f2 la Repubblica.\nMa i villanovesi, stufi di quel governo sfruttatore, si armarono e scacciarono i Francesi a viva forza.\nI Francesi, ritornati nel 1800, si vendicarono uccidendo 20 persone, bruciando le scritture estratte dagli archivi comunali e saccheggiando tutto il paese.\nNel 1814 ritorn\u00f2 il Regio Governo dei Savoia e il 30 giugno in Villanova venne installato il nuovo consiglio comunale.\nDal 1814 in poi in Villanova il borgo inferiore acquista importanza a discapito di quello superiore, gli uffici pubblici, le scuole, vengono trasferiti al piano in sedi pi\u00f9 adatte.\nXX secolo.\nVillanova Mondov\u00ec figura tra le citt\u00e0 decorate al valor militare per la guerra di Liberazione; \u00e8 stata, infatti, insignita della Croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale. Tra i patrioti di quegli anni si ricordano i villanovesi Francesco Forzani, primo sindaco di Villanova Mondov\u00ec dopo la liberazione, Primo Silvestrini, industriale e primo sindaco di Mondov\u00ec dopo la liberazione, e Giovanni Bessone, giornalista, professore e vice-direttore della \"Gazzetta di Mondov\u00ec\".\nGli anni del secondo dopoguerra appartengono, come nel resto dell'Italia, all'ottimismo ed alla speranza: sono gli anni del \"boom economico\" in cui la stessa Villanova, trascinata dalla spinta manifatturiera della fornace Merlo, delle cave Giuggia e Saisef e delle ceramiche Musso e Silvestrini, cresce sensibilmente e acquista un ruolo di prima fila nel distretto industriale del Monregalese.\nNegli anni settanta, tuttavia, la crisi coinvolge anche Villanova che, nonostante la riconversione della ceramica Musso nell'industria elettrospaziale Hellervall e gli investimenti produttivi attuati della ceramica Silvestrini, conosce una forte depressione industriale.\nA partire dagli anni ottanta, tuttavia, Villanova Mondov\u00ec beneficia di un nuovo periodo di forte espansione commerciale, in virt\u00f9 della creazione dell'area artigianale in localit\u00e0 Bongiovanni.\nXXI secolo.\nA cavallo degli anni Duemila, poi, un periodo di commissariamento - conseguente alla caduta del primo cittadino ad opera di parte della sua stessa maggioranza - rischia di compromettere la crescita del paese: \u00e8 soltanto l'opera del commissario prefettizio Claudia Bergia a permettere a Villanova una fase di sviluppo economico e sociale. Un museo viene inaugurato nel 2014 in Santa Caterina in Villavecchia alla memoria di Fernando Bassani. \nNell'esposizione si contano decine di opere tra cui spiccano \"I Mondi\" e \"Secundum Sindonem\".\nOnorificenze.\nVillanova Mondov\u00ec \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Villanova Mondov\u00ec sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nPosta lungo la strada provinciale 5 di collegamento con Mondov\u00ec, Villanova fu collegata fra il 1902 e il 1952 al capoluogo monregalese mediante un ramo della tranvia Fossano-Mondov\u00ec-Villanova, elettrificata nel 1943, del quale costituiva il capolinea meridionale. Nei pressi della stazione di Villanova era raccordata la cava di ghiaia detta della Rocchetta.\nAmministrazione.\nAltre informazioni amministrative.\nIl comune fece parte della comunit\u00e0 montana Alto Tanaro Cebano Monregalese."}
{"id": "35747", "revid": "1543377", "url": "https://it.wikipedia.org/wiki?curid=35747", "title": "Villanova Solaro", "text": "Villanova Solaro (\"Vilaneuva\" o \"Vilaneuva Sol\u00e0r\" in piemontese) \u00e8 un comune italiano di abitanti della provincia di Cuneo in Piemonte.\nPrende nome dalla famiglia astigiana guelfa dei Solaro/Solari, ed il suo castello risale sicuramente a prima del 1335, l'anno in cui si hanno fonti certe sulla sua esistenza\nGeografia Fisica.\nTerritorio.\nIl Comune di Villanova Solaro sorge a 268\u00a0, delimitato ad ovest dal Torrente Varaita e ad est dal Rivo Foll\u00eca (\"Fel\u00eca\")\nConfina a nord-ovest con Moretta, a ovest con Torre San Giorgio, a est con Murello a sud con Scarnafigi e Ruffia.\nStoria.\nNel 1327 Filippo d'Acaja ne ordin\u00f2 la ricostruzione, la mun\u00ec di fortezze murarie e la ripopol\u00f2. Si separ\u00f2 da Moretta nel 1423. .\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Villanova Solaro sono , cos\u00ec suddivisi per nazionalit\u00e0, elencando per le presenze pi\u00f9 significative:\nFrazioni.\nLe frazioni di Villanova Solaro sono il Vernetto e gli Airali, che distano 2,5\u00a0km dal capoluogo comunale.\nAl Vernetto \u00e8 presente una chiesetta dedicata a San Giovanni Battista.\nInfrastrutture e trasporti.\nFerrovie.\nFra il 1886 e il 1959 la localit\u00e0 era servita da una stazione posta lungo la ferrovia Moretta-Cavallermaggiore.\nStrade.\nVillanova Solaro \u00e8 attraversata dalle seguenti strade provinciali:\nMobilit\u00e0 urbana.\nIl comune \u00e8 servito da un'autolinea che lo collega a Savigliano, attiva nel periodo scolastico"}
{"id": "35748", "revid": "1543377", "url": "https://it.wikipedia.org/wiki?curid=35748", "title": "Villar San Costanzo", "text": "Villar San Costanzo (\"\u00cbl Vilar San Costans\" in piemontese, \"Vilar San Coustans\" in occitano) \u00e8 un comune italiano di abitanti della provincia di Cuneo in Piemonte.\nDiversi comuni in Piemonte riportano il toponimo \"Villar\", probabilmente di derivazione medievale, quando si parlava la lingua occitana.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era allora inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Villar San Costanzo sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Valli Grana e Maira."}
{"id": "35749", "revid": "322321", "url": "https://it.wikipedia.org/wiki?curid=35749", "title": "Vinadio", "text": "Vinadio (\"Vinaj\" in piemontese, \"Vinai\" in occitano) \u00e8 un comune italiano di abitanti della provincia di Cuneo in Piemonte.\nGeografia fisica.\n\u00c8 situato nella Valle Stura di Demonte (Alpi Marittime), lungo il fiume Stura, ed \u00e8 - assieme alle vicine cittadine di Demonte e Pietraporzio - uno dei comuni occitani del Piemonte. Il territorio comunale di Vinadio \u00e8 molto esteso, basti pensare che \u00e8 il secondo, in Piemonte, dopo quello della citt\u00e0 di Alessandria.. Raggiunge il suo punto pi\u00f9 elevato nella vetta della cima di Corborant (3.010 m). Fino al 1947 il territorio comunale comprendeva anche l'alta val di Ciastiglione, poi passata alla Francia.\n\u00c8 localit\u00e0 turistica e localit\u00e0 termale (Bagni di Vinadio, a quota 1.305 ). Nella frazione di Sant'Anna di Vinadio sorge un santuario - il Santuario di Sant'Anna - che \u00e8 il luogo di culto cristiano posizionato alla maggiore altitudine in Europa (2.035 metri).\nStoria.\nFin dall'epoca longobarda vi operarono i monaci della potente abbazia di San Colombano di Bobbio e al suo ricco feudo reale ed imperiale monastico, cui dipese l'.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valle Stura.\nSport.\nLa cittadina era stata designata come teatro d'arrivo della diciottesima tappa del Giro d'Italia 2001: tuttavia, in seguito ad una perquisizione effettuata la notte precedente dai NAS negli alberghi dei ciclisti, questi ultimi hanno deciso di non disputare la tappa in segno di protesta. Quindici anni dopo il paesino ospit\u00f2 un altro arrivo di tappa, la ventesima del Giro d'Italia 2016: vinse in solitaria l'estone Rein Taaram\u00e4e, mentre conquist\u00f2 la maglia rosa Vincenzo Nibali.\nMonumenti e luoghi d'interesse.\nForte Albertino.\nLe fortificazioni sono tra i pi\u00f9 significativi esempi di architettura militare dell'arco alpino. Lo sviluppo longitudinale del forte \u00e8 di 1200 metri su tre livelli con circa 10\u00a0km di percorsi interni. Nel corso dell'ultima guerra, il Forte fu oggetto di diversi bombardamenti Angloamericani; le sue mura ne portano ancora i segni. Eretto da Casa Savoia al tempo del Regno di Sardegna. Il restauro \u00e8 stato completato negli anni duemila ed \u00e8 sede di visite turistiche e manifestazioni culturali.\nComunicazioni.\nVinadio \u00e8 raggiungibile da Borgo San Dalmazzo (provincia di Cuneo) attraverso la strada statale n. 21 per il Colle della Maddalena (confine di stato con la Francia)."}
{"id": "35750", "revid": "2373", "url": "https://it.wikipedia.org/wiki?curid=35750", "title": "Viola (Italia)", "text": "Viola (\"Viola\" in piemontese, \"vio\u0159a\" nella variet\u00e0 alto-monregalese parlata in loco) \u00e8 un comune italiano di abitanti della provincia di Cuneo in Piemonte.\nStoria.\nIl paese ha origini molto antiche, come testimonia il toponimo che significa \"piccola via\" e potrebbe alludere a una via secondaria romana che, attraverso il valico del Mindino e Prato Rotondo, metteva in comunicazione con la Liguria. Secondo un'altra ipotesi, invece, si trattava di una via dell'olio (\"via olea\") dalla Liguria al Piemonte, supportata dal fatto che figura in documenti antichi con il nome in latino \"Vehola\".\nIn documenti del 1142 viene menzionata come comunit\u00e0 attiva, facente parte del marchesato di Bonifacio del Vasto, discendente dal famoso Aleramo e fondatore del marchesato di Ceva.\nSotto il dominio di quest'ultima casata, protrattosi fino al termine del secolo XVII, il feudo venne spartito fra gli ultimi discendenti del marchese e parte di esso pass\u00f2 ai Faussone, ai Vegnaben ed ai Promis.\nNel 1794, Viola sub\u00ec l'invasione napoleonica con tutte le nefaste conseguenze: sul colle di San Giacomo sono ancora ben evidenti i resti delle trincee di quelle memorabili battaglie.\nIl torrente Mongia, che sorge alle falde del Monte Mindino, divide Viola in due borghi: borgo Castello ove si vedono ancora i segni dell'antica fortezza. Sulla piazza del castello, in \"platea castri\", come attesta un antico documento, si amministrava la giustizia e si punivano, alla presenza della popolazione, i colpevoli dei vari reati secondo le allora vigenti leggi locali.\nSull'altra sponda \u00e8 abbarbicato il capoluogo, dove \u00e8 presente la parrocchiale di San Giorgio, fondata all'incirca nel 1190.\nIn seguito al notevole incremento della popolazione s'impose l'ampliamento della chiesa, che per ben tre volte fu ingrandita sino a raggiungere le dimensioni attuali.\nAmministrazione.\nAltre informazioni amministrative.\nViola fece parte della comunit\u00e0 montana Alto Tanaro Cebano Monregalese."}
{"id": "35751", "revid": "1862310", "url": "https://it.wikipedia.org/wiki?curid=35751", "title": "Vottignasco", "text": "Vottignasco (\"Votignasch\" in piemontese) \u00e8 un comune italiano di abitanti della provincia di Cuneo in Piemonte.\nOrigini del nome.\nIn base ad uno studio etimologico dei toponimi \u00e8 possibile che il nome del luogo sia di origine celtica, a motivo del suffisso \"asco\".\nAl nome Vottignasco si vuol attribuire una derivazione latina \"vitis\" o \"vitigenus\" che sta ad indicare un luogo adatto alla coltivazione della vite.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione del territorio sar\u00e0 poi organizzata dall'abbazia di Pagno.\nSimboli.\nLo stemma del Comune di Vottignasco \u00e8 stato concesso con decreto del presidente della Repubblica del 12 settembre 2003.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 il Vottignasco, mai spintosi oltre le divisioni dilettantistiche del campionato italiano di calcio."}
{"id": "35753", "revid": "533647", "url": "https://it.wikipedia.org/wiki?curid=35753", "title": "Delia (Italia)", "text": "Delia (\"La Dielia\" in siciliano) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nDelia sorge su un pend\u00eco che guarda Libeccio e tende ad estendersi verso est, a ridosso del colle detto della Croce, assumendo la forma caratteristica di un ampio anfiteatro. Ha una quota di m.447 sul livello del mare. \u00c8 circondata da ubertosi colli, colmi di mandorli e ulivi. Vi si gode da una parte l'ampio panorama delle colline antistanti che scendono gradatamente verso il Salso e delle colline che sovrastano la Piana di Gela. Dall'altro si gode il non meno gradito panorama dei colli antistanti Campobello di Licata e Naro, il cui antico fortilizio si staglia all'orizzonte nei suoi pittoreschi contorni. Dalle ultime case di Monserrato si domina la visuale dell'ampio semicerchio che va da Canicatt\u00ec, tocca le alture rocciose delle Madonie e permette di vedere, nelle giornate limpide, il pennacchio fumoso dell'Etna. Da Delia si pu\u00f2 quindi godere un paesaggio vario ed ameno con aspetti pittorici di graditissimo effetto. A qualche centinaio di metri dall'abitato sorge, su scoscesa rupe, un vecchio fortilizio, il Castello Normanno, di recente restauro.\nStoria.\nSi vuole che sul punto in cui si trova Delia sorgesse una volta l'antica Petiliana o Petilia. Vito Amico dice che il nome Delia sarebbe derivato al paese dal fatto che Petiliana era ornata di un tempio sacro alla dea Diana. Il nome Diana, che molte ragazze ereditavano, con frequenza fino a decenni fa, dalle loro ave, sembrerebbe confermare questa ipotesi. Qualcuno vorrebbe che il nome Delia fosse di etimologia araba e significherebbe vigneto. Nel De Spucches troviamo che il Comune di Delia fu fondato da Gaspare Lucchesi, barone di Delia, tra il 1581 e il 1600. Nel 1623 un suo discendente, Giuseppe Lucchesi, viene nominato Marchese di Delia. Nel 1622, dal vescovo di Agrigento, viene eretta a parrocchia la chiesa Madrice. Il 23.10.1689, la parrocchia di Delia viene eretta ad Arcipretura, mentre la chiesa fu ampliata nel 1791, ma la navata centrale \u00e8 di costruzione anteriore al secolo XVII.\nNel 1698, in seguito al matrimonio di Maria, unica figlia del Marchese Nicola Antonio Lucchesi, con Ferdinando Gravina, Principe di Palagonia, Delia pass\u00f2 a questa famiglia che l'ha tenuta sino al secolo XIX, epoca in cui essa vendette tutti i diritti alla famiglia Tinebra. Delia, che apparteneva alla diocesi di Agrigento, nel 1844, con bolla di Gregorio XVI, pass\u00f2 alla diocesi di Caltanissetta. Vito Amico ci d\u00e0 notizia di un censimento della popolazione di Delia avvenuto verso il 1650, periodo in cui il paese contava 288 case e 1071 abitanti. In un censimento del 1713 le case salgono a 403 e gli abitanti a 1705.\nDelia patriottica non manc\u00f2 di dare il suo, sia pur modesto, contributo alla causa del Risorgimento. Infatti, serba ancora il ricordo di alcuni \"picciotti\" che parteciparono alla liberazione della Sicilia dopo lo sbarco di Garibaldi a Marsala. Dopo il plebiscito e l'annessione all'Italia, la storia di Delia rientra nel grande quadro nazionale.\nSociet\u00e0.\nTradizioni e folclore.\nLa celebrazione della Settimana Santa \u00e8 l'occasione folclorica principale nel paese. Dalla domenica delle Palme alla Domenica in Albis, in molti accorrono alla celebrazione dei sacri riti nonch\u00e9 alla partecipazione del composito programma drammaturgico messo in scena dall'associazione folcloristico-culturale Settimana Santa Delia. Il copione di riferimento \u00e8 il Riscatto di Adamo di Filippo Orioles con parti modificate di Calogero Ferrara.\nEconomia.\nL'economia del paese si basa sull'agricoltura di cereali, olive, mandorle e uva. Importante \u00e8 anche l'allevamento di ovini, bovini ed equini. Presente \u00e8 l'artigianato della lavorazione del vetro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn passato nel comune hanno avuto sede alcune societ\u00e0 di calcio che hanno disputato campionati dilettantistici regionali, tra le quali la Gorgonia e il Real Petilla Delia. Nella stagione 2017-2018 nascono due nuove realt\u00e0 calcistiche, l'Atletico Gorgonia e la Nuova Petiliana che partecipano al campionato di Terza Categoria regionale."}
{"id": "35754", "revid": "201640", "url": "https://it.wikipedia.org/wiki?curid=35754", "title": "Simone Martini", "text": "La sua formazione avvenne, probabilmente, nella bottega di Duccio di Buoninsegna. Ancora giovane e sconosciuto, ricevette il prestigioso incarico di dipingere la Maest\u00e0 del Palazzo Pubblico di Siena, e da allora la sua fama crebbe senza soste. Lavor\u00f2 ad Assisi, Roma, Napoli, oltre che, naturalmente, nella sua citt\u00e0 natale. Nel 1340 si trasfer\u00ec ad Avignone, all'epoca sede del papato, dove mor\u00ec nel 1344, lasciando una forte influenza anche nel mondo dell'arte gotica francese.\nBiografia.\nIpotesi sulla formazione.\nSimone Martini nacque a Siena nel 1284 circa. Nessuna fonte certa esiste sulla sua formazione, ma \u00e8 consolidata l'ipotesi che essa si sia svolta nella bottega di Duccio di Buoninsegna. Tuttavia, la presenza nella pittura di Simone, gi\u00e0 nelle sue opere pi\u00f9 precoci giunte sino a noi, anche di elementi non ducceschi lascia presumere che il tirocinio del pittore sia stato arricchito anche da esperienze diverse. Innanzitutto, in Simone si coglie una particolare sensibilit\u00e0 per la resa plastica delle figure umane, sicuramente maggiore di quanto non fosse nella coeva pittura senese e in quella di Duccio in particolare, il che rende ipotizzabile un contatto, gi\u00e0 in et\u00e0 giovanile, con le novit\u00e0 giottesche.\nPossibile veicolo di tale contatto potrebbe essere stato Memmo di Filippuccio \u2013 futuro suocero di Simone\u00a0\u2013che fu attivo nel cantiere assisiate apprendendovi della rivoluzione giottesca, poi diffusa in area senese. La traccia dell'attivit\u00e0 di Simone in San Gimignano, ove era situata la bottega di Memmo, e i futuri rapporti familiari con quest'ultimo, legittimerebbero l'ipotesi che la formazione di Simone Martini si sia completata proprio presso Memmo.\nAltro elemento caratterizzante l'opera di Simone, sin dagli esordi noti, \u00e8 la sua attenzione per le arti suntuarie, fiorenti nella Siena del tempo. Ne \u00e8 testimonianza il diffuso utilizzo di raffinati stampini e punzoni, mediante i quali Simone arricchisce di eccezionali elementi decorativi i suoi dipinti (si pensi ai nimbi della Vergine e del Bambino della Maest\u00e0 del Palazzo Pubblico). Del pari gli oggetti in oro illusionisticamente raffigurati nelle sue opere sono riprodotti con ineguagliabile maestria (si veda in questo senso il trono della Vergine della stessa Maest\u00e0, quasi un ingrandimento di alcuni bellissimi reliquiari senesi dell'epoca). Sulla base di questi elementi si \u00e8 ipotizzato che il giovane Simone abbia avuto familiarit\u00e0 con l'arte orafa. Ipotesi che peraltro potrebbe spiegare anche un ulteriore elemento distintivo dell'opera del Martini, cio\u00e8 la sua conoscenza del gusto gotico oltremontano, diffuso a Siena soprattutto nel campo dell'oreficeria, \u00e8 evidente la ripresa, nelle decorazioni a smalto, di modelli stilistici transalpini, come ad esempio nell'opera di Guccio di Mannaia.\nLe prime opere.\nI primi segni documentati dell'attivit\u00e0 artistica di Simone Martini risalgono al 1305-1310 circa, quando il giovane Simone aveva circa 20-25 anni. A questa prima fase di attivit\u00e0 sono attribuite una \"Madonna col bambino\", di cui si ignora la collocazione di origine e che \u00e8 oggi esposta nella Pinacoteca Nazionale di Siena (catalogata come opera n. 583), e una \"Madonna della Misericordia\", proveniente dalla chiesa di San Bartolomeo a Vertine, nel Chianti, e anch'essa esposta nella Pinacoteca Nazionale di Siena. Quest'ultima si ritiene prodotta in collaborazione con Memmo di Filippuccio, soprattutto nei \"raccomandati\" raccolti sotto il manto di Maria. A questa fase alcuni ritengono debba appartenere anche la \"Croce dipinta\" proveniente dal Convento delle Cappuccine a Siena e anch'esso conservato alla Pinacoteca Nazionale di Siena. Questo primo Simone Martini \u00e8 molto vicino a Duccio di Buoninsegna, come \u00e8 evidente dal volto, manto e postura di Maria nella \"Madonna col Bambino n. 583\". Tuttavia la ricchezza di dettagli decorativi e la resa scrupolosa di dettagli anatomici denotano il talento di Simone Martini, gi\u00e0 in questi primi anni.\nSuccessivamente a queste prime opere, ma in un periodo ancora precedente la realizzazione della grandiosa \"Maest\u00e0 del Palazzo Pubblico\" di Siena, si ritiene che Simone Martini abbia dipinto un affresco di cui rimane solo la testa della Madonna, ed ospitata oggi dalla Chiesa di San Lorenzo al Ponte a San Gimignano (1310 ca.), e una lacunosa \"Maest\u00e0\" in esposizione al Museo di Capodimonte di Napoli (1310-1312 ca.). Queste opere, soprattutto la seconda, mostrano i segni di una transizione dal primo Simone Martini, ancora molto vicino al suo maestro Duccio di Buoninsegna, ad uno stile autonomo dell'artista gi\u00e0 evidente nella \"Maest\u00e0 del Palazzo Pubblico\" di Siena.\nLa Maest\u00e0 del Palazzo Pubblico di Siena.\nLa prima opera datata di Simone Martini \u00e8 la \"Maest\u00e0 del Palazzo Pubblico di Siena\", affresco dipinto nel 1312-1315 (ritoccato nel 1321) nella sala del Consiglio del Palazzo Pubblico di Siena, dove si trova tutt'oggi. Si tratta di un'opera di un pittore sicuramente gi\u00e0 maturo e affermato, fosse solo per il prestigio di una commissione pubblica cos\u00ec importante.\nIl grande affresco (970x763 cm) \u00e8 una sorta di omaggio alla \"Maest\u00e0 del Duomo di Siena\" di Duccio di Buoninsegna, dalla quale riprende l'impostazione (Maria e il Bambino al centro seduti su un trono, teoria simmetrica di santi ai due lati con in primo piano i protettori della citt\u00e0), l'uso di una fonte di luce unica per la resa dei chiaroscuri, l'uso di una prospettiva diretta piuttosto che \"inversa, e l'angolazione variabile con cui sono rappresentati i personaggi (da frontali ad altamente profilati), caratteristiche queste ultime che Duccio stesso aveva ripreso da Giotto.\" Anche il realismo figurativo e persino le fisionomie di molti santi rimandano all'opera di Duccio.\nTuttavia in quest'opera Simone mostra di differenziarsi in maniera decisa dalla pittura a lui precedente. La Madonna \u00e8 pi\u00f9 austera, aristocraticamente distaccata e non guarda lo spettatore. Tutti i volti hanno un realismo mai visto prima, da quello di Maria a quello dei santi anziani. Le dita delle mani sono differenziate ingentilendone il tocco. Le aureole sono rese in rilievo con la novit\u00e0 della punzonatura (stampigliatura di motivi a rilievo tramite la pressione di \"punzoni\"), che rimandano all'oreficeria senese del XIV secolo, uno dei campi artistici pi\u00f9 vicini alla cultura gotica francese dell'epoca. Il trono \u00e8 reso con le caratteristiche del gotico raggiante e anche il baldacchino da cerimonia rimanda a un gusto cortese di sapore transalpino. La gamma cromatica di Simone, affascinato dagli smalti e dalle oreficerie d'oltralpe, \u00e8 pi\u00f9 ampia e dotata di velature e passaggi pi\u00f9 morbidi. Anche la disposizione dei santi non segue una successione paratattica come in Duccio, ma corre invece lungo delle linee diagonali parallele che convergono in profondit\u00e0 dando un'illusione spaziale in prospettiva di sapore giottesco. Del tutto assente \u00e8 in Simone quell'horror vacui che sembra caratterizzare la Madonna duccesca: nella Maest\u00e0 di palazzo pubblico ritroviamo altres\u00ec ampie porzioni di cielo azzurro. Diverso \u00e8 anche il carattere delle due Maest\u00e0: eminentemente religiosa quella di Duccio, carica di significati morali e civici quella di Simone, commissionata dal governo dei Signori Nove in Siena.\nLe fasi di realizzazione della Maest\u00e0.\nLa \"Maest\u00e0\" del Palazzo Pubblico di Siena \u00e8 un'opera dalla complessit\u00e0 compositiva, tecnica e semantica incredibili. Simone Martini lavor\u00f2 all'affresco in pi\u00f9 fasi: inizi\u00f2 presumibilmente nel 1312, continu\u00f2 il lavoro fino a circa due terzi della superficie, salvo poi abbandonarla (molto probabilmente per recarsi ad Assisi, in cui attendeva la cappella di San Martino) per completare quindi la parte inferiore, oggi assai deteriorata a causa della tecnica adottata (principalmente pittura a secco) solo successivamente. L'opera \u00e8 firmata da Simone nel giugno del 1315. \u00c8 interessante notare, lungo la cornice illusionistica, il segno di ripresa del lavoro, caratterizzato dall'uso di punzoni differenti e da incongruenze nella resa dei modiglioncini, particolarmente evidenti, questi, nel lato destro.\nNel 1321 Simone \u00e8 chiamato nuovamente a metter mano al proprio lavoro per la \"raconciatura\" di alcune porzioni d'affresco; vennero completamente rifatte in questo periodo le teste della \"Madonna\", del \"Bambino\", di \"sant'Orsola\" e \"Caterina d'Alessandria\" (immediatamente ai lati della Madonna), dei due angeli offerenti (in basso ai piedi del trono), dei santi \"Ansano\" e \"Crescenzio\" (il primo e terzo santo inginocchiati). In riferimento ai fatti avvenuti nel comune nel 1318 (rivolta dei carnaioli), si pose mano anche all'epigrafe immediatamente sotto il trono della Vergine, coprendo la scritta precedente, il cui messaggio venne affidato ai cartigli retti dai quattro Santi Avvocati della citt\u00e0.\nLa cappella di San Martino nella basilica inferiore di San Francesco d'Assisi.\nLa cappella di San Martino nella Basilica inferiore di San Francesco d'Assisi fu affrescata in tre fasi, su un arco di tempo che va dal 1313 al 1318 circa. Nel 1312 il cardinale Gentile Partino da Montefiore, titolare di San Martino, si rec\u00f2 a Siena dove ebbe occasione di incontrare Simone Martini, commissionandogli l'affrescatura della cappella di San Martino, da lui voluta e fatta costruire. Simone Martini si rec\u00f2 ad Assisi quando i lavori della \"Maest\u00e0 del Palazzo Pubblico di Siena\" erano gi\u00e0 stati iniziati, ma non terminati. Intorno alla fine del 1314 ritorn\u00f2 a Siena, complet\u00f2 la Maest\u00e0 firmandola nel giugno del 1315, e quindi torn\u00f2 ad Assisi per riprendere i lavori della cappella di San Martino. Quindi interruppe di nuovo i lavori nel 1317 per recarsi a Napoli alla corte di Roberto d'Angi\u00f2 (vedi sotto) e torn\u00f2 infine ad Assisi per completare i lavori definitivamente nel 1318.\nIl ciclo di affreschi descrive le \"Storie di Martino, vescovo di Tours\". Sui lati delle tre vetrate sono riportati, da sinistra a destra, busti di santi cavalieri, santi vescovi e pontefici, e santi eremiti e fondatori di ordini. Sugli intradossi dell'arcone di ingresso sono riportati altri 8 santi a figura intera, questi ultimi realizzati durante l'ultima fase dei lavori, nel 1318.\nDurante i lavori Simone Martini si pot\u00e9 confrontare con altri maestri fiorentini di scuola giottesca, Giotto compreso, allora attivi nel cantiere assisiate. Simone si aggiorn\u00f2 in alcuni elementi, quali la solida intelaiatura architettonica realistica e il gioco illusionistico di luci ed ombre con attenzione alle vere fonti di luce. Negli 8 santi a figura intera del 1318, gli ultimi dell'intero ciclo, \u00e8 evidente anche l'acquisizione delle ricche volumetrie giottesche. Tuttavia Simone non si adegu\u00f2 passivamente alla scuola fiorentina, anzi \u00e8 chiara una divaricazione tra il suo modo di dipingere e quello giottesco a partire dallo stesso tema dei dipinti: non le storie di un santo popolare come san Francesco, ma un raffinato santo cavaliere, del quale Simone sottoline\u00f2 alcuni aspetti cortesi della leggenda.\nPer esempio nella famosa scena dell\"'Investitura di san Martino\", l'azione \u00e8 ambientata in un palazzo, con i musici di corte magnificamente abbigliati e con un servitore con tanto di falcone da caccia in mano. Il contesto di Simone \u00e8 pi\u00f9 fiabesco e assolutamente notevole \u00e8 lo studio realistico dei costumi e delle pose; l'individuazione fisionomica nei volti (soprattutto in quelli naturalistici dei musici) non ha pari in tutta la pittura dell'epoca, Giotto compreso. Dopo la \"Maest\u00e0 del Palazzo Pubblico di Siena\", Simone si conferm\u00f2 come pittore laico, cortese, raffinato. Fu in questi anni che si concretizz\u00f2 la sua capacit\u00e0 di ritrarre fisionomie naturali, gettando le basi per la nascita della ritrattistica. Simone Martini \u00e8 uno dei maggiori rappresentanti del gotico cortese e la sua pittura aulica si richiama al mondo aristocratico-cavalleresco, mentre il realismo di Giotto si rif\u00e0 alla cultura del mondo borghese-mercantile.\nAlla corte di Roberto d'Angi\u00f2.\nNel luglio 1317 Simone venne chiamato a Napoli da Roberto d'Angi\u00f2, che lo nomin\u00f2 cavaliere (assegnandogli una pensione annua) e gli commission\u00f2 una tavola celebrativa, \"San Ludovico di Tolosa che incorona il fratello Roberto d'Angi\u00f2\", oggi conservato al Museo di Capodimonte a Napoli.\nQuesta opera \u00e8 un'icona profana, la prima del genere in Italia, che segna un preciso tema politico del momento: proprio quell'anno Ludovico di Tolosa venne canonizzato; essendo egli stato fratello maggiore di Roberto, quindi destinato al trono di Napoli, Ludovico aveva abdicato in favore del fratello per dedicarsi a vita religiosa; ecco dunque che Roberto voleva con questo dipinto creare un manifesto politico che legittimasse il suo potere.\nLa pala ha anche un primato, cio\u00e8 quello di essere il primo sicuro ritratto nella pittura italiana di un personaggio vivente (Roberto d'Angi\u00f2), mentre il primato assoluto spetta a una scultura, il \"Ritratto di Carlo I d'Angi\u00f2\" di Arnolfo di Cambio (1277).\nNella predella Simone dipinse cinque storie con ambientazioni in una prospettiva intuitiva di matrice giottesca, calcolata approssimativamente secondo il punto di vista di un osservatore che si ponga davanti in posizione centrale. Nei volti espressivi delle scene della predella, carichi di pi\u00f9 intensit\u00e0 drammatica rispetto ad Assisi, troviamo un ulteriore avvicinamento al linguaggio giottesco.\nDopo la realizzazione di questa pala Simone torn\u00f2 ad Assisi per terminare gli affreschi della Cappella di san Martino, in particolare dei santi a figura intera nell'intradosso dell'arcone centrale. Fu cos\u00ec che sostitu\u00ec alcuni dei santi precedentemente dipinti o abbozzati con santi celebrati dagli Angi\u00f2, quali lo stesso \"san Ludovico di Tolosa\", ma anche \"San Luigi di Francia\", \"Santa Elisabetta d'Ungheria\". Qui realizz\u00f2 anche un affresco nel transetto destro della stessa basilica inferiore di San Francesco d'Assisi, raffigurante \"San Francesco, san Ludovico di Tolosa, sant'Elisabetta d'Ungheria, la beata Agnese di Boemia? e sant'Enrico d'Ungheria\", tutti santi celebrati dalla casata degli Angi\u00f2. Un altro affresco nello stesso transetto destro e raffigurante la \"Madonna col Bambino e santi,\" da alcuni attribuito a Simone Martini, \u00e8 invece di un pittore minore della sua cerchia.\nRitorno in Toscana: la produzione dei polittici.\nTornato in Toscana intorno al 1318, Simone Martini inizi\u00f2 una lunga stagione in cui la sua principale produzione fu quella dei polittici. Ne dipinse almeno sei prima di tornare in pianta stabile a Siena nel 1325. Il primo polittico fu quello per la chiesa di Sant'Agostino a San Gimignano (Siena). Oggi il polittico \u00e8 disperso in tre diversi musei, essendo lo scomparto centrale con la \"Madonna e il bambino\" conservato presso il Wallraf-Richartz Museum di Colonia in Germania, tre pannelli con Santi al Fitzwilliam Museum di Cambridge (UK) e il quinto con \"Santa Caterina\" in una collezione privata fiorentina. Il polittico fu eseguito intorno al 1318-1319 anche se per molti la data corretta \u00e8 antecedente, prima del ritorno definitivo in Toscana (1316 ca.).\nSimone Martini si rec\u00f2 quindi a Pisa dove dipinse un bellissimo polittico a sette scomparti, predella, fascia superiore e cuspidi per il convento domenicano di Santa Caterina d'Alessandria a Pisa. Il polittico fu terminato nel 1320 ed \u00e8 oggi conservato nel Museo nazionale di San Matteo, sempre a Pisa.\nSimone Martini esegu\u00ec quindi, tra il 1320 e il 1324 circa, almeno tre polittici per chiese di Orvieto. Il primo fu quello per la chiesa di Santa Maria dei Servi, di cui rimangono cinque dei sette pannelli, tutti in esposizione all'Isabella Stewart Gardner Museum di Boston. Fu quindi la volta di un polittico per la chiesa di san Francesco, di cui oggi rimangono solo lo scomparto centrale con la \"Madonna e il Bambino\" (Museo dell'opera del duomo di Orvieto) e una Santa Caterina alla National Gallery of Canada ad Ottawa. Molto bello \u00e8 il polittico per la chiesa di San Domenico, composto probabilmente dopo la canonizzazione di san Tommaso d'Aquino, avvenuta nel 1323. Oggi tutti e cinque dei sette pannelli sopravvissuti si trovano al Museo dell'Opera del Duomo di Orvieto.\nI tre polittici orvietani e i due precedenti di san Gimignano e Pisa mostrano lo stile maturo di Simone Martini, con una resa della volumetria e dei chiaroscuri decisamente influenzata da Giotto ed una resa figurativa cortese, gentile, aristocratica, propria di quest'artista. Le figure sono posate e delicate, persino nel tocco delle loro mani. i volti sono gentili e resi con una delicatezza pittorica e capacit\u00e0 che li rende assai naturali. Il tutto impreziosito da un'ornamentazione di sapore gotico.\nA questo periodo risale anche una \"Madonna col Bambino\" proveniente dalla Pieve di San Giovanni Battista a Lucignano d'Arbia ed oggi in deposito alla Pinacoteca Nazionale di Siena, unico frammento di un supposto polittico. Invece, la tavola con la \"Madonna e il Bambino\" proveniente dalla chiesa di Santa Maria Maddalena di Castiglione d'Orcia ed esposta oggi al Museo Civico e di Arte Sacra di Montalcino, tradizionalmente attribuita a Simone Martini, \u00e8 attualmente ritenuta opera di bottega.\nAgli anni in cui l'artista oper\u00f2 soprattutto a Orvieto (1320-1324), risale anche una piccola tavola di devozione privata raffigurante \"San Giovanni Evangelista dolente\", firmata e datata da Simone Martini nel 1320 ed oggi esposta al Barber Institute of Fine Arts di Birmingham, la \"raconciatura\" della Maest\u00e0 del Palazzo Pubblico di Siena (1321) e un Crocifisso di ignota provenienza appeso oggi alla parete della Chiesa di Santa Maria al Prato di San Casciano in Val di Pesa. Alcuni critici vedono in quest'ultima opera il crocifisso richiesto all'artista, secondo la documentazione scritta, per il Palazzo Pubblico di Siena nel 1321-1322.\nIn pianta stabile a Siena.\nNel 1325 Simone Martini si era stabilito di nuovo a Siena e quello stesso anno spos\u00f2 Giovanna Memmi, figlia del pittore Memmo di Filippuccio e sorella di due validi allievi e collaboratori di Simone, ovvero Federico e Lippo Memmi. Un documento del 1326 parla di un pagamento fatto a favore di Simone Martini per un polittico da \u201ctenere\u201d nel Palazzo del Capitano del Popolo di Siena. Secondo ricostruzioni recenti e in seguito al ritrovamento di ulteriori documenti scritti, l'opera in questione potrebbe essere un polittico portatile che soggiorn\u00f2 a lungo anche nel Palazzo Pubblico di Siena e per un breve periodo anche nel palazzo del Podest\u00e0, un polittico oggi disperso in vari musei e recante la \"Madonna col Bambino tra i santi Ansano, Pietro\" (a sinistra), \"Andrea e Luca Evangelista\" (a destra). I cinque scomparti si trovano oggi al Museo Thyssen-Bornemiza di Madrid (\"San Pietro\"), al J.P. Getty Museum di Los Angeles (\"San Luca\") e al Metropolitan Museum of Art di New York (gli altri tre).\nIn un periodo imprecisato tra il 1324 e il 1329 Simone Martini realizz\u00f2 anche la Pala d'altare raffigurante il \"Beato Agostino Novello e quattro suoi miracoli\". La pala fu portata a compimento per l'altare laterale dedicato al Santo nella chiesa di Sant'Agostino, a Siena. Oggi si trova nella Pinacoteca Nazionale di Siena. Degna di nota \u00e8 anche la tavola raffigurante San Ladislao d'Altomonte (1325-1330), di provenienza ignota e visibile oggi al Museo civico di Santa Maria della Consolazione di Altomonte (Cosenza).\nIn queste opere Simone Martini mantiene la delicatezza pittorica e la grazia e raffinatezza figurativa del periodo orvietano, affinando ulteriormente il naturalismo dei personaggi, come \u00e8 evidente nelle figure del bambino e di San Luca Evangelista (prima opera), in quella del Beato Agostino Novello (seconda opera) e di San Ladislao (terza opera). Nelle scene dei quattro miracoli della seconda opera si pu\u00f2 vedere anche il raggiungimento di una resa prospettica e volumetrica e di una capacit\u00e0 narrativa e resa drammatica delle scene e delle figure che evidenziano l'ulteriore progresso in direzione giottesca.\nL'affresco di Guidoriccio da Fogliano.\nNel 1330 Simone torn\u00f2 a lavorare al Palazzo Pubblico di Siena, affrescando nella \"sala del Mappamondo\", sul lato opposto della \"Maest\u00e0\" di circa quindici anni prima, lo straordinario \"Guidoriccio da Fogliano all'assedio di Montemassi\", per celebrare la presa dei castelli Sassoforte e Montemassi da parte del condottiero assoldato dai senesi.\nIn questa famosa opera in cui si mescolano un'ambientazione fiabesca con un acuto senso della realt\u00e0, il condottiero \u00e8 una metafora della potenza senese, non un ritratto realistico, e il paesaggio circostante ha un valore simbolico, con elementi tipici della guerra (steccati, accampamenti militari, castelli), senza alcuna figura umana. La doppia valenza simbolica e di celebrazione individuale richiama alla pala di San Ludovico ed \u00e8 un elemento che sembrerebbe suffragare l'autografia dell'opera a Simone Martini.\nEsiste, nelle cronache senesi, un documento scritto che testimonia l'incarico a Simone Martini, da parte del Governo della citt\u00e0, di realizzare quest'opera. Secondo la documentazione scritta Simone fu anche incaricato, l'anno successivo, di rappresentare la conquista dei borghi di Castel del Piano e Arcidosso, e dopo la scoperta di un nuovo affresco nel 1980 si \u00e8 aperta una controversia artistica sull'autenticit\u00e0 della tradizionale rappresentazione del Guidoriccio e sulla individuazione dei castelli conquistati, controversia conclusasi grazie ad Enzo Carli che riconobbe nella struttura alle spalle del Guidoriccio il battifolle, una struttura solo parzialmente in muratura, che venne costruita per l'assedio proprio di Montemassi.\nQuesto affresco continua a costituire oggi motivo di aspra polemica critica e storiografica, dopo che il ritrovamento del 1980, avvenuto nel sottostante intonaco, che pare rappresentare un'altra opera di alta qualit\u00e0 ugualmente attribuibile a Simone, ma di datazione successiva al 1330, ha creato non pochi problemi di datazione e attribuzione del soprastante Guidoriccio da Fogliano. Nel 2010 un antiquario palermitano \u00e8 entrato in possesso di cinque pergamene, fino a quella data nascoste nella copertina di un libro, raffiguranti bozzetti dell'affresco del Guidoriccio. Le pergamene sono firmate da Francesco e Domenico d'Andrea e risalirebbero al 1440 circa. \u00c8 quindi probabile che l'opera in questione sia un rifacimento quattrocentesco di un originale perduto di Simone Martini.\nL'Annunciazione tra i santi Ansano e Margherita.\nL'ultima opera del periodo senese di Simone Martini \u00e8 un vero e proprio capolavoro, la raffinatissima ed enigmatica \"Annunciazione tra i santi Ansano e Margherita\", eseguita assieme al cognato Lippo Memmi nel 1333 per uno dei quattro altari della crociera del Duomo di Siena. La tavola, firmata e datata dai due autori, \u00e8 oggi visibile agli Uffizi di Firenze.\n\u00c8 questa una delle opere pi\u00f9 vicine al gotico transalpino e alle sue raffinatezze che l'Italia abbia conosciuto. L'immagine si svolge tutta in un raffinato gioco di linee sinuose in superficie (nonostante il suggerimento spaziale affidato al trono disposto obliquamente). La Vergine si ritrae chiudendosi il manto, in una posa che \u00e8 in bilico tra paurosa castit\u00e0 e altera ritrosia. L'angelo ha un movimento slanciato, concentrato sul messaggio che sta consegnando alla Vergine. Al di l\u00e0 della bellezza dell'introspezione psicologica dei due personaggi, la tavola \u00e8 impreziosita da particolari di rara bellezza, come il vaso dorato e i gigli che invadono il centro della scena, i ramoscelli di olivo tenuti in mano dall'angelo e sulla sua testa, la fantasia a quadri scozzesi del manto svolazzante dell'angelo, le penne di pavone sulle sue ali, il rovello gotico del manto dell'angelo e del bordo dorato di quello della Vergine. Lo spazio non \u00e8 sviluppato in profondit\u00e0 come nel precedente tavola raffigurante i miracoli del Beato Agostino Novello, ma \u00e8 come compresso nella terza dimensione, uno spazio alluso che \u00e8 un nuovo elemento del linguaggio di quest'artista che svilupper\u00e0 in maniera ancora pi\u00f9 marcata nelle opere successive.\nUn'opera del genere non ha modelli coevi in Italia, ma va semmai confrontata con i manoscritti miniati per la corte francese o con le pitture pi\u00f9 fantasiose prodotte in Germania o in Inghilterra. Questa \"maniera\" nordeuropea spian\u00f2 la strada per l'arruolamento di Simone nell\"'entourage\" dei pittori italiani alla corte papale di Avignone, dove erano presenti altri italiani, ma nessun fiorentino, in quanto la classica monumentalit\u00e0 di scuola giottesca non trovava consensi nella gotica societ\u00e0 francese. E infatti pochi anni dopo, tra il 1335 e il 1336, Simone lasci\u00f2 la natia Siena alla volta della corte papale di Avignone.\nIl trasferimento ad Avignone: Il Polittico Orsini.\nPoco dopo aver eseguito quest'opera infatti, tra il 1335 e il 1336, Simone part\u00ec per Avignone, alla corte di Benedetto XII. Una delle prime opere del periodo avignonese fu il \"Polittico Orsini\" (detto anche \"Polittichetto Orsini\"), anche se rimangono dubbi sul fatto che si tratti piuttosto di una delle ultime opere del periodo senese, realizzata dopo l'Annunciazione del 1333. Il Polittico Portatile Orsini \u00e8 un oggetto di devozione privata commissionato da un membro della famiglia Orsini (con ogni probabilit\u00e0 il Cardinale Napoleone Orsini, che infatti si trovava ad Avignone in quegli anni). Consta di otto pannelli. Due recano lo stemma della famiglia Orsini, altri due recano \"Gabriele Arcangelo Annunciante\" e la \"Vergine Annunciata\", mentre gli altri quattro raffigurano scene della \"Passione di Cristo\", esattamente il \"Calvario\", la \"Crocifissione\", la \"Deposizione dalla Croce\" e la \"Sepoltura\". I pannelli si trovano oggi dispersi in tre diversi musei.\nLe scene si articolano su uno spazio compresso in profondit\u00e0, che si sviluppa in verticale ancor pi\u00f9 che nella precedente Annunciazione del 1333 e comunque meno che nel successivo Frontespizio del Commento di Servio a Virgilio del 1338. Rispetto alle opere precedenti le figure si fanno pi\u00f9 esili, le scene affollate, i volti pi\u00f9 inquieti. Le scene sono dense di personaggi differenziati nelle pose, nei gesti, nelle emozioni e nei tratti somatici. Notevole \u00e8 l'introspezione psicologica e l'esternazione delle emozioni.\nAgli stessi anni risale anche una piccola tavola ad uso privato raffigurante la \"Crocifissione\" ed esposta oggi al Fogg Art Museum di Cambridge (Massachusetts)\nLe ultime opere ad Avignone.\nAd Avignone Simone Martini esegu\u00ec anche degli affreschi per la cattedrale di \"Notre-Dame des Doms\" di Avignone, su commissione del cardinale Jacopo Stefaneschi. Di questi rimangono gli affreschi staccati di due lunette di portali e le corrispondenti sinopie, raffiguranti rispettivamente \"Cristo Benedicente tra Angeli\" e \"la Madonna dell'Umilt\u00e0 tra Angeli e il Cardinale Stefaneschi\". Tali opere, risalenti al 1336-1340 circa, si trovano oggi al Palazzo dei Papi di Avignone. Tra questi affreschi c'era anche quello di \"San Giorgio e il Drago\", oggi perduto, ma che viene descritto dalle fonti come splendido.\nAd Avignone Simone conobbe il poeta Francesco Petrarca. Leggenda vuole che proprio il Martini abbia ritratto Laura, come celebrano i versi dei sonetti LXXVII e LXXVIII del Petrarca stesso. L'opera \u00e8 oggi perduta (alcuni pensano comunque che i versi si possano riferire invece a Simone da Cremona, miniatore attivo a Napoli dal 1335 circa, ma \u00e8 pi\u00f9 probabile l'ipotesi del Martini):\nOltre a ci\u00f2 Simone mini\u00f2 per l'amico letterato, nel 1338 o poco dopo, anche il frontespizio di un codice con le opere di Virgilio commentate da Servio (Biblioteca Ambrosiana, Milano). In questa fine rappresentazione Servio, il commentatore di Virgilio, scosta la tenda per mostrare il sommo poeta, mentre nella scena sono presenti un pastore, un contadino e un soldato, come metafora dei temi pastorali, bucolici ed epici cantati nell'opera.\nL'ultima opera di Simone \u00e8 una piccola tavola di devozione privata, firmata e datata da Simone (1342) e oggi conservata alla Walker Art Gallery di Liverpool. Si tratta del \"Ritorno di Ges\u00f9 fanciullo dalla disputa nel tempio\", dove compare un tema curioso e inedito: San Giuseppe che rimprovera il divino fanciullo, dopo la disputa.\nIn tutte queste opere del periodo avignonese le scene sono riportate in uno spazio alluso, una tendenza che era cominciata gi\u00e0 nell'Annunciazione del 1333, ma che nell'allegoria virgiliana arriva a conseguenze estreme, essendo la scena riportata su un piano erto. Anche l'inquietudine psicologica gi\u00e0 vista nel Polittico Portatile Orsini \u00e8 qui riproposta in tutti i personaggi. Inoltre, come si \u00e8 visto, tutta la produzione avignonese \u00e8 dominata da piccole tavole ad uso privato, riflettendo il ruolo di Simone Martini ad Avignone, un pittore praticamente in pensione al servizio di una ricca \"familia cardinalizia\" al cui servizio dipingeva a tempo perso.\nE proprio qui, ad Avignone, Simone Martini mor\u00ec nel 1344.\nI seguaci di Simone Martini.\nSimone Martini ebbe un numero significativo di allievi. Tra questi si annoverano i fratelli Lippo e Federico Memmi. L'opera di Lippo Memmi, il pi\u00f9 famoso e studiato, era inizialmente mediocre, come testimoniato dalla \"Maest\u00e0\" della chiesa di Sant'Agostino di San Gimignano (1310-1315 circa). In seguito all'incontro con Simone Martini, negli anni in cui questi si cimentava alla sua splendida Maest\u00e0 del Palazzo Pubblico di Siena (1312-1315, l'artista mut\u00f2 il suo stile fino a raggiungere l'abilit\u00e0 pittorica di Simone a partire dal 1325 circa. Anche il pi\u00f9 giovane Federico Memmi, che probabilmente segu\u00ec Simone ad Assisi al tempo dei lavori presso la Cappella di San Martino (1313-1318) e di cui \u00e8 comunque pi\u00f9 difficile rintracciare l'attivit\u00e0 agli esordi, riusc\u00ec a raggiungere uno stile di alto livello a partire dal 1325.\nAppartengono alla scuola di Simone Martini anche altri artisti pi\u00f9 tardi, quali Naddo Ceccarelli, cui sono attribuite diverse opere tutte difficili da datare (a parte una firmata e datata dall'artista al 1347) e l'anonimo Maestro di Palazzo Venezia, che si ritiene sia stato attivo, non senza incertezze, tra il 1330 e il 1350 circa. La cerchia di Simone Martini include probabilmente anche il fratello Donato Martini e Pietro Ceccarelli, quest'ultimo forse parente di Naddo. Il primo \u00e8 probabilmente autore di alcune opere su cui per\u00f2 la critica ha raggiunto un consenso tutt'altro che unanime riguardo l'attribuzione. Il secondo \u00e8 firmatario di una Madonna col Bambino perduta, un tempo residente nella chiesa dei Carmelitani ad Avignone. Per questi motivi questi ultimi due artisti hanno identit\u00e0 artistiche assolutamente indefinite.\nLetteratura.\nIl poeta fiorentino Mario Luzi, nella raccolta \"Viaggio terrestre e celeste di Simone Martini \"(1994), ha immaginato l'ultimo viaggio del pittore, che da Avignone torna a Siena."}
{"id": "35756", "revid": "154326", "url": "https://it.wikipedia.org/wiki?curid=35756", "title": "Vsevolod II di Kiev", "text": "Nel 1139 spodesta l'erede al trono di Kiev Vja\u010deslav figlio di Vladimir II."}
{"id": "35758", "revid": "1652635", "url": "https://it.wikipedia.org/wiki?curid=35758", "title": "Sarnico", "text": "Sarnico (\"S\u00e0rnech\" in dialetto bergamasco) \u00e8 un comune italiano di abitanti della provincia di Bergamo in Lombardia. \u00c8 situato sulla sponda occidentale del lago d'Iseo, dove lo stesso confluisce nel fiume Oglio. Dista circa 25 chilometri dal capoluogo orobico.\nGeografia fisica.\nTerritorio.\nIl comune di Sarnico \u00e8 urbanisticamente e paesaggisticamente consultabile attraverso lo stradario fotografico immersivo.\nConsiderato geograficamente il capoluogo del Sebino Meridionale, fa da crocevia obbligato tra la sponda bergamasca e quella bresciana del lago di Iseo su cui si affaccia. La sua posizione ha contribuito non poco al suo sviluppo tant'\u00e8 vero che per anni \u00e8 stato uno dei comuni pi\u00f9 ricchi di Italia.\nIl suo territorio, occupato in gran parte da edifici residenziali, \u00e8 stato solo leggermente contaminato da insediamenti industriali i quali hanno sempre preferito il comune limitrofo di Villongo dal quale la ricchezza prodotta confluiva cospicua.\nI recenti insediamenti residenziali hanno occupato gran parte delle rimanenti aree inutilizzate e anche le residue attivit\u00e0 industriali hanno cambiato sede.\nDa Sarnico il lago di Iseo confluisce nel fiume Oglio di cui \u00e8 emissario attraverso la diga della localit\u00e0 Fosio.\nAlla spalle dell'abitato si vedono i resti di una cava, pressoch\u00e9 abbandonata, della famosa \"pietra di Sarnico\", dominata sulla cime del colle dalla Rocca.\nClima.\nIl clima di Sarnico si presenta essenzialmente lacustre, proprio grazie alla sua posizione geografica. Pertanto la stagione estiva si presenta alquanto mite grazie all'effetto mitigatore del lago d'Iseo, nonostante quest'ultimo aiuti lo sviluppo di frequenti temporali, specie tra luglio e settembre. L'inverno, invece, \u00e8 piuttosto freddo poich\u00e9, rispetto alle altre zone lacustri limitrofe, l'effetto mitigatore si smorza per la vicinanza della pianura, quella che accumula pi\u00f9 aria rigida. La neve cade di conseguenza di frequente, perturbazioni permettendo.\nPer quanto riguarda le precipitazioni medie annue, la cifra stimata si aggira attorno ai 1200\u00a0mm annui, con possibili variazioni a seconda di periodi pi\u00f9 o meno secchi.\nInoltre, la vicinanza dei rilievi e la collocazione nella fascia pedemontana, le precipitazioni sono prevalentemente prodotte da effetto stau, quando possono raggiungere quantitativi giornalieri veramente consistenti.\n\"Sarnegh\u00e9ra\" \u00e8 il nome con il quale gli abitanti del Lago d'Iseo chiamano la forte tempesta che, partendo proprio da Sarnico, si abbatte sul Sebino fino a lambire la Valle Camonica e la Franciacorta.\nIl fenomeno si distribuisce tra i mesi di aprile - luglio e soprattutto settembre.\nOrigini del nome.\nL'origine della denominazione del paese risalirebbe alla fine del VI secolo, quando i Longobardi invasero l'Italia del nord. Gabriele Rosa, noto studioso iseano, ritiene che il nome del paese derivi da \"Sarnen\". Il termine \"Sarnen\" sub\u00ec nei secoli alcune variazioni che lo mutarono in \"Sarnego\", e poi in \"Sarnicho\", fino a diventare Sarnico, come si legge in un documento che risale all'anno 862.\nStoria.\nI primi insediamenti umani hanno un'origine databile tra il neolitico e l'et\u00e0 del bronzo, come testimoniano i resti, rinvenuti sul fondo del lago, di un primitivo villaggio strutturato su palafitte.\nCon il passare del tempo gli abitanti si trasferirono sulla terraferma, tanto che in epoca romana sulle rive lacustri erano presenti stanziamenti fissi, dovuti soprattutto all'esistenza di importanti strade di collegamento con le citt\u00e0 di Bergamo e Brescia, nonch\u00e9 con la Val Camonica, che favorirono il commercio nella zona.\nI primi documenti che attestano l'esistenza del paese risalgono invece all'anno 862, quando con una concessione l'imperatore Ludovico II autorizz\u00f2 lo sfruttamento ittico del lago in favore di alcuni monasteri presenti in territorio bresciano.\nAltri documenti attestano che, nell'anno 1081, qui venne costruito un monastero dell'ordine dei cluniacensi, di cui per\u00f2 oggi non resta alcuna traccia.\nIl medioevo non vide il paese al centro delle lotte tra fazioni guelfe e ghibelline, rimanendo in una posizione pi\u00f9 tranquilla e defilata rispetto ai centri limitrofi. Ciononostante il paese venne abbellito da numerosi edifici caratteristici del tempo, quali castelli e torri, in previsione di eventuali attacchi.\nCon l'avvento della Repubblica di Venezia, il paese acquis\u00ec un certo prestigio sia a livello economico, per via dei commerci sviluppati dai veneti, ma soprattutto amministrativo, dato che la Serenissima lo eresse a capoluogo del circondario, denominato Contea della Valcalepio.\nIn epoca pi\u00f9 recente, precisamente nel risorgimento, il paese fu al centro di una sommossa mazziniana contro il dominatori asburgici, promossa da patrioti bergamaschi, che per\u00f2 non riusc\u00ec a dare i risultati sperati e passata alla storia con il nome di \"fatti di Sarnico\".\nSimboli.\nLo stemma in uso dal comune di Sarnico si blasona:\nI gigli e la stella sono simboli di devozione mariana.\nMonumenti e luoghi d'interesse.\nIl lago d'Iseo garantisce a Sarnico notevoli e suggestivi paesaggi, nonch\u00e9 la possibilit\u00e0 di svolgere attivit\u00e0 sportive quali wind-surf, canottaggio, sci nautico e numerose altre attivit\u00e0 da svolgersi sullo specchio d'acqua che bagna il paese.\nEsiste anche la possibilit\u00e0 di effettuare gite a bordo delle motonavi, che permettono di raggiungere le altre localit\u00e0 lacustri, nonch\u00e9 di degustare le prelibatezze eno-gastronomiche della zona.\nAnche sotto il punto di vista artistico il paese non ha nulla da invidiare ad altri centri: gi\u00e0 noto in epoche lontane, conserva una torre medievale e la \"rocca dei Zucchellis\", risalente al XIII secolo della quale si possono ammirare parti della cinta muraria e della torre.\nDi tale periodo sono anche i resti dei castelli di Castione e dei Marenzi, comprendente una torre ora adibita a campanile nella chiesetta di San Paolo.\nSono inoltre presenti alcune ville in stile liberty, costruite per volont\u00e0 di membri della locale famiglia Faccanoni: Villa Pietro Faccanoni (attuale villa Passeri), Villa Luigi Faccanoni (attuale villa Surre), villa Giuseppe Faccanoni ed il mausoleo di famiglia, tutte opere dell'architetto Sommaruga.\nDi particolare pregio sono anche gli edifici sacri presenti sul territorio: la pi\u00f9 antica \u00e8 la chiesetta dei Santi Nazario e Rocco, in localit\u00e0 Castione, edificata in stile romanico nel corso del XIII secolo, e restaurata due secoli pi\u00f9 tardi.\nAnche la chiesetta di San Paolo, costruita sui resti di un castello di propriet\u00e0 della famiglia Marenzi, del quale possiede la torre poi utilizzata come campanile, risale all'anno 1428; all'interno pregevoli affreschi di tale epoca.\nMerita menzione anche la chiesa parrocchiale dedicata a San Martino, edificata nel XV secolo con una successiva ricostruzione nel XVIII secolo, custodisce un notevole altare ligneo, opera di Andrea Fantoni e dipinti tra cui spicca \"L'imperatore Valentiniano davanti a San Martino\", di Francesco Capella e il \"San Francesco d'Assisi sostenuto dagli angeli\" del pittore Giovan Battista Discepoli. La chiesa \u00e8 sede dell'omonima parrocchia afferente al vicariato di Predore, diocesi di Bergamo.\nLa localit\u00e0 Rudello \u00e8 caratterizzata dalla presenza della pregevole villa \"La Rocchetta\" di origine cinquecentesca e l'area \u00e8 soggetta a vincolo da parte della Soprintendenza per i Beni ambientali e architettonici.\nGeografia antropica.\nFan parte del territorio comunale le localit\u00e0 (non sono considerate frazioni) Castione, Fosio e Campomatto/Pirone.\nAttivit\u00e0 industriali.\nPer molti anni Sarnico \u00e8 stato uno dei poli d'eccellenza della cantieristica sportiva con i cantieri Riva.\nInfrastrutture e trasporti.\nLe comunicazioni fra Sarnico e gli altri centri sono storicamente influenzate dalla presenza del lago di Iseo.\nFra il 1901 e il 1921 la citt\u00e0 rappresent\u00f2 il capolinea orientale della tranvia Bergamo-Trescore-Sarnico; il fabbricato viaggiatori di stazione, sopravvissuto, \u00e8 stato in seguito adattato a ristorante valorizzando e richiamando le linee estetiche e la funzione originaria.\nLa stazione di Paratico-Sarnico sorge sulla riva opposta dell'Oglio ed \u00e8 capolinea della ferrovia Palazzolo-Paratico, servita da relazioni turistiche stagionali note come \"Ferrovia del Basso Sebino\".\nSport.\nNel comune ha sede la societ\u00e0 calcistica UESSE Sarnico 1908 che milita nel campionato di eccellenza (2016). Il Circolo Velico Sarnico organizza regate nazionali e internazionali"}
{"id": "35760", "revid": "22475", "url": "https://it.wikipedia.org/wiki?curid=35760", "title": "Scanzorosciate", "text": "Scanzorosciate (\"Scans\" in dialetto bergamasco) \u00e8 un comune sparso italiano di abitanti della provincia di Bergamo in Lombardia.\nSituato sulle prime propaggini collinari delle Alpi Orobie, dista circa 6 chilometri dal capoluogo orobico.\nNato nel 1927 in seguito alla fusione dei comuni di Scanzo e Rosciate, comprende sul proprio territorio cinque frazioni, legate ognuna a una diversa parrocchia: Scanzo (Parrocchia di San Pietro e Paolo); Rosciate (Parrocchia di Santa Maria Assunta); Negrone (Parrocchia di San Pantaleone e San Nicola); Tribulina (Parrocchia di San Giovanni nei Boschi) e Gavarno Vescovado (Parrocchia Santissima Trinit\u00e0).\nStoria.\nLe origini.\nIl Territorio di Scanzo sub\u00ec numerose colonizzazioni a partire dal 400 a.C., con i Celti a Rosciate. Tale insediamento d\u00e0 origine al nome, in cui il suffisso -Ate, nella lingua Celtica, significa \"villaggio\", \"insediamento\". Qualora vi fosse stato un legame famigliare, il villaggio era inoltre suddiviso in clans, il cui complesso formava un \"tuate\"; L'iniziale Ros significava \"insieme di grappoli d'uva, mazzo d'uva\". L'interpretazione del nome di Rosciate era dunque \"villaggio dell'uva\".\nScanzo \u00e8 invece di origine romana. I Romani infatti, nel III secolo a.C., riuscirono a spodestare i Celti e a dominare tutta la penisola. Nel V secolo segue poi l'invasione dei barbari di Alarico. Essi costrinsero gli abitanti di Scanzorosciate a rifugiarsi per un periodo indefinito nella rocca sul Monte Bastia, fino al VII secolo, quando Scanzorosciate divenne un'entit\u00e0 autonoma. Venne successivamente creato un altro luogo di rifugio pianeggiante dagli stessi cittadini, che dovettero fuggire anche da quella cima a causa dell'ascesa longobarda avvenuta nel 568.\nAll'affermazione del Comune, nei secoli X-XII, segue successivamente la Signoria. In questo contesto, il borgo di Scanzo, per due anni, si trov\u00f2, assieme ai paesi limitrofi, nel mezzo dell'aspra guerra tra Guelfi e Ghibellini.\nLa Repubblica di Venezia occup\u00f2 il territorio dal XV al XVI secolo, periodo in cui all'agricoltura si affiancarono l'artigianato e l'esercizio delle libere Professioni.\nIl sistema agrario fu comunque quello che riusc\u00ec a risollevare l'economia dopo la grave epidemia di peste e carestia, e che aggiunse alla coltivazione della vite quella del gelso e del mais, apportando una migliore condizione di benessere.\nLa divisione amministrativa tra Scanzo e Rosciate inizi\u00f2 nel 1659 e termin\u00f2 nel 1927 e grazie all'intervento di Napoleone, nel 1796, ebbe fine anche il dominio Veneziano.\nNel 1864 a Scanzo, il Conte Piccinelli fu ideatore di lavori con il cemento grazie ai quali \u00e8 sopraggiunta l'odierna industria Italcementi.\nDa un'economia prettamente agraria si aggiunse cos\u00ec anche il valore aggiunto industriale.\nIl medioevo.\nIl medioevo fu un periodo di particolare importanza per il paese, che si trov\u00f2 in una posizione strategica, alle porte della citt\u00e0 di Bergamo e lungo una delle principali direttrici viarie dell'epoca. Testimoni di questo periodo sono le fortificazioni ed i castelli presenti sia a Scanzo che a Rosciate, di cui oggi non resta molto: di grande importanza strategica fu soprattutto la fortificazione della Bastia, sul monte omonimo. Di origine medievale \u00e8 anche la roggia Borgogna, fatta costruire dal condottiero Bartolomeo Colleoni nel 1473 e che solca il centro abitato, dirigendosi poi, verso le campagne della pianura orientale bergamasca.\nEt\u00e0 moderna.\nNei secoli successivi, tra il XVII ed il XVIII secolo i due paesi che fino al 1927 erano del tutto autonomi, conobbero un periodo di prosperit\u00e0, con le famiglie pi\u00f9 in vista impegnate nella costruzione di fastose ville sui colli circostanti al paese. Anche Giacomo Quarenghi nel 1784 fece acquistare un edificio nel centro storico del borgo di Rosciate, predisponendo poi il progetto per la sua ristrutturazione, in parte eseguita. Il muro di cinta in borlanti di questa villa \u00e8 stato parzialmente demolito nel 2010.\nEt\u00e0 contemporanea.\nLa presenza industriale pi\u00f9 significativa sul territorio comunale \u00e8 rappresentata da un polo chimico di grande importanza, l'insediamento produttivo della \"Polynt\" in localit\u00e0 Fabbrica, al confine con Pedrengo, che conta attualmente 892 dipendenti e si estende su una superficie di 397.228 m\u00b2. Lo stabilimento, adibito alla produzione di anidride ftalica e altri prodotti chimici, \u00e8 nato nel 1955 come Ftalital, poi Lonza SpA.\nDal punto di vista sportivo, \u00e8 da ricordare l'esperienza della squadra di pallavolo maschile dell'U.S. Scanzorosciate che, dopo aver conquistato la Coppa Italia di Serie B e la promozione in serie A2 nel campionato 2003-2004, nell'anno successivo ha militato nel campionato cadetto con la denominazione Allegrini Bergamo, retrocedendo per\u00f2 all'ultima giornata. In seguito alla cessione dei diritti sportivi, la prima squadra \u00e8 ripartita dalle categorie inferiori.\nDa due anni a questa parte (anno 2019), inoltre, nel cuore di Scanzorosciate nasce Beach Village :Il primo Centro di Beach Volley/Tennis al coperto in Bergamasca con 3 campi di sabbia bianca portoghese, coperti e riscaldati d'inverno. Un centro di alta qualit\u00e0 che mira a diffondere la cultura della pratica sportiva e allo stesso tempo diventare centro di aggregazione ed incontro. La societ\u00e0 Beach volley Bergamo organizza frequentemente tornei di beach volley, corsi con allenatori federali, eventi e feste.\nMonumenti e luoghi d'interesse.\nArchitetture religiose.\nParticolare interesse destano anche gli edifici sacri: la chiesa parrocchiale di Scanzo, dedicata a San Pietro ed edificata nel 1938, conserva dipinti di Palma il Vecchio e di Francesco Zucco. A essa attigua si trova la vecchia chiesa parrocchiale, con al proprio interno affreschi di Vincenzo Angelo Orelli, una scultura di Andrea Fantoni e la pala di Enea Salmeggia, detto \"il Talpino\".\nLa \"chiesa di Rosciate\" \u00e8 del XIX secolo e, dedicata a Santa Maria Assunta, possiede affreschi del Cifrondi. Nei pressi della parrocchiale rimangono, anche se segnate dal tempo, alcune meridiane.\nLa costruzione della parrocchiale, intitolata a San Pantaleone, risale al XIII-XIV secolo. Nata come luogo di eremitaggio durante il VI secolo, possiede un porticato esterno, un'abside con numerosi affreschi di Francesco Zucco ed \u00e8 dotata di una grande torre campanaria. Questa originariamente era adibita a torre-rifugio appartenente al primitivo romitaggio, sovente utilizzata anche dalla popolazione.\nVi si possono trovare anche dipinti del Talpino e parecchie tele che raccontano la vita del santo a cui la struttura \u00e8 dedicata. Gli affreschi pi\u00f9 antichi, oggi alla sinistra dell'altare maggiore, erano parte dell'antico \"sacellum\" del romito primitivo, e sono venuti alla luce durante i lavori per l'ampliamento della chiesa. La frazione Negrone inoltre si compone di diversi nuclei, tra cui \"Monte Negrone\", \"Terzago\", \"Fogarolo\", \"San Pantaleone\" e \"Celinate\".\nLo sviluppo urbanistico del territorio avvenne per progressivo ampliamento di nuclei abitativi separati, nati ed accresciutisi intorno alle grandi propriet\u00e0 terriere ed alle chiese. Non restano che pochi ruderi dell'antica pieve di San Giovanni, presso la quale dovettero spostarsi i monaci di san Pantaleone.\nArchitetture civili.\nNumerose ville costellano i colli di Scanzorosciate: la pi\u00f9 significativa \u00e8 \"Villa Vitalba-Masciandri-Daina\", in localit\u00e0 Celinate, risalente alla seconda met\u00e0 del XVIII secolo, che possiede un lungo viale alberato di cipressi, con un grande giardino all'italiana.\nDi pregevole fattura sono anche \"Villa Poli-Vertova\", con una pianta strutturale ad U, \"Villa Brentani\", \"Villa Brena\", \"Villa Colleoni\", \"Villa Zanchi-Vestoni\", \"Villa Savoldi-Nassa\" e la villa natale di Alberico da Rosciate, che possiede dipinti di Antonio Cifrondi risalenti al 1712.\nUn luogo storico importante di Scanzorosciate \u00e8 certamente la Villa Pagnoncelli Folcieri, nata e adibita come ex casa vacanza di lusso in estate e acquistata poi dalla famiglia Folcieri. Essa presenta affreschi e stampe sei-settecentesche, affiancate da altri oggetti acquistati nel corso degli anni. Essendo anche una famosa cantina, \u00e8 luogo adibito alla produzione del Moscato di Scanzo, la cui rara produzione consente l'imbottigliamento di 3000 bottiglie l'anno, segno, ancora una volta, di raffinatezza, rarit\u00e0 e valore.\nPercorsi naturalistici.\nIl paese negli ultimi decenni ha acquisito un'importanza sempre maggiore anche al di fuori dei confini provinciali, grazie alle numerose aziende produttrici di vino che hanno ben promosso e valorizzato i propri vigneti, dove viene prodotto il Moscato di Scanzo DOCG ed il Valcalepio DOC. A tale riguardo, il Comune di Scanzorosciate unitamente ad altre realt\u00e0, ha istituito un'associazione denominata \"Strada del moscato di Scanzo\", volta a valorizzare ulteriormente le bellezze naturalistiche, artistiche ed enogastronomiche del paese. Numerose sono anche le aziende agrituristiche che offrono degustazioni di prodotti tipici bergamaschi.\nInoltre il territorio comunale, pur appartenendo ad una zona densamente popolata, offre numerose possibilit\u00e0 per chi volesse stare a contatto con la natura. Negli ultimi anni infatti si sono moltiplicate le iniziative per rivalorizzare gli spazi verdi presenti, che hanno permesso alla popolazione di ritornare a scoprire angoli suggestivi. In primo luogo, lungo il corso del fiume Serio si \u00e8 assistito alla rivalutazione delle sponde e dell'ambiente circostante il corso d'acqua che delimita il territorio comunale, anche e soprattutto grazie alla costituzione del Parco locale di interesse sovracomunale denominato Parco del Serio Nord.\nInoltre nella zona dei colli si \u00e8 svolto ad un grande intervento di ripristino dei sentieri e delle realt\u00e0 naturalistiche, sfociate poi nella creazione di un Parco locale di interesse sovracomunale che va dal monte Bastia fino alla valle Serradesca, posta al confine con il comune di Torre de' Roveri e Cenate sotto.\nInfrastrutture e trasporti.\nIn passato Scanzo ospitava il capolinea della linea 10 della rete tranviaria di Bergamo, che rimase attivo fino al 1953; tale linea, previa elettrificazione, ricalcava il percorso della preesistente tranvia Bergamo-Trescore-Sarnico, esercita a vapore e sua volta attiva fra il 1901 e il 1931.\nUno dei progetti urbani pi\u00f9 ecosostenibili sono le cassette acqua installate dal comune, che permettono di distribuire acqua evitando il dispendio di costi e riducendo tonnellate di plastica che inquinano l'ambiente.\nUno dei progetti pi\u00f9 recenti, risalente al settembre 2020, ha sempre matrice ecosostenibile e si basa su un'idea totalmente innovativa in ambito scolastico. Ha avuto luogo, proprio a Scanzorosciate, la prima Aula natura d'Italia, attraverso cui, grazie all'installazione di un habitat naturale di 80 ettari, insegnanti e alunni della scuola primaria G. Pascoli si ritrovano a svolgere le lezioni all'aula aperta. Siepi, giardini, piante e spazi appositi per certe categorie di animali come farfalle, api e pipistrelli faranno da circondario. I bambini della scuola primaria affronteranno la loro esperienza didattica in un clima stimolante che li avviciner\u00e0 alla natura e alla sua conoscenza. Opportuni microscopi e pannelli esplicativi supporteranno tale obiettivo.\nCitiamo a proposito anche la BB school di Scanzorosciate, la scuola bilingue dedicata a bambini frequentanti classi che spaziano dal nido alla scuola secondaria di primo grado. La mission in questo caso \u00e8 quello di formare, all'interno di un progetto educativo, bambini che maturano la conoscenza e la cultura della lingua inglese, affiancata a quella italiana.\nA Scanzorosciate si pu\u00f2 arrivare dall'autostrada A4 Milano Venezia, uscendo dal casello di Bergamo o di Seriate"}
{"id": "35761", "revid": "125017588", "url": "https://it.wikipedia.org/wiki?curid=35761", "title": "Schilpario", "text": "Schilpario (\"Sculp\u00e9r\" in dialetto scalvino, \"Schilp\u00e9r\" o \"Schilp\u00e0re\" in dialetto bergamasco) \u00e8 un comune italiano di abitanti della provincia di Bergamo in Lombardia.\nGeografia.\nSituato in cima alla Valle di Scalve, fa parte della Comunit\u00e0 montana di Scalve. Posto all'estremo angolo nord-est della provincia, dista circa 65 chilometri da Bergamo ed \u00e8 quindi il comune della provincia pi\u00f9 distante dal capoluogo orobico.\nStoria.\nL'antichit\u00e0 e le origini.\nL'origine del borgo, intesa come insediamento stabile, risale al periodo della dominazione romana, quando venivano utilizzate le grandi risorse minerarie di ferro e zinco presenti nella zona.\nTuttavia pare che nella zona fossero gi\u00e0 presenti piccole trib\u00f9 di Galli Cenomani, come testimonia un masso, sito in localit\u00e0 \"Pi\u00e0 S\u00e8rsegn\", che si pensa fosse utilizzato dai druidi per i riti magici. Non \u00e8 per\u00f2 dato sapere se vi fossero insediamenti stabili o se la zona venisse utilizzata solo occasionalmente per tali riti.\nIl medioevo.\nI secoli successivi videro il borgo passare sotto il controllo del Sacro Romano Impero guidato da Carlo Magno, che don\u00f2 l'intera zona ai monaci di Tours. Questi successivamente la permutarono in favore del Vescovo di Bergamo, il quale diede investitura feudale ai \"Capitani di Scalve\".\nQuesti ultimi furono di fatto esautorati dalla costituzione dell\u2019\"Universitas di Scalve\", una piccola istituzione feudale molto simile ad una repubblica, che garantiva grandi privilegi agli abitanti ed un'autonomia al limite dell'indipendenza. Questa garantiva l'esenzione del servizio militare, libert\u00e0 di caccia e pesca, nonch\u00e9 sgravi fiscali e la possibilit\u00e0 di sfruttamento delle miniere presenti in zona.\nEt\u00e0 moderna e contemporanea.\nCon il passaggio alla Repubblica di Venezia, avvenuto nel XV secolo, Schilpario mantenne i privilegi conquistati precedentemente, ma venne aggregato nella \"Comunit\u00e0 grande di Scalve\".\nSoltanto nel 1797, con la fine della Serenissima e l'avvento della Repubblica Cisalpina, acquis\u00ec la propria autonomia comunale.\nIl 28 aprile 1945, a seconda guerra mondiale ormai conclusa, un gruppo di civili di Schilpario e di partigiani si rec\u00f2 a bordo di un automezzo a chiedere la resa un gruppo di militi fascisti della 1\u00aa Legione d'Assalto \"M\" \"Tagliamento\" che si erano radunati presso il passo del Vivione. Presso i Fondi di Schilpario il camion venne attaccato dai repubblichini che uccisero una decina di uomini e ne vilipesero cadaveri. Nei giorni seguenti due superstiti dell'eccidio moriranno per le ferite riportate.\nSeguenti modifiche, operate dai vari regimi che si susseguivano nella valle, modificarono i confini territoriali, ma non intaccarono l'autonomia comunale di Schilpario, che visse nella tranquillit\u00e0 della valle fino ai giorni nostri. \nMonumenti e luoghi d'interesse.\nArchitetture religiose.\nChiesa di Sant'Antonio.\nLa chiesa parrocchiale, compresa nella Diocesi di Bergamo, \u00e8 dedicata a sant'Antonio da Padova. Edificata nel XVII secolo in luogo di una precedente chiesa, \u00e8 dotata di un campanile al termine del quale \u00e8 posta una statua del santo patrono, nonch\u00e9 di opere pittoriche del Cifrondi e del Carpinoni, e di sculture di scuola fantoniana. Nella navata principale si pu\u00f2 inoltre ammirare la statua raffigurante il cardinale Angelo Mai, nativo di Schilpario.\nNel gennaio del 1820, anno in cui il cardinale trov\u00f2 alcuni frammenti del \"De re publica\" di Cicerone, Giacomo Leopardi gli dedic\u00f2 l'ode intitolata \"\". Parte di quest'ode \u00e8 stata recentemente incisa su pietra nella piazza principale.\nAree naturali.\nValle del V\u00f2.\nTra le aree naturali vi \u00e8 la valle del V\u00f2 posta in una valle laterale ricca di cascate.\nCultura.\nMusei.\nMuseo etnografico.\nIl museo etnografico \u00e8 stato istituito per preservare e rivalutare la storia, le tradizioni e la cultura delle genti di tutta la Val di Scalve. Grazie all'apporto di documenti, fotografie ed oggetti legati alla vita rurale, si possono ricostruire la vita ed i lavori degli abitanti nei secoli scorsi. Inoltre, essendo la struttura che ospita il museo posta a fianco del torrente Dezzo, \u00e8 presente una ruota di mulino attivata dalle correnti dello stesso corso d'acqua che azionano il torchio ed una macina per la lavorazione del frumento.\nMuseo minerario.\nLe miniere ristrutturate e messe a norma dopo la chiusura dell'attivit\u00e0 avvenuta nel 1972, sono visitabili con visite guidate, una galleria in trenino e le altre a piedi.\nSport.\nSci di fondo.\nA Schilpario c'\u00e8 la pista \u201cDegli Abeti\u201d, una delle migliori piste da fondo in Italia, attrezzata per ospitare gare internazionali che, dotata di cannoni per l'innevamento artificiale, si estende per 12\u00a0km.\n\u00c8 suddivisa in diversi anelli, a seconda della difficolt\u00e0.\nA supporto dei praticanti, ci sono due scuole sci: Scuola sci Campelli e Scuola sci Paradiso.\nPattinaggio.\nNella zona sportiva, nei pressi della pista per lo sci di fondo, c\u2019\u00e8 il Palazzo del Ghiaccio, la cui tribuna pu\u00f2 ospitare circa 800 spettatori.\nInoltre, nel periodo invernale, il campo da tennis Paradiso, viene fatto ghiacciare in modo da creare un ulteriore pista di pattinaggio, per\u00f2 all\u2019aperto, rispetto a quella coperta del palaghiaccio.\nSci Alpino.\nLo sci alpino si pu\u00f2 praticare sulla pista \u201cAcque Fredde\u201d, nella zona della conca di Epolo. La pista \u00e8 servita da uno ski-lift. Alla partenza si trova anche un punto ristoro. La pista, in estate, ospita anche gare di sci d\u2019erba. In particolare, nel 2019, ha ospitato le finali di Coppa del Mondo.\nTennis.\nA Schilpario ci sono tre campi da tennis. Due di questi, nei pressi del palaghiaccio e della pista di fondo, fanno parte del \u201cTennis club Schilpario\u201d. L\u2019altro, invece, si trova in localit\u00e0 Paradiso ed \u00e8 funzionante solo in estate, mentre nel periodo invernale viene trasformato in pista di pattinaggio su ghiaccio.\nAltri sport.\nA Schilpario si possono praticare, inoltre, altre attivit\u00e0 sportive.\nEsistono, infatti, numerosi percorsi per ciaspolate, sci-alpinismo e passeggiate a cavallo."}
{"id": "35762", "revid": "322321", "url": "https://it.wikipedia.org/wiki?curid=35762", "title": "Sedrina", "text": "Sedrina (\"Sedrina\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato all'imbocco della val Brembana, dista circa 15 chilometri a nord dal capoluogo orobico. Il comune fa parte della comunit\u00e0 montana della Valle Brembana.\nStoria.\nLe origini del paese non sono del tutto chiare, anche se pare che piccoli insediamenti fossero presenti gi\u00e0 in epoca romana. A tal riguardo sembra che anche il toponimo risalga a tale periodo, derivando da Sedulina, diminutivo di \"sede\".\nTuttavia gli insediamenti non si svilupparono mai in modo consistente, data la posizione molto isolata del borgo, collegato ai centri abitati pi\u00f9 a valle soltanto tramite angusti sentieri, per via di una \"strozzatura\" della valle stessa appena a sud dell'abitato. Le strade pi\u00f9 agevoli recavano soltanto a nord, in direzione Zogno e delle sue frazioni, oppure sulla destra orografica della valle, da dove si potevano raggiungere Clanezzo e Brembilla tramite ponti sospesi sul fiume Brembo, gi\u00e0 citati in documenti risalenti al II secolo.\nTuttavia questo isolamento difese il borgo in occasione delle invasioni barbariche e delle lotte di fazione tra guelfi e ghibellini. In epoca medievale venne inserito nei territori gestiti dal Vescovo di Bergamo, ed unito amministrativamente ad Alm\u00e8, da cui si separ\u00f2 nel corso del XIV secolo per formare il comune di Sedrina e Stabello con l'omonimo borgo posto pi\u00f9 a nord (ora legato a Zogno).\nL'arrivo della Repubblica di Venezia segn\u00f2 una svolta nell'esistenza del paese: la Serenissima decise la costruzione di una strada, la via Priula, che collegava direttamente la citt\u00e0 di Bergamo con la valle Brembana passando per Sedrina.\nTerminata nel 1593, quest'opera assai ardita tolse dall'isolamento commerciale Sedrina ed i paesi limitrofi grazie ad un intervento, chiamato \"le chiavi della Botta\", che permise di superare gli ostacoli naturali siti nella frazione \"Botta\".\nSecondo studiosi bergamaschi, tra cui Bortolo Belotti, le \"chiavi\" erano costituite da una serie di archi appoggiati alla parete di roccia e fissati ad essa tramite delle catene, su cui passava la strada.\nUn tratto lungo soltanto 200 metri, tanto indispensabile quanto pericoloso, poich\u00e9 soltanto un piccolissimo muretto, alto pochi centimetri, proteggeva commercianti, viandanti, animali e carichi al seguito, dal precipizio. La costruzione dell'opera comport\u00f2 infatti ingenti perdite tra gli operai, a causa dei cedimenti di piccole parti di parete e fatali distrazioni che si trasformavano in tragedia.\nSi tratta per\u00f2 di supposizioni date da citazioni e descrizioni, poich\u00e9 quest'opera \u00e8 andata perduta con il passare degli anni, a causa della mancata manutenzione della strada dopo la fine della dominazione veneta.\nDopo la breve parentesi della Repubblica Cisalpina, durata soltanto dal 1797 al 1815, il territorio pass\u00f2 sotto la dominazione austriaca e venne inserito nel Regno Lombardo-Veneto.\nIn questo periodo avvenne la costruzione di una serie di ponti sospesi sul fiume Brembo, passati alle cronache appunto come \"ponti di Sedrina\". Questi, inseriti in un'opera complessa con numerose arcate che collegano i due lati della valle, contribuirono in modo decisivo al definitivo rilancio del paese che venne tolto dal suo isolamento, caratterizzando fortemente il paesaggio della zona. Questi inoltre furono al centro di storie e leggende, tra cui quella del bandito gentiluomo Pac\u00ec Paciana, Che per sfuggire ai gendarmi si era lanciato dal ponte in legno che precedeva l'attuale struttura in pietra.\nA partire dalla seconda met\u00e0 del XX secolo questi ponti, complice il vertiginoso aumento del traffico, portarono il paese in una condizione di invivibilit\u00e0, dato che tutto il traffico tra la valle ed il capoluogo transitava dal centro del paese.\nAll'inizio degli anni '80 il problema si \u00e8 risolto grazie alla costruzione di un imponente viadotto alto un centinaio di metri, che ha permesso di deviare il flusso di veicoli all'esterno del centro abitato. Questa soluzione urbanistica non ha abbattuto i manufatti della precedente viabilit\u00e0 e delle storiche architetture che documentano l'ingegno delle generazioni passate. Sono ancora presenti ed utilizzati, infatti, i caratteristici ponti che collegano Sedrina con i paesi limitrofi, Ubiale Clanezzo e Brembilla, oltre alla galleria che permette di arrivare a Zogno.\nMonumenti e luoghi d'interesse.\nIl territorio comunale presenta numerose itinerari per gli amanti della natura sui monti circostanti, ma soprattutto nella valle del Giongo, torrente il cui corso \u00e8 stato al centro di un'opera di rivalorizzazione ambientale.\nAnche i ponti di Sedrina costituiscono un'attrattiva architettonica, grazie anche al colpo d'occhio che offrono.\nMerita infine menzione la chiesa parrocchiale di San Giacomo, costruita nel XV secolo dall'architetto brembano Mauro Codussi. Questa presenta la facciata esterna in stile rinascimentale, ma ci\u00f2 che la caratterizza fortemente \u00e8 la presenza di una pala d'altare opera del pittore Lorenzo Lotto, raffigurante una \"Madonna con Santi\", nonch\u00e9 un affresco opera seicentesca di Cristoforo Baschenis il Giovane raffigurante \"Madonna col Bambino e santi Giacomo Maggiore e Giovanni Battista\".\nLa frazione Botta \u00e8 situata a sud dell'abitato, presso la confluenza del Giongo nel Brembo, e vi \u00e8 la chiesa parrocchiale di sant'Antonio abate del Quattrocento.\nInfrastrutture e trasporti.\nSedrina era servita dall'omonima stazione posta lungo la ferrovia della Valle Brembana, attiva fra il 1906 e il 1966."}
{"id": "35768", "revid": "72686", "url": "https://it.wikipedia.org/wiki?curid=35768", "title": "Ext3", "text": "Ext3 \u00e8 un file system utilizzato su sistemi GNU/Linux e derivato da ext2, rispetto al quale migliora la scrittura su disco rendendo pi\u00f9 facile e pi\u00f9 veloce leggere i vari file dal disco, inoltre introduce il journaling del file system.\nIl journaling, gi\u00e0 presente in ReiserFS e nelle ultime versioni di NTFS \u00e8 una caratteristica che permette di evitare che errori e malfunzionamenti hardware (o anche semplici spegnimenti del PC senza chiudere il sistema operativo) possano danneggiare i dati scritti sull'unit\u00e0, creando un \"diario\" (\"journal\") che elenca le modifiche da effettuare sul filesystem.\nVantaggi.\nNonostante le sue performance velocistiche siano inferiori a quelle di file system concorrenti quali JFS, ReiserFS e XFS, presenta l'indubbio vantaggio di consentire il passaggio al volo da un file system di tipo ext2 senza dovere ricorrere a backup e ripristino dei dati; inoltre impegna meno le risorse della CPU rispetto ai file system ReiserFS e XFS. \u00c8 altres\u00ec considerato pi\u00f9 sicuro rispetto agli altri file system di Linux in virt\u00f9 della sua semplicit\u00e0 e della maggior base di installazioni a scopo di test.\nIl file system ext3 aggiunge al suo predecessore le seguenti caratteristiche:\nSenza di queste, qualsiasi file system di tipo ext3 \u00e8 anche di tipo ext2. Ci\u00f2 ha reso possibile l'adozione degli strumenti di manutenzione e ripristino pi\u00f9 affidabili, sviluppati nel tempo per l'ext2, anche per l'ext3 senza particolari modifiche. Nello specifico, i file system di tipo ext2 ed ext3 condividono lo stesso set standard di strumenti, \"e2fsprogs\", che include un eseguibile \"fsck\". La somiglianza tra i due permette inoltre di passare dall'uno all'altro indifferentemente, in maniera trasparente.\nMentre in alcuni contesti la mancanza di alcune funzionalit\u00e0 da file system \"moderno\" - come l'allocazione dinamica degli inode - pu\u00f2 essere considerata uno svantaggio, in termini di affidabilit\u00e0 essa d\u00e0 all'ext3 un significativo vantaggio rispetto ai file system che le prevedono. Infatti, i metadati del file system sono localizzati in punti precisi e fissi, ed esiste un certo livello di ridondanza nelle strutture dati, consentendo cos\u00ec di recuperare un file system ext2 ed ext3 anche in presenza di dati significativamente corrotti, laddove ci\u00f2 non sarebbe possibile con i file system basati sulle strutture ad albero.\nNel dicembre 2008 questo file system \u00e8 stato sostituito da Ext4.\nCompatibilit\u00e0.\nExt3 \u00e8 supportato da tutte le distribuzioni Linux pi\u00f9 recenti. Inoltre, come il predecessore ext2 pu\u00f2 essere utilizzato anche da altri sistemi operativi, come Microsoft Windows, anche in scrittura (dipende dal driver che si utilizza, dato che alcuni di questi strumenti software aggiungono un supporto in sola lettura).\nIn linea di massima, le versioni pi\u00f9 recenti dei driver ext2 per sistemi Windows supportano anche ext3."}
{"id": "35770", "revid": "339600", "url": "https://it.wikipedia.org/wiki?curid=35770", "title": "Laura (Petrarca)", "text": ""}
{"id": "35771", "revid": "1305772", "url": "https://it.wikipedia.org/wiki?curid=35771", "title": "Felix Hausdorff", "text": "Biografia.\nFelix Hausdorff si laure\u00f2 presso l'Universit\u00e0 di Lipsia e ottenne il dottorato di ricerca nel 1891. Ivi insegn\u00f2 matematica fino al 1910, finch\u00e9 non ottenne la stessa cattedra all'Universit\u00e0 di Bonn. In questo periodo forn\u00ec grandi contributi alla teoria dei gruppi. Tra i fondatori della topologia moderna, contribu\u00ec in modo significativo anche alla teoria degli insiemi e all'analisi funzionale. Defin\u00ec e studi\u00f2 gli insiemi parzialmente ordinati, gli spazi di Hausdorff e le dimensioni di Hausdorff. Elabor\u00f2 il principio di massimalit\u00e0 di Hausdorff e la soluzione a ci\u00f2 che ora viene definito il problema del momento di Hausdorff. Pubblic\u00f2 anche testi letterari e filosofici con lo pseudonimo di \"Paul Mongr\u00e9\".\nCon l'ascesa del nazismo, Hausdorff pens\u00f2 che, nonostante fosse ebreo, la sua fama l'avrebbe risparmiato: invece presto le sue teorie furono additate come \"non-tedesche\" ed \"ebree\" nonch\u00e9 inutili. Gli fu revocata la cattedra nel 1935. Per quanto gli fosse impedito di pubblicare in Germania, egli continu\u00f2 nelle sue ricerche pubblicandone gli esiti sulla rivista polacca \"Fundamenta Mathematicae\". Dopo la Notte dei cristalli, Hausdorff si isol\u00f2, e quando cap\u00ec che non poteva pi\u00f9 evitare di essere deportato, si suicid\u00f2 insieme alla moglie e alla cognata. Riguardo alle umiliazioni a cui Hausdorff e la sua famiglia furono particolarmente esposti dopo la Kristallnacht nel 1938, molto \u00e8 noto e da molte fonti diverse, come dalle lettere di Bessel-Hagen."}
{"id": "35773", "revid": "125892791", "url": "https://it.wikipedia.org/wiki?curid=35773", "title": "Don Camillo", "text": "Don Camillo \u00e8 un personaggio immaginario creato dallo scrittore, giornalista e fumettista italiano Giovannino Guareschi, come protagonista (opposto all'antagonista amico-nemico Peppone) in una serie di racconti nei quali \u00e8 il parroco di un piccolo paese in riva al Po (nella gran parte delle riduzioni cinematografiche identificato poi con Brescello - e il vicino comune di Boretto - nel quale son girate diverse scene, sebbene don Camillo sia presentato dall'autore nella prima storia come \"l'arciprete di Ponteratto\"), un ambiente che Guareschi definisce \"Mondo Piccolo\", idealmente paradigmatico della realt\u00e0 rurale italiana del dopoguerra.\nLa maggior parte degli episodi di don Camillo vede la luce sul settimanale umoristico \"Candido\", fondato, insieme a Giovanni Mosca, dallo stesso Guareschi. Molti dei 347 racconti del \"Mondo Piccolo\", pubblicati sia sul \"Candido\" sia su altri quotidiani e riviste, sono stati raccolti in seguito in otto libri, dei quali solo i primi tre pubblicati quando Guareschi era ancora in vita.\nIl personaggio divenne molto noto al grande pubblico italiano e francese (che lo identifica con il volto di Fernandel) per la riuscitissima riduzione cinematografica.\n\u00c8 stato selezionato tra i 100 film italiani da salvare.\nDescrizione.\nIl suo personaggio \u00e8 basato sullo storico prete cattolico don Camillo Valota, partigiano della seconda guerra mondiale e detenuto nei campi di concentramento di Dachau e Mauthausen, sulle figure di don Ottorino Davighi, parroco di Polesine Parmense conosciuto personalmente da Guareschi e di don Giovanni Bernini parroco di Mezzano Inferiore cui si rif\u00e0 l'episodio dell'inondazione del Po.\nNei racconti dello scrittore, Don Camillo \u00e8 l'Arciprete di Ponteratto, ma non incarna affatto lo stereotipo del mite e perbenista pretino di provincia: viene anzi descritto come un prete gigantesco, con le mani grosse, i piedi taglia 45, un \"tipo di diretto al mento capace di abbattere un bue, ammesso che un bue abbia un mento\", e che spesso ricorre alla forza fisica per risolvere questioni che a prima vista parrebbero irrisolvibili. Don Camillo parla inoltre direttamente col Cristo raffigurato nel crocefisso dell'altare, che rappresenta la sua coscienza, il quale gli risponde saggiamente in tutte le situazioni (particolare che fece irritare molti cristiani che disprezzavano Guareschi, affermando che questi dialoghi erano bestemmie); e non esita a risolvere a modo suo (facendo all'occorrenza roteare vorticosamente qualche panca) anche le discussioni pi\u00f9 accese.\nAl centro dei pensieri di don Camillo c'\u00e8, inevitabilmente, il sindaco comunista Giuseppe Bottazzi detto Peppone (interpretato nella trasposizione cinematografica da Gino Cervi), capo della locale sezione del Partito Comunista Italiano. Ed \u00e8 al centro dei suoi pensieri sia in quanto prete \"politicizzato\", fortemente impegnato nella propaganda a favore della Democrazia Cristiana, sia perch\u00e9 sacerdote, in quanto don Camillo desidera che il suo sindaco comprenda quello che a suo avviso sarebbe l'errore dell'adesione al comunismo, anche se egli condanna l'ideologia e non la persona. Peppone, per esempio, va in chiesa per il figlio che sta male o per ringraziare per la propria elezione e appoggia la concessione della bandiera reale alla vecchia maestra, per il suo funerale, segno di quanto sia libero dagli schemi del partito. Quando l'avversario \u00e8 in pericolo, quando l'alluvione mette a dura prova l'intero paese, quando la morte porta con s\u00e9 una persona cara e in altre occasioni si dimostra che i due \"nemici politici\" hanno reciproca stima, se pur condizionati dal ruolo pubblico che rivestono. In \"Don Camillo e i giovani d'oggi\" \u00e8 sottolineato l'astio di don Camillo per il giovanile progressismo religioso cattolico (incarnato dal parroco progressista don Francesco detto don Chich\u00ec) e le sue innovazioni.\n\u00c8 un appassionato cacciatore, possiede infatti una doppietta Walsrode, e nelle sue battute si fa accompagnare dal suo cane Fulmine detto Ful, un'eccezionale bracco da caccia che assieme a Peppone ha salvato da un proprietario di citt\u00e0 che lo maltrattava. \u00c8 inoltre un fumatore incallito di sigari toscani, anche se sembra che non disdegni la pipa.\nBiografia fittizia.\nDon Camillo viene presentato nei libri di Guareschi con alcuni tratti realistici rilevanti. Egli, esattamente come l'amico-nemico Peppone, \u00e8 nato nel 1899 nel paese di Ponteratto, o comunque nella stessa zona. Non viene mai descritta nel dettagli la sua famiglia di origine, anche se, dai vari accenni che si possono cogliere nei racconti di Guareschi, si pu\u00f2 dedurre che fosse figlio di un contadino e che avesse altri fratelli: in un racconto si fa infatti accenno ad un fratello, descritto come ancora pi\u00f9 grosso e manesco dello stesso sacerdote, e alcune sorelle delle quali non si sa praticamente nulla, tranne di una che, nel romanzo Camillo e i Giovani d'Oggi, viene detto essersi sposata con un ex paracadutista detto \"il Krik\" e dal quale ha avuto una bambina di come Caterina, nipote del parroco. \nNel racconto \"La Festa degli Alberi\", si viene a scoprire che Don Camillo e Peppone erano compagni di classe alle elementari e che il futuro sacerdote veniva spesso ripreso dalla signora Cristina perch\u00e9 suggeriva le risposte ai compagni pi\u00f9 somari. Inoltre nel racconto \"Il Capobanda piovuto dal cielo\" si viene a scoprire che da ragazzino faceva parte della \"Banda del Chiavicone\", un gruppo di discoli comandati da Peppone, che conduceva scorrerie nei poderi dei contadini per rubacchiare la frutta dagli alberi; in seguito il futuro Don Camillo si allontan\u00f2 dalla banda per entrare in seminario, ma continu\u00f2 a considerarsene membro a pieno titolo. Ha combattuto nella Grande Guerra tra i ragazzi del '99 assieme a Peppone in un reggimento di artiglieria campale, guadagnandosi una Medaglia d'Argento al Valor Militare. \nDopo la guerra Don Camillo concluse i suoi studi e venne ordinato sacerdote, andando a servire nello stesso paese dove era nato. Stando al racconto \"Il Pellerossa\", nonostante non avesse simpatia per i rossi, Don Camillo non le mandava a dire neanche ai fascisti, tanto che pi\u00f9 volte dal pulpito si era scagliato contro \"quei mascalzoni che fanno bere porcherie alla gente\", e ci\u00f2 fece infuriare l'allora giovane Dario Camoni che decise di riservare al sacerdote lo stesso trattamento che aveva riservato a Peppone qualche tempo prima, facendogli ingollare un intero bicchiere di olio di ricino sotto la minaccia di una pistola per essersi impicciato in faccende che non lo riguardavano. \nAdattamenti.\nI film.\nGli episodi prodotti dalla Cineriz sono cinque:\nIl sesto film, (iniziato nel 1970) che si sarebbe dovuto intitolare \"Don Camillo e i giovani d'oggi\", non venne terminato a causa della malattia di Fernandel, poi risultata fatale.\nIl film \u00e8 stato poi realizzato nel 1972, con Gastone Moschin nella parte di Don Camillo e Lionel Stander in quella di Peppone.\nNel 1983 \u00e8 stato infine girato un \"remake\", dal titolo Don Camillo \"(The world of Don Camillo)\", con Terence Hill nel ruolo ringiovanito del battagliero sacerdote e Colin Blakely nella sua controparte comunista. Questi due film furono girati rispettivamente a San Secondo Parmense (PR) e a Pomponesco (MN) anzich\u00e9 nell'ormai famosa Brescello, probabilmente perch\u00e9 il centro reggiano era troppo legato nell'immaginario collettivo alla serie originale con Fernandel e Cervi.\nAdattamenti televisivi.\nIl personaggio di Guareschi godette anche di alcuni misconosciuti adattamenti televisivi. In Brasile, la rete Tv Tupi di San Paolo trasmise, fra il 1954 e il 1957, \"O Pequeno Mundo de Dom Camilo\", con Otelo Zeloni (1921-1973) nel ruolo di Don Camillo e Heitor de Andrate in quello di Peppone.\nLa stessa TV Tupi ne trasmetter\u00e0 poi, nel 1971-72, tratta da \"Don Camillo e i giovani d'oggi\", una nuova serie \"Dom Camilo e os Cabeludos\", nuovamente con Otelo Zeloni.\nSempre brasiliana \u00e8 \"Padre Ti\u00e3o\", per la regia di Gra\u00e7a Mello, telenovela liberamente ispirata al libro \"Don Camillo\" di Guareschi, trasmessa da Rede Globo dal 12 dicembre 1965 al febbraio 1966, con \u00cdtalo Rossi nel ruolo eponimo.\nDel 1981, invece, la serie TV britannica della BBC, \"The Little World of Don Camillo\" (titolo tedesco: \"Die kleine Welt des Don Camillo\"), diretta da Peter Hammond, con Mario Adorf nella parte del combattivo prete e Brian Blessed in quella del suo antagonista. In questa versione, la voce narrante e voce del crocifisso \u00e8 quella di Cyril Cusack.\nRadio.\n\"The Little World of Don Camillo\" fu una trasmissione radiofonica britannica della BBC Radio basata sul personaggio di Don Camillo. Fu adattata da Peter Kerry. La stessa societ\u00e0 radiotelevisiva inglese aveva gi\u00e0 mostrato interesse verso il prete italiano producendo nel 1981 The Little World of Don Camillo omonima serie televisiva.\nAdattamenti a fumetti.\nNel 2011 \u00e8 iniziata la pubblicazione dalla ReNoir Comics di \"Don Camillo a fumetti\", una serie di volumi a fumetti contenenti ciascuno nove adattamenti dei racconti di Don Camillo e Peppone e due del ciclo Mondo Piccolo in cui sono assenti i due famosi personaggi. Il titolo del primo volume, dal nome del racconto n. 315, \u00e8 \"Il capobanda piovuto dal cielo\". A questo volume ne sono seguiti altri due dal titolo \"Ritorno all'ovile\", pubblicato nell'agosto dello stesso anno e contenente altri nove racconti di Don Camillo e Peppone e altre due Storie del Mondo Piccolo, e \"Passa il \"Giro\"\", pubblicato ad ottobre, impreziosito da una prefazione di Enrico Beruschi.\nNell'estate 2012 il fumetto ha ricevuto una menzione speciale del premio Fede a strisce nell'ambito di Cartoon Club 2012.\nOnorificenze fittizie.\nNell'ambito della finzione letteraria, Don Camillo, assieme all'amico Peppone, entrambi \"classe '99\", in alcuni racconti viene indicato come insignito della Medaglia d'argento al valor militare e delle altre decorazioni della vittoria del primo conflitto mondiale: egli ha partecipato al conflitto nel VI\u00b0 reggimento di artiglieria pesante campale. Dalla cronologia degli eventi si pu\u00f2 dedurre che non vi ha partecipato da sacerdote, in quanto ancora solamente studente liceale, con di fronte ancora i due anni di filosofia, i due di teologia e appena diciottenne nel 1917 quando l'et\u00e0 canonica per l'ordinazione era di 23 anni.\nLuoghi legati al personaggio.\nIl comune di Brescello, oltre ad essere il luogo dove sono stati girati i film di Don Camillo, ospita il Museo Peppone e Don Camillo, inaugurato il 16 aprile 1989.\nNella piazza del comune sorgono le due statue bronzee di Don Camillo e Peppone, fronteggiate nell'atto di salutarsi; opera di Andrea Zangani furono poste nel 2001, nel 50\u00ba anniversario del primo film.\nSebbene sia noto che Don Camillo sia un personaggio di fantasia, la sua fama \u00e8 tale che alcune persone in visita a Brescello cercano la sua tomba. \nMusica.\nAl personaggio di Don Camillo, il maestro Roberto Giraldi dell'orchestra Castellina Pasi, ha dedicato nel 1975 un brioso valzer per clarinetto e fisarmonica, intitolato proprio \"Don Camillo\"."}
{"id": "35777", "revid": "1566286", "url": "https://it.wikipedia.org/wiki?curid=35777", "title": "Fernandel", "text": "Biografia.\nGiovent\u00f9.\nNacque a Marsiglia l'8 maggio 1903 da D\u00e9sir\u00e9e B\u00e9douin e da Denis Coutandin (poi trascritto erroneamente in Francia come Contandin), originari di Perosa Argentina, nella Val Chisone, in provincia di Torino, dove, procedendo verso il Sestriere, un cartello ricorda l'ubicazione della loro casa (borgata \"Coutandin\"). Una voce insistente racconta che il piccolo Fernandel in realt\u00e0 nacque nella borgata di Perosa e poi fu introdotto neonato in Francia, di nascosto, cos\u00ec da acquisire di diritto la tanto desiderata cittadinanza francese. Fernandel parlava correntemente il piemontese, lingua usata in famiglia dai suoi genitori, mentre stentava con l'italiano.\nDal 1915 al 1925 fece vari lavori per sbarcare il lunario; contemporaneamente si esibiva come cantante e caratterista nei caff\u00e8-concerto. Il 4 aprile 1925 spos\u00f2 Henriette Manse (1902-1984), sorella di un suo caro amico, dalla quale ebbe tre figli, Josette (1926-2017), Janine (1929-2020), e Franck (1935-2011). Anche suo fratello Francis fu un buon attore, con all'attivo molti film per lo pi\u00f9 in ruoli di caratterista, con lo pseudonimo di \"Fransined\" (1914-2012).\nAnni trenta e quaranta.\nIl debutto cinematografico avvenne nel 1931 con un piccolo ruolo nel film \"Le Blanc et le noir\", dove Raimu era il protagonista. Lo stesso anno Jean Renoir gli affid\u00f2 un ruolo pi\u00f9 importante in \"On purge b\u00e9b\u00e9\", tratto da un lavoro di Georges Feydeau. Sempre nel 1931, fu protagonista nel film di Bernard Deschamps \"Le Rosier de Madame Husson\", dove interpret\u00f2 un ruolo che in carriera gli avrebbero offerto spesso, quello di giovanotto ingenuo, che in questo caso perdeva la verginit\u00e0 in una casa d'appuntamenti.\nGiunse il successo, che continu\u00f2 per tutti gli anni trenta, periodo in cui tuttavia prosegu\u00ec la carriera di cantante comparendo in numerose commedie musicali, che spesso furono dopo poco trasposte in versione cinematografica, ispirate, talvolta, dalla macchietta di Primo Cuttica.\nAnni cinquanta e sessanta.\nLa svolta avvenne nel 1951, quando, grazie a Julien Duvivier e al primo della serie di film incentrati sulla figura di don Camillo ideata da Giovannino Guareschi, Fernandel vest\u00ec il ruolo di un prete italiano di provincia, irascibile e sempre in lotta con il sindaco comunista, Peppone, interpretato da Gino Cervi. Dal 1951 al 1965 ricopr\u00ec il ruolo di don Camillo nei complessivi cinque film della serie: \"Don Camillo\", \"Il ritorno di don Camillo\", \"Don Camillo e l'onorevole Peppone\", \"Don Camillo monsignore... ma non troppo\", \"Il compagno don Camillo\".&lt;br&gt;Guareschi, Fernandel e Cervi, dall'inizio della saga di don Camillo, divennero amici e i due attori furono padrini di battesimo di Giovanna, una nipote dello scrittore. Il 18 gennaio 1953 Fernandel, divenuto famoso con la sua interpretazione di don Camillo, si trovava a Roma con la figlia Jeanine, quando Pio XII, saputo della sua presenza in citt\u00e0, lo volle invitare in Vaticano per conoscere \u00ab...il prete pi\u00f9 conosciuto della cristianit\u00e0 dopo il Papa\u00bb.\nNel frattempo comparve anche in diversi altri film, sia italiani che statunitensi, e negli anni cinquanta e sessanta si trov\u00f2 ad alternare ruoli comici, come \"La legge \u00e8 legge\" (1958) al fianco di Tot\u00f2 o \"La vacca e il prigioniero\" (1959). Il suo primo film a Hollywood fu \"Il giro del mondo in ottanta giorni\" (1956), nel quale interpretava un conduttore di carrozza. Il successo ottenuto in quel film lo port\u00f2 a girare una nuova commedia nel 1958, \"Paris Holiday\", con Bob Hope e Anita Ekberg. Il film \"Era di venerd\u00ec 17\" (1956) fu un rifacimento del film \"4 passi fra le nuvole\" (1942), nel quale Fernandel interpret\u00f2 il ruolo che fu di Gino Cervi e al quale partecip\u00f2 anche Carlo Romano, suo doppiatore nei film di Don Camillo.\nAlla fine della carriera intraprese la strada della regia cinematografica, realizzando quattro film, e cre\u00f2 la casa di produzione \"GaFer film\" insieme a Jean Gabin.\nL'ultimo film e la morte.\nNel 1970 venne chiamato per girare un nuovo film della serie di Don Camillo, \"Don Camillo e i giovani d'oggi\" diretto da Christian-Jaque; le riprese cominciarono a Brescello il 13 luglio 1970 e lui vi arriv\u00f2 il 20 luglio, a set gi\u00e0 allestito. Gli esterni si girarono sotto un sole cocente, tra umidit\u00e0 e zanzare, e Fernandel ebbe pi\u00f9 volte dei mancamenti, degli eccessi di stanchezza e delle difficolt\u00e0 respiratorie; a un certo punto fu colpito anche da dolori lancinanti al torace. Il 5 agosto, durante una scena sul sagrato della chiesa che prevedeva che Fernandel dovesse portare in braccio l'attrice Graziella Granata, che pesava meno di 50 chili, Fernandel non riusc\u00ec a sostenerla, incespic\u00f2 e cadde a terra; appena ripresosi dal malore fu costretto ad abbandonare il set.\nTrasportato all'ospedale di Parma, vi rimase ricoverato per quattro giorni. Si consult\u00f2 con uno specialista e poi decise di tornare a Marsiglia per sottoporsi a ulteriori esami clinici e prendersi un periodo di riposo. Il regista, cercando parole di conforto, si rivolse cos\u00ec a Fernandel: \u00ab\"On reprendra le tournage d\u00e8s que tu seras r\u00e9tabli. Rentre \u00e0 Marseille.\"\u00bb (\u00abRiprenderemo le riprese quando sarai ristabilito. Ritorna a Marsiglia\u00bb).\nLe sue condizioni di salute erano gi\u00e0 compromesse da alcuni mesi, in quanto nell'aprile precedente, durante un piccolo intervento per rimuovere un'escrescenza formatasi sotto il muscolo pettorale destro, i medici avevano scoperto che era affetto da un carcinoma di origine epatica, in evoluzione e con metastasi; partito dal fegato, il tumore aveva colpito un polmone e si era diffuso in diverse parti dell'organismo. I familiari furono informati della gravit\u00e0 della situazione Lo stesso Christian Jaque, che nel frattempo lo aveva scritturato per questo film, \nIl 12 agosto 1970 la produzione sospese le riprese e Gino Cervi ritorn\u00f2 a Roma. La soluzione pi\u00f9 semplice sarebbe stata quella di rigirare le scene in cui compariva don Camillo con un altro attore, completando cos\u00ec il film e salvando buona parte del girato, ma la proposta della produzione si scontr\u00f2 con il rifiuto di Jaque e di Cervi di continuare senza Fernandel.\nA met\u00e0 gennaio 1971 Fernandel telefon\u00f2 a Christian-Jaque per rassicurarlo sulle proprie condizioni, che parevano migliorare, e per dirgli che poteva contare su di lui, ma il 26 febbraio successivo mor\u00ec nella sua casa di Parigi a 67 anni. \u00c8 sepolto al cimitero di Passy assieme alla moglie Henriette Manse (1902-1984) e alla prima figlia Josette (1926-2017)\nIl film venne continuato con altri attori e rigirato da capo con un altro regista, Mario Camerini, ma con il medesimo titolo, con Gastone Moschin nella parte di don Camillo e Lionel Stander in quella di Peppone; sarebbe infine uscito nel 1972.\nDoppiatori italiani.\nNelle versioni in italiano delle opere in cui ha recitato, Fernandel \u00e8 stato doppiato da:"}
{"id": "35778", "revid": "1534511", "url": "https://it.wikipedia.org/wiki?curid=35778", "title": "On-Line Encyclopedia of Integer Sequences", "text": "La On-Line Encyclopedia of Integer Sequences (in italiano: \"Enciclopedia in rete delle successioni di interi\"), in sigla OEIS, \u00e8 un archivio accessibile su web di successioni di interi. Costituisce la pi\u00f9 grande e utilizzata raccolta di successioni e il riferimento pi\u00f9 autorevole per il settore delle successioni di interi, al punto che molti testi che si occupano di successioni di interi contengono riferimenti al database. Per ogni successione sono riportati i primi termini, le motivazioni matematiche, i link collegati ed \u00e8 possibile generare un grafico o riprodurne una rappresentazione musicale. \u00c8 inoltre presente un motore di ricerca interno per parola chiave, o anche a partire da una sottosuccessione.\nLe dimensioni (al 23 giugno 2020 si registrano successioni), l'accesso gratuito, e la possibilit\u00e0 per chiunque di proporre nuove successioni o nuovi dati su quelle gi\u00e0 esistenti, la rendono una delle pi\u00f9 importanti risorse disponibili in rete tanto per i matematici di professione quanto per gli appassionati di matematica ricreativa.\nStoria.\nNeil Sloane inizi\u00f2 a raccogliere successioni di interi da studente nella met\u00e0 degli anni sessanta (1964) per facilitare le proprie ricerche sulla combinatoria. Nel 1973 e nel 1995 pubblic\u00f2 le successioni pi\u00f9 interessanti in due libri, rispettivamente (contenente 2400 successioni) e (contenente 5487 successioni); questi libri vennero accolti con grande favore, e soprattutto dopo l'uscita del secondo la comunit\u00e0 matematica contribu\u00ec al lavoro di Sloane con un flusso continuo di nuove successioni.\nBen presto la raccolta crebbe fino a rendere impraticabile la consultazione cartacea. Pertanto, al raggiungimento delle 16000 successioni Sloane la rese disponibile on-line, in un primo momento (1995) come servizio e-mail e poco dopo (1996) come servizio web. L'OEIS continua a crescere al ritmo di circa 10000 nuove successioni all'anno.\nNeil Sloane ha curato personalmente le proprie successioni per quasi 40 anni, ma dall'inizio del 2002 esiste un gruppo di redattori, in parte volontari, che aiuta ad incorporarvi i contributi degli utenti. Sloane, nel 1998, ha fondato una rivista sullo stesso argomento, il \"Journal of Integer Sequences\"."}
{"id": "35780", "revid": "767487", "url": "https://it.wikipedia.org/wiki?curid=35780", "title": "Omeomorfismo", "text": "In matematica, e pi\u00f9 precisamente in topologia, un omeomorfismo (dal greco \"homoios\" = simile e \"morphe\" = forma, da non confondere con omomorfismo) \u00e8 una particolare funzione fra spazi topologici che modella l'idea intuitiva di \"deformazione senza strappi\".\nLa nozione di omeomorfismo \u00e8 molto importante in topologia. Due spazi topologici formula_1 e formula_2 collegati da un omeomorfismo sono detti omeomorfi: da un punto di vista topologico, questi risultano essere praticamente uguali. In particolare, hanno gli stessi invarianti topologici.\nDefinizione.\nUn omeomorfismo fra due spazi topologici formula_1 e formula_2 \u00e8 una funzione continua formula_5 che \u00e8 anche biunivoca e la cui inversa formula_6 \u00e8 anch'essa continua.\nUna definizione equivalente \u00e8 la seguente: un omeomorfismo \u00e8 una corrispondenza biunivoca formula_5 fra spazi topologici tale che un sottoinsieme formula_8 di formula_1 \u00e8 aperto se e solo se lo \u00e8 la sua immagine formula_10 in formula_2. Brevemente, \u00e8 una corrispondenza biunivoca fra spazi topologici che induce una corrispondenza biunivoca fra i loro aperti.\nSe esiste un omeomorfismo tra formula_1 e formula_2, i due spazi sono detti \"omeomorfi\". La relazione di omeomorfismo fra spazi topologici \u00e8 una relazione di equivalenza.\nEsempi.\nIntervalli della retta reale.\nSiano formula_14\n\u00e8 un omeomorfismo. Infatti \u00e8 continua, biunivoca, e la sua inversa\n\u00e8 anch'essa continua. Ogni intervallo chiuso e limitato formula_18 \u00e8 quindi omeomorfo all'intervallo formula_19. Dalla propriet\u00e0 transitiva segue quindi che gli intervalli chiusi e limitati sono tutti omeomorfi fra loro.\nSi verifica analogamente che gli intervalli aperti formula_20 sono tutti omeomorfi fra loro. Non solo: un intervallo aperto \u00e8 omeomorfo all'intera retta reale formula_21 tramite la funzione tangente\nche \u00e8 biunivoca, continua e con inversa continua (la funzione arcotangente). La limitatezza non \u00e8 quindi un invariante topologico: uno spazio limitato come formula_24 pu\u00f2 essere omeomorfo ad uno spazio illimitato, come formula_21.\nPropriet\u00e0.\nDue spazi omeomorfi godono esattamente delle stesse propriet\u00e0 topologiche (separabilit\u00e0, connessione, semplice connessione, compattezza...). Nel linguaggio della teoria delle categorie, si dice che un omeomorfismo \u00e8 un isomorfismo tra spazi topologici."}
{"id": "35781", "revid": "1566286", "url": "https://it.wikipedia.org/wiki?curid=35781", "title": "Gino Cervi", "text": "Dotato di grande presenza scenica e di notevole incisivit\u00e0 recitativa, \u00e8 stato uno dei pi\u00f9 prolifici e versatili interpreti nella storia dello spettacolo italiano, spaziando dal teatro serio a quello brillante, dal cinema alla radio e alla televisione.\nBiografia.\nFiglio di Angela Dall'Alpi e del giornalista Antonio Cervi (1862-1923), critico teatrale de \"Il Resto del Carlino\", nacque nello storico quartiere bolognese di Santo Stefano in via Cartoleria, 3. Si sent\u00ec sempre legato a Casalbuttano, in provincia di Cremona, dove \u00e8 sepolto il padre e dove la famiglia era proprietaria, fra le altre, della cascina Convento.\nIl teatro.\nFin da bambino si appassion\u00f2 al teatro, tanto da insistere affinch\u00e9 suo padre lo portasse ad assistere a qualche spettacolo. Alto, robusto, dotato di bella presenza e di modi signorili e raffinati, inizi\u00f2 come filodrammatico, per esordire ufficialmente nel 1924 al fianco della celebre Alda Borelli ne \"La vergine folle\" di Henri Diamant Berger, tratta da un dramma di Henri Bataille.\nNel 1925 fu chiamato come primo attore giovane da Luigi Pirandello nella compagnia del Teatro d'Arte di Roma, accanto ai primi attori Marta Abba, Lamberto Picasso e Ruggero Ruggeri, interpretando successi come \"Sei personaggi in cerca di autore\" (nella parte del figlio), opera con cui and\u00f2 in tourn\u00e9e a Parigi, Londra, Basilea, Berlino.\nNel 1928 conobbe in teatro la giovane attrice Angela Rosa Gordini, che sposer\u00e0 poco dopo; dal loro matrimonio nascer\u00e0 Antonio, detto Tonino, che sar\u00e0 regista e produttore cinematografico, a sua volta padre di Antonia Cervi, Stefano Cervi, il produttore Antonio Levesi Cervi e dell'attrice Valentina Cervi.\nOttenne rapidamente un notevole successo, tanto che nel giro di dieci anni lavor\u00f2 con le pi\u00f9 note compagnie italiane, per diventare poi primo attore nella compagnia Tofano-Maltagliati (1935-1937). La voce profonda e suggestiva e la naturalezza della recitazione lo resero uno dei pi\u00f9 apprezzati interpreti di Goldoni, Sofocle, Dostoevskij, e soprattutto di Shakespeare, del quale sar\u00e0 un memorabile interprete di \"Otello\", e di cui doppier\u00e0 anche il personaggio di \"Amleto\" nella versione cinematografica con protagonista Laurence Olivier. Nel 1938, insieme ad Andreina Pagnani, Paolo Stoppa e Rina Morelli, costitu\u00ec la compagnia semistabile del Teatro Eliseo di Roma, di cui assumer\u00e0 la direzione nel 1939.\nSempre nel 1939 interpret\u00f2 Tirsi in \"Aminta\", per la regia di Renato Simoni e Corrado Pavolini con la Morelli, la Pagnani, Micaela Giustiniani, Rossano Brazzi, Ernesto Sabbatini, Carlo Ninchi, Aroldo Tieri e Annibale Ninchi al Giardino di Boboli a Firenze.\nIl cinema.\nGi\u00e0 nei primi anni trenta quello di Cervi era un nome ben noto e apprezzato del teatro italiano. Nello stesso periodo anche il cinema, che sin dagli inizi aveva attinto al teatro per fabbricare i propri divi, lo scopr\u00ec. L'esordio cinematografico avvenne nel 1934 con \"Frontiere\", diretto da Cesare Meano, ma a farne un grande nome dello schermo sar\u00e0 il regista Alessandro Blasetti, rendendolo protagonista di una fortunata serie di film storici, quali \"Ettore Fieramosca\" (1938), \"Un'avventura di Salvator Rosa\" (1939) e \"La corona di ferro\" (1941). Sempre Blasetti, nel 1942, lo diresse in un toccante film dai toni amari che precorre il neorealismo, \"4 passi fra le nuvole\".\nNegli anni cinquanta ottenne uno straordinario successo con l'interpretazione della fortunatissima serie di film dedicata ai personaggi letterari di Giovannino Guareschi, in cui interpret\u00f2 il sindaco comunista Giuseppe Bottazzi, detto Peppone. I film della serie saranno cinque: il primo, \"Don Camillo\" (1952), fu diretto da Julien Duvivier e vide Cervi accanto a Don Camillo, interpretato dall'attore francese Fernandel. Guareschi, Cervi e Fernandel divennero ottimi amici e i due attori fecero da testimoni al matrimonio di Carlotta Guareschi, figlia dello scrittore. Il sodalizio artistico e personale tra i due attori fu talmente profondo, che quando Fernandel mor\u00ec (durante la lavorazione del sesto film della saga), Gino Cervi si rifiut\u00f2 di proseguire l'opera. L'ultimo film della saga, infatti, venne girato con attori differenti.\nIl successo nella serie di Don Camillo rivel\u00f2 le doti di Cervi anche come attore brillante nel genere della commedia. Seguiranno cos\u00ec, fino ai primi anni sessanta, altri film appartenenti al filone della commedia all'italiana, come \"Guardia, guardia scelta, brigadiere e maresciallo\" (1956), \"Anni ruggenti\" (1962) e \"Gli onorevoli\" (1963). Torner\u00e0 a un'importante interpretazione drammatica nel 1960 in \"La lunga notte del '43\" di Florestano Vancini, prodotto da suo figlio Antonio. In questo film Cervi interpret\u00f2 \"Sciagura\", inquietante gerarca fascista che l'attore incarn\u00f2 con straordinaria abilit\u00e0, costruendone la fisionomia torbida durante buona parte del film e mettendola poi in contrasto con il tratto pacato e amabile del finale.\nLa televisione.\nA met\u00e0 degli anni sessanta fu la televisione a dargli una rinnovata notoriet\u00e0. Nel 1963 torn\u00f2 a rivestire con successo per il piccolo schermo la figura del cardinale Lambertini, che aveva gi\u00e0 interpretato nella versione cinematografica del 1954.\nMa soprattutto, dal 1964 al 1972, Cervi fu l'impeccabile interprete della serie poliziesca \"Le inchieste del commissario Maigret\", ispirata ai romanzi dello scrittore belga Georges Simenon. Al fianco della storica compagna d'arte Andreina Pagnani, tratteggi\u00f2 con arguzia e bonariet\u00e0 il celeberrimo personaggio del commissario parigino dal fiuto infallibile, amante della casa e della buona cucina. Lo stesso Simenon considerer\u00e0 quella di Cervi tra le migliori interpretazioni del personaggio di Maigret, anche se l'autore belga indic\u00f2 Rupert Davies come migliore Maigret \"non francese\". La serie ottenne un successo strepitoso e le puntate del Maigret televisivo sono state pi\u00f9 volte replicate nei canali della RAI anche dopo la sua morte, oltre a essere poste in vendita in VHS e DVD.\nLa scomparsa.\nLe ultime apparizioni sono in alcuni caroselli per un famoso \"brandy\" della Buton, che aveva pubblicizzato per anni con un motto in rima, ideato da Marcello Marchesi, di enorme successo all'epoca: \u00ab\"Vecchia Romagna etichetta nera, il brandy che crea un'atmosfera\"\u00bb. Caroselli che andarono in onda fino a pochi giorni prima della sua morte, mentre altri gi\u00e0 girati e programmati, furono sostituiti dall'azienda bolognese per rispetto dello scomparso.\nRitiratosi dalle scene nel 1972, Gino Cervi mor\u00ec due anni dopo nella sua casa di Punta Ala, a causa di un edema polmonare, all'et\u00e0 di settantadue anni. \u00c8 sepolto nel Cimitero Flaminio di Roma con la moglie Nin\u00ec, il figlio Tonino e il fratello Alessandro.\nSeppur profondamente cattolico, fu iniziato in Massoneria nel 1946 nella Loggia \"Palingenesi\" di Roma, appartenente all'Obbedienza della Gran Loggia d'Italia degli Alam, e nel 1947 fu affiliato alla Loggia \"Gustavo Modena\", di Roma, appartenente alla stessa Obbedienza.\nFascista della prima ora, partecip\u00f2 alla marcia su Roma.\nIn seguito fu vicino alle posizioni politiche centro-liberali e fu critico verso il fascismo squadrista, ad esempio con la profonda interpretazione del gerarca \"Sciagura\", nel film \"La lunga notte del '43\" di Florestano Vancini.\nAlle elezioni amministrative di Roma del 1967 sostenne la Democrazia Cristiana. Nel 1970 venne eletto consigliere della Regione Lazio per il Partito Liberale Italiano."}
{"id": "35782", "revid": "1573940", "url": "https://it.wikipedia.org/wiki?curid=35782", "title": "Controimmagine", "text": "In matematica, la controimmagine di un sottoinsieme del codominio di una funzione, anche detta immagine inversa, fibra, antiimmagine, retroimmagine o preimmagine, \u00e8 l'insieme degli elementi del dominio che la funzione associa a tale sottoinsieme. Si tratta quindi di un sottoinsieme del dominio della funzione.\nDefinizione.\nData una funzione \"f\" : \"A\" \u2192 \"B\", la controimmagine di un insieme \"B\"1 \u2286 \"B\" tramite f \u00e8 un sottoinsieme di formula_1, indicato con formula_2 tale che formula_3 appartiene a formula_2 se e solo se formula_5 appartiene a formula_6. In modo equivalente:\nTalvolta si considera il seguente insieme, chiamato \"fibra\" di \"b\", la cui notazione \u00e8, invero, leggermente impropria:\nTali insiemi, che dovrebbero essere pi\u00f9 propriamente indicati formula_9, sono di particolare importanza quando le funzioni coinvolte sono funzioni reali; in questo caso vengono anche detti insiemi di livello o curve di livello. In topologia, invece, si chiamano fibre.\nPropriet\u00e0.\nConsiderata una funzione \"f\" : \"A\" \u2192 \"B\", valgono le seguenti propriet\u00e0:\nIn \"B\"2 potrebbe esserci un elemento \"b\" che appartiene all'immagine di \"f\" ma non a \"B\"1.\nPotrebbero esserci elementi del dominio che non stanno in \"A\"1 ma che hanno la stessa immagine di un elemento in \"A\"1. Ovviamente se \"f\" \u00e8 iniettiva questo non pu\u00f2 succedere. \nPotrebbero esserci elementi in \"B\"1 che non appartengono all'immagine di \"f\". Se per\u00f2 \"f\" \u00e8 suriettiva questo non accade.\nEsempi.\nSia formula_25 tale che formula_26.\nAllora formula_27"}
{"id": "35789", "revid": "1354930", "url": "https://it.wikipedia.org/wiki?curid=35789", "title": "Maggiora", "text": "Maggiora (\"Magiora\" in piemontese, \"Magiura\" in lombardo) \u00e8 un comune italiano di abitanti della provincia di Novara in Piemonte.\nCultura.\nPalio dei Rioni di Maggiora.\nEvento classico della tradizione maggiorese \u00e8 il Palio dei rioni che si svolge nel mese di giugno da oltre venticinque anni. La manifestazione vede la partecipazione di oltre 200 figuranti in costumi d'epoca del Quattrocento ed i quattro rioni del paese che si affrontano in singolari sfide dal sapore medioevale come la gara di tiro con l'arco, la giostra del Palio o la corsa delle botti che decreta la vittoria finale. Le serate sono accompagnate da spettacoli di musica dal vivo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nMaggiora ha una longeva e differenziata storia sportiva.\nCiclismo.\nDal 1946 al 1974 Maggiora ha ospitato il \"Circuito del Balmone\", gara professionistica di ciclismo su strada, che prendeva il nome dalla salita del Balmone (che, con altre strade del centro abitato, componeva un circuito da percorrere 35 volte per un totale di oltre 100 chilometri).\nAl Balmone hanno preso parte (e vinto) corridori quali Bartali, Coppi, Fornara, Adorni, Gimondi e Merckx. L'ultima edizione fu vinta da Jos\u00e9 Manuel Fuente.\nMotocross.\nNel 1963 l'Unione Sportiva Maggiorese realizz\u00f2 un primitivo impianto per il motocross in localit\u00e0 Mottaccio del Balmone; progressivamente implementata, la pista (poi detta \"Maggiora Park\") acquis\u00ec rilievo mondiale, ospitando varie gare di prestigio: nel 1970 vi si disput\u00f2 il Motocross delle Nazioni (all'epoca riservato alla classe 500cc), che fece poi ritorno sulla pista maggiorese nel 1986.\nLa pista rimase poi chiusa dal 1999 al 2012, allorch\u00e9 grazie all'interessamento degli imprenditori biellesi Paolo Schneider e Stefano Avandero, l'impianto riapr\u00ec i battenti, ospitando gi\u00e0 dall'anno successivo il Gran Premio d'Italia del campionato mondiale MX1/MX2. Il 25 settembre 2016 vi si \u00e8 disputato altres\u00ec il Motocross delle Nazioni.\nAutocross e fuoristrada.\nNel 1971 lo Sport Club Maggiora apr\u00ec il primo impianto permanente d'Italia per gare di autocross, l'autodromo \"Pragiarolo\", che nel 1974 ospit\u00f2 il primo trofeo Europa Cross.\nSempre negli anni 1970 arriv\u00f2 a Maggiora la disciplina del fuoristrada: sulle colline adiacenti all'autodromo venne infatti disegnato un apposito percorso, che ha poi ospitato fino al 2007 gare di campionato italiano velocit\u00e0 offroad 4x4, passando quindi ad accogliere raduni non competitivi come il \"Jeepers Meeting\", che costituisce raduno monomarca Jeep pi\u00f9 partecipato d'Europa.\nNel 2014 la pista \u00e8 stata oggetto di lavori di riqualificazione ed ammodernamento, per renderla idonea ad ospitare anche gare di rallycross.\nCalcio.\nClub calcistico cittadino \u00e8 l'ASD Maggiora Calcio, militante nelle divisioni dilettantistiche piemontesi."}
{"id": "35790", "revid": "1354930", "url": "https://it.wikipedia.org/wiki?curid=35790", "title": "Mandello Vitta", "text": "Mandello Vitta (\"Mandel\" in piemontese e in lombardo, pronuncia fonetica IPA: ), precedentemente denominato Mandello fino al 1863, \u00e8 un comune italiano di 228 abitanti della provincia di Novara in Piemonte.\nGeografia fisica.\nIl territorio si pu\u00f2 considerare pianeggiante, anche se in realt\u00e0 degrada dolcemente da nord a sud in conformit\u00e0 con il fatto che il rilievo della provincia di Novara presenta tale andamento. L\u2019altitudine \u00e8 massima sul confine con i comuni di Sillavengo e Castellazzo Novarese e minima a sud sul confine con i comuni di Vicolungo e Casaleggio Novara.\nAbbondano le acque, sia provenienti dal Sesia sia quelle sorgenti naturali provenienti dal terreno. La roggia Busca lambisce a nord-est il paese in direzione di Castellazzo Novarese, la roggia Biraga scorre a ovest e in larga parte costituisce il confine con il comune di Landiona. Il resto delle acque scorre in rigagnoli, cavi e in fossati che le distribuiscono capillarmente su tutto il territorio. Interessante segnalare la presenza dei resti di un mulino in prossimit\u00e0 del centro abitato che un tempo sfruttava la corrente della roggia Busca.\nIl borgo \u00e8 circondato da campi coltivati principalmente a riso che vanno a creare durante il periodo di irrigazione il caratteristico \u201cmare a quadretti\u201d delle risaie novaresi.\nMandello Vitta \u00e8 inserito in alcuni itinerari tematici della provincia di Novara: abbazie e antiche pievi, Vie Verdi dell'acqua - Fontane.\nStoria.\nSul luogo doveva esistere, molto tempo prima della creazione del borgo franco, un insediamento longobardo, come lasciano supporre i resti di un sepolcreto qui venuto alla luce.\nIn un sarcofago \u00e8 stata trovata quasi intatta una coppa di vetro, del IV secolo e di squisita fattura, con la scritta \"Bibe, vivas multis annis\", ora al Museo archeologico di Milano, che \u00e8 divenuta con il suo \"Bevi e camperai a lungo\" la migliore promozione dei vini delle vicine colline del Sesia.\nIl paese prende il nome dal suo fondatore, il podest\u00e0 novarese Robaconte da Mandello, milanese ma originario di Mandello del Lario (Lecco), che nei primi anni del 1200 nella pianura poco distante dal fiume Sesia, organizz\u00f2 un borgo franco sull'arteria medievale, denominata \"strada Biandrina\", che univa Biandrate a Romagnano e alla Valsesia.\nL'arteria stradale sulla quale era stato collocato il nuovo borgofranco consentiva non solo di mantenere sicuri e rapidi rifornimenti fra la pianura e le valli alpine, ma controllava gran parte del corso orientale del fiume Sesia, utilizzando una serie di centri militari strategicamente disposti e anche diverse dipendenze monastiche cluniacensi. Il borgofranco di Mandello era uno di questi centri di controllo ed era dotato di una Torre che ancora oggi si pu\u00f2 ammirare sul fianco sud-ovest della piazza del paese. La torre \u00e8 uno dei pochi edifici in area novarese databili con certezza alla prima met\u00e0 del XII secolo e perfettamente conservati. La costruzione mostra con evidenza la sua originaria destinazione di controllo e di pagamento ai pedaggi: sotto i suoi due archivolti, ora murati, passava la strada biandrina e quindi risultava facile alla postazione di guardia imporre il volere dell'autorit\u00e0. Nei pressi della torre, \u00e8 stata in seguito costruita una residenza dei Caccia, famiglia presente sul luogo gi\u00e0 dai primi anni del 1500, come risulta da un bando del primo marzo 1535, del Duca di Milano Francesco II Sforza.\nI Caccia tennero il possesso di Mandello fino al XVIII secolo. In seguito del feudo fu investita la famiglia Vitta, che incise profondamente nella storia del Comune tanto che, dopo l'Unit\u00e0 d'Italia, nel 1863, il Comune mut\u00f2 la propria denominazione in Mandello Vitta (r.d. 8 aprile 1863, n. 1234). Nel 1928 (r.d. 1\u00ba novembre 1928, n. 2590) il Comune di Mandello Vitta fu unito a quello di Vicolungo per formare un nuovo comune con capoluogo e denominazione Vicolungo. Questo assetto amministrativo dur\u00f2 fino al 1954 (d.p.r. 24 dicembre 1954) quando vista l'istanza del 5 maggio 1946 dei maggiori contribuenti di Mandello e viste le deliberazioni della Giunta Municipale (14 aprile 1946) e del Consiglio Comunale (24 aprile 1954) di Vicolungo, venne decretata la ricostituzione in comune autonomo di Mandello Vitta.\nMonumenti e luoghi d'interesse.\nChiesa parrocchiale di San Lorenzo.\nNella piazza del paese sorge la chiesa parrocchiale dedicata a San Lorenzo diacono, patrono del paese, costruita in periodo tardoromanico alla fine del XII secolo e facente parte della pieve di Proh. Gli ultimi restauri, risalenti al 1963 e al 1992, hanno permesso di rivalutare le strutture antiche che hanno subito numerose modifiche ed ampliamenti nel corso dei secoli.\nTardoromanico \u00e8 anche il campanile che si erge al suo fianco sul lato destro. Dedicato a San Lorenzo diacono, patrono del paese, si suppone che l\u2019edificio sia stato costruito in epoca trecentesca per la presenza di una muratura di ciottoli disposti in corsi orizzontali. La parte absidale, in mattoni, \u00e8 di epoca successiva.Nonostante la fondazione sia medievale, prevalgono le forme architettoniche acquisite dopo i ritoccamenti barocchi. L\u2019edificio \u00e8 costituito da tre navate, quella maggiore coperta da volta introdotta da una serie di velette con lunetta inferiore e quelle laterali coperte da volte a crociera. Il corto transetto \u00e8 costituito da due cappelle di forma rettangolare, dedicate a sinistra alla Madonna del Rosario e a destra al Crocifisso, aperte in et\u00e0 barocca. Il lungo corpo costituito dal presbiterio e dal coro \u00e8 affiancato da due piccole navate in cui recenti restauri hanno portato alla scoperta di interessanti dipinti quattro e cinquecenteschi. Fra questi sono di notevole interesse quelli che raffigurano la Madonna con Bambino in trono che distribuisce corone del Rosario a vescovi e cardinali collocati a sinistra e a nobili posti a destra, una Santa Martire, forse Santa Cristina, San Giovanni Battista, e una figura forse appartenente a una Nativit\u00e0.\nAffreschi antichi sono emersi anche sulla navata sinistra, che si accostano a quelli gi\u00e0 noti che accolgono il battistero: i cinquecenteschi angeli a forma di cariatide che reggono un architrave con festoni posti accanto all\u2019ancona dipinta.\nL\u2019altare maggiore e i due altari laterali sono barocchi. Il primo venne costruito nel 1757 e, presso quello dedicato al Crocifisso, nel 1784 il sacerdote Giovanni Battista Caccia (i cui resti mortali sono conservati nell\u2019ossario ai piedi della cappella) eresse un beneficio. Barocca \u00e8 anche la statua in legno dipinto e dorato che raffigura la Beata Vergine del Rosario collocata sull\u2019altare della cappella omonima. Opera dell\u2019Avondo \u00e8 invece l\u2019ottocentesco dipinto ovale in cornice lignea dorata raffigurante San Lorenzo.\nCappella di Sant'Antonio.\nDatata intorno al 1450, si suppone che questa cappella fosse diventata, tra la fine del secolo XVI e l\u2019inizio del successivo, un oratorio istituito dal nobile sacerdote Giovanni Battista Caccia.\nEssa \u00e8 caratterizzata da un\u2019aula unica con muratura in mattoni, in parte intonacati, coperta da volte e con copertura a capanna con padiglione sormontato da coppi. All\u2019interno, tra i vari affreschi, degno di menzione \u00e8 un dipinto del XV secolo raffigura una Madonna col Bambino.\nTorre medievale.\nLa torre, emblema del paese, doveva essere parte di una pi\u00f9 grande fortificazione a difesa del borgofranco. La costruzione militare, posta a sorveglianza dell'antica Strada Biandrina, \u00e8 databile intorno alle met\u00e0 del XII secolo e rappresenta, per l'area novarese, uno degli edifici meglio conservati nel suo genere.\nAttualmente, del castello (\u201ccastrum\u201d) non \u00e8 pi\u00f9 evidente alcuna traccia; si suppone che si sviluppasse attorno all\u2019alta torre ancora ben conservata, situata all\u2019ingresso del paese e originariamente destinata sia al controllo che al pagamento dei pedaggi. Sul lato settentrionale della torre \u00e8 apposto uno stemma in pietra della famiglia Caccia circondato da armi affrescate.\nLa torre \u00e8 alta circa trenta metri, a pianta quadrata, in mattoni, e presenta momenti successivi di edificazione: un primo momento fra i secoli XII e XIII, corrispondente al periodo di fondazione del borgo, il secondo in epoca gotica e tardogotica e poi ristrutturato nel 1594.\nOsservando la torre sul fronte di levante, si nota, alla base, la presenza di un grande arco di scarico che sovrasta, a circa tre metri dal suolo, la porta di accesso. La muratura irregolare in mattoni e i fori dei ponteggi di costruzione disposti in modo ordinato, nonch\u00e9 la successione delle aperture lungo i vari piani, evidenziano la struttura da riferirsi, probabilmente, alla seconda met\u00e0 del secolo XIII. In seguito, la torre sarebbe stata inglobata all\u2019interno del \u201ccastrum\u201d. La sommit\u00e0 sarebbe stata ristrutturata in periodo tardogotico e coperta con il tetto in coppi.\nMonumento ai Caduti.\nLa fontana di piazza Regina Margherita, inaugurata il 28 ottobre 1928, ricorda i caduti della Prima guerra mondiale attraverso l\u2019epigrafe che recita:\nPalazzo comunale.\nPresenta caratteri ottocenteschi il palazzo comunale, edificio sito in piazza Regina Margherita, e articolato in tre piani.\nIl palazzo, maestoso e imponente, venne eretto nel 1864 come indica la data presente fra i due stemmi nobiliari che decorano, nella zona superiore, la porta d\u2019accesso, uno dei quali \u00e8 della famiglia Caccia. Il piano terra si articola con un portico a cinque campate rette da pilastri.\nGastronomia locale.\nNelle trattorie della zona \u00e8 possibile degustare piatti tipici legati alle eccellenze locali (riso, salumi, formaggi). Tra questi citiamo: la paniscia (piatto a base di riso tipico della cucina novarese), il salame della duja, il \u201cfidighin\u201d, il tapulon (secondo di carne macinata), l\u2019oca o le costine con le verze, l'anatra arrosto, la frittura dolce, il formaggio gorgonzola, il \"bagn\u00f6t\" ] (bagnetto verde) e le rane fritte.\nInfrastrutture e trasporti.\nLe strade principali sono due: la Strada Provinciale SP15/I da Borgo Vercelli a Carpignano Sesia che lambisce il centro abitato e la SP14 la quale taglia il paese, attraversa Castellazzo Novarese e si collega alla strada provinciale 299 della Valsesia (SP 299). Il comune \u00e8 facilmente raggiungibile anche mediante l'Autostrada A4 Torino-Trieste trovandosi pochi chilometri a nord dello svincolo \"Biandrate-Vicolungo\" e dal vicino comune di Vicolungo dove ha sede il principale outlet della provincia di Novara (Vicolungo The Style Outlets) e il parco acquatico di Ondaland.\nAppena fuori dal paese, dalla strada per Castellazzo Novarese si dirama sulla destra un'altra strada che unisce Mandello Vitta a Casaleggio Novara.\nEsistono poi numerose strade di campagna che permettono di raggiungere i campi e numerose cascine quali Biola (\"Biula\" ], in dialetto mandellese), Flecchia, Gagliarda, Moranza, San Rocco, Cascina delle Oche, Eurosia (\"Br\u00f6ss\" ]).\nIl centro abitato \u00e8 servito da un servizio di autobus appartenente alla linea Novara-Biandrate-Vercelli. Il paese non \u00e8 servito dalla ferrovia ma il territorio del comune \u00e8 attraversato dalla linea Novara-Biella San Paolo. Le stazioni pi\u00f9 vicine sono a Casaleggio e Carpignano Sesia.\nFra il 1884 e il 1933 la localit\u00e0 era servita da una fermata della tranvia Vercelli-Biandrate-Fara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35791", "revid": "1354930", "url": "https://it.wikipedia.org/wiki?curid=35791", "title": "Marano Ticino", "text": "Marano Ticino (\"Mar\u00e8n\" in piemontese, \"Mar\u00f6n\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nMarano Ticino \u00e8 un comune del Parco Naturale della Valle del Ticino situato lungo le sponde del fiume Ticino in un territorio con differenze di altitudine non molto accentuate. Il comune \u00e8 situato nella parte settentrionale della Pianura Padana e si colloca nella zona centro-orientale della provincia di Novara, al confine con la Lombardia e la provincia di Varese.\nOrigine del nome.\nIl centro abitato \u00e8 di probabile origine romana e ci\u00f2 lo si pu\u00f2 desumere dal toponimo: Marano, infatti, deriva da \"Maranus\" e significa \"Territorio di Mario\". Dopo l'Unit\u00e0 d'Italia, nel 1862 il nome del paese da Marano divenne Marano Ticino con decreto regio di Vittorio Emanuele II.\nStoria.\nInizialmente appartenuta al Comitato di Pombia, dal 1152 Marano Ticino pass\u00f2 ai Signori Da Castello. Il territorio, poi, pass\u00f2 sotto il controllo del Comune di Novara con la pace di Buccione.\nDal 1301, tuttavia, il centro abitato venne occupato dalla famiglia dei Visconti e dei Barbavara (questi ultimi restarono titolari di numerosi possedimenti fino XVII secolo); dopo oltre un secolo, nel 1436, Filippo Maria Visconti affid\u00f2 Marano Ticino ai Castiglioni che, nel 1580, vennero ufficialmente riconosciuti quali unici signori di Marano Ticino.\nNel Settecento, poi, i Castiglioni rimasero i feudatari di Marano e i loro possedimenti passarono ai conti Carena-Castiglioni fino all'inizio del novecento.\nMonumenti e luoghi d'interesse.\nChiesa di San Pietro.\nCollocata nel settore est dell'abitato, in posizione leggermente decentrata rispetto all'attuale centro, fino al 1847 \u00e8 la chiesa parrocchiale di Marano.\nVilla Castiglioni Ostini (ex castello).\nLa villa \u00e8 un rifacimento settecentesco del vecchio castello risalente al 1260, del quale ormai rimangono le tracce della cortina muraria e di una torre d'ingresso merlata. Passata nella seconda met\u00e0 del seicento dai Barbavara ai Castiglioni, di recente \u00e8 diventata propriet\u00e0 comunale.\nParco Naturale della Valle del Ticino.\nMarano Ticino \u00e8 uno degli undici Comuni della fascia fluviale che, insieme alla Provincia di Novara, costituisce il Consorzio Piemontese Parco Naturale \"Valle Ticino\", istituito il 21 agosto 1978 dalla Regione Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nEconomia.\nLa porzione di territorio rivolta a ovest \u00e8 formata da colline moreniche che da sempre ben si prestano alla coltivazione della vite. Si pratica anche la pesca e l\u2019allevamento di bovini, suini e avicoli."}
{"id": "35792", "revid": "1354930", "url": "https://it.wikipedia.org/wiki?curid=35792", "title": "Massino Visconti", "text": "Massino Visconti (\"Massin\" in piemontese e in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nMassino Visconti \u00e8 un piccolo paese piemontese situato sul versante Sud-Est del monte San Salvatore nel territorio collinare del Vergante, un tempo ricco di vigne e olivi. Il comune - che si affaccia sul Lago Maggiore, al di sopra di Lesa - offre un invidiabile panorama sulla sponda lombarda del lago, su Ranco e sui laghi lombardi di Monate e di Varese.\nIl territorio comunale presenta delle variazioni di altitudine piuttosto accentuate: si passa da un minimo di 260 fino a un massimo di 922 metri sul livello del mare.\nOrigini del nome.\nIl nome Massino Visconti nasce dall'unione di due parole: \"Massino\" deriverebbe da \"massa\" con il significato di podere, piccola propriet\u00e0 agraria, mentre \"Visconti\" \u00e8 stato aggiunto solo nel 1943, a memoria del suo passato visconteo.\nStoria.\nDalle origini ai Visconti.\nNonostante le probabili origini romane, la sola testimonianza appartenente a tale epoca \u00e8 costituita da un frammento di lastra funeraria murato sotto il portico della casa parrocchiale. Alla dominazione romana segu\u00ec, poi, quella longobarda.\nLa prima notizia storica relativa a Massino risale all'anno 865 d.C., quando il conte Ermenulfo chiese di ottenere, tramite la mediazione dell'imperatrice Angelberga, una conferma imperiale del monastero di Massino. Fondamentale fu l'infeudazione ai Visconti, che conservarono le prerogative feudali del paese dal 1134 (con Guido Ottone Visconti) fin verso la fine del XVIII secolo. Le varie vicende dei numerosi rami familiari viscontei, oltre al nome, hanno lasciato traccia del loro passaggio anche tramite il Castello Visconti di San Vito.\nMonumenti e luoghi d'interesse.\nCastello Visconti di San Vito.\nIl Castello dei Visconti di San Vito a Massino Visconti sorge all'entrata del paese. Nacque come convento dei monaci di San Gallo durante i primi decenni dell'anno mille. Solo successivamente, intorno al 1139, la struttura fu trasformata dai Visconti in residenza signorile di campagna.\nL'odierna costruzione \u00e8 il risultato di una serie di considerevoli ricostruzioni cinquecentesche: ora si presenta come un edificio di tre piani con una sola torre. Nella struttura si pu\u00f2 notare un balconcino vicino al cortile rivolto verso il paese: da qui i Visconti parlavano agli abitanti del villaggio. Nel 1863, Alberto Visconti vendette il castello a Pietro Pallestrini, sindaco di Massino, erudito e autore di una \"Relazione sulla Esposizione agricola-industriale-artistica del Lago Maggiore\" che lo restaur\u00f2 e successivamente lo trasmise ai Visconti di San Vito, tuttora proprietari con la Marchesa Ludovica Visconti.\nChiesa di San Michele.\nLa chiesa di San Michele, risalente alla met\u00e0 XI secolo, fu chiesa parrocchiale fino al 1585 quando una frana danneggi\u00f2 gravemente la struttura e conferendo al campanile la caratteristica forte inclinazione che ha ancora oggi. A partire dal 1618 la chiesa fu parzialmente ricostruita conservando uno solo degli ingressi originari.\nL'interno \u00e8 ricco di affreschi risalenti al XV secolo attribuiti alla bottega del pittore novarese Giovanni de Campo. Il campanile, eretto tra il 1025 ed il 1050, \u00e8 a pianta quadrata disposto su 6 piani aperti da monofore ed una curiosa bifora che presenta una piccola colonna ed un capitello a stampella decorato da un viso scolpito.\nChiesa ed eremo di San Salvatore.\nLa chiesa di San Salvatore, posta sull'omonimo colle che sovrasta il paese, risale, nella sua prima costruzione, all'anno Mille per volere dei monaci benedettini di Massino. Nel XV secolo pass\u00f2 ai monaci dell'ordine di Sant'Agostino, i quali ampliarono la chiesa aggiungendo il campanile e la sacrestia e rendendola approssimativamente come possiamo ammirarla oggi.\nMonumento agli ombrellai.\nCaratteristico del paese \u00e8 il Monumento agli Ombrellai, realizzato dallo scultore Luigi Canuto come omaggio all'intensa attivit\u00e0 dei \"Lusciatt\", gli ombrellai per l'appunto, che vivevano numerosi a Massino Visconti e, pi\u00f9 in generale, in queste zone del Vergante e in quelle di Gignese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Due Laghi, Cusio Mottarone e Val Strona."}
{"id": "35794", "revid": "1354930", "url": "https://it.wikipedia.org/wiki?curid=35794", "title": "Meina", "text": "Meina (\"M\u00e8ina\" in piemontese e in lombardo) \u00e8 un comune italiano di abitanti della provincia di Novara in Piemonte. \u00c8 situato sulla sponda piemontese del Lago Maggiore alla foce del torrente Tiasca.\nStoria.\nDa Meina, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nSituato sulla sponda piemontese del Lago Maggiore, Meina faceva parte sin dal Medioevo della Comunit\u00e0 del Vergante, avendo sottoscritto nel 1389, assieme al comune di Lesa, gli \"Statuti del Vergante\" approvati dall'Arcivescovo Antonio da Saluzzo.\nIl comune segu\u00ec quindi le vicende dapprima del Ducato di Milano e dei Borromeo, conti d'Arona, poi del Regno di Sardegna, infine del Regno d'Italia.\nAttestata a Meina sin dal XVI secolo \u00e8 la nobile famiglia aronese dei Luatti, oggi estinta, proprietaria di un antico palazzo in prossimit\u00e0 della Chiesa dell'Annunciazione.\nGi\u00e0 dall'Ottocento, Meina divenne luogo di villeggiatura di molte famiglie appartenenti alla nobilt\u00e0 e alla borghesia lombarda e piemontese, in particolare dei nobili novaresi Cacciapiatti, Fossati de Regibus e Faraggiana.\nAltre famiglie, il cui nome \u00e8 stato od \u00e8 tuttora legato al possesso di palazzi e ville storiche meinesi sono: Bedone, Bonomi, de Savoiroux, Faraone, Favini, Galli, Gatti Grami, Lorenzini, Luoni, Mondadori, Pernot.\nNel corso dell'Ottocento Meina divenne un rilevante centro industriale: potendo sfruttare le acque del Tiasca, grazie al quale negli anni precedenti erano gi\u00e0 stati costruiti numerosi mulini, si insediarono tre importanti cartiere, tutte dotate di macchine a vapore continue, e una fabbrica di torcitura di cotone. A queste si aggiunse prima, nel 1854, una filatura di seta e quindi, per iniziativa dell'imprenditore Emilio Foltzer, una grande fabbrica di oli lubrificanti e grassi per macchine. Nel territorio del comune si insediarono altre fabbriche di pi\u00f9 modeste dimensioni e importanza. Nei primi del '900, tra le piccole borgate del lago, Meina \u00e8 la pi\u00f9 industriosa, favorita dalla forza idraulica del Tiasca, dal suo porto (che per esempio gi\u00e0 nel '600 imbarcava carbone di legna diretto a Milano) e dall'intraprendenza dei suoi abitanti.\nGhevio, gi\u00e0 comune autonomo, fu aggregato a Meina nel 1928.\nTra il 15 e il 23 settembre 1943, il paese di Meina fu teatro della strage di sedici ebrei italiani provenienti dalla Grecia, compiuta dalle SS naziste nell'\"Hotel Meina\" di propriet\u00e0 di Alberto Behar, cittadino turco di origine ebraica.\nSulla vicenda \u00e8 stato girato nel 2007 il film \"Hotel Meina\" diretto da Carlo Lizzani, prendendo spunto dal reportage giornalistico omonimo di Marco Nozza. In ricordo dell'eccidio, nel 2015 fuorno posate le pietre d'inciampo all'imbarcadero, vicino al luogo dove un tempo sorgeva l'hotel Meina.\nQui visse per un paio di anni anche il celebre conduttore italiano Gerry Scotti.\nCultura.\nMusei.\nNel corso della prima met\u00e0 del XX secolo lo chalet di Villa Faraggiana \u00e8 stato luogo di esposizione dei trofei di caccia di Alessandro Faraggiana e dei cimeli dell'esploratore Ugo Ferrandi; oggi accoglie il Museo Meina, moderno Museo multimediale che periodicamente varia le proprie tematiche e consente ai visitatori di vivere coinvolgenti esperienze.\nLo chalet, con vista sul lago, \u00e8 circondato da un parco nel quale sono allevate numerose specie botaniche. Nel parco sono anche strutture per ospitare incontri, convegni, spettacoli, laboratori.\nCentro culturale e Biblioteca.\nSituato in un antico edificio del centro storico, in via Mazzini, \u00e8 il \"Centro culturale polivalente\" per attivit\u00e0 di studio, conferenze ed esposizioni. Nello stesso stabile \u00e8 la sede della \"Biblioteca Don Candido Tara\" che raccoglie pi\u00f9 di volumi.\nFilm.\nOltre al citato \"Hotel Meina\", in realt\u00e0 girato soprattutto a Baveno, a Meina, pi\u00f9 precisamente proprio all'Hotel Meina furono girate nel 1932 alcune scene del film di Mario Camerini, \"\"Gli uomini che mascalzoni\" con la sceneggiatura di Mario Soldati. Meina ha anche ospitato alcune riprese del film del regista Goffredo Alessandrini \"Luciano Serra, Pilota\"\" in cui Amedeo Nazzari prende il volo con l'idrovolante da villa Foltzer.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35795", "revid": "1354930", "url": "https://it.wikipedia.org/wiki?curid=35795", "title": "Mezzomerico", "text": "Mezzomerico (con l'accento sulla \"i\"; \"Mismaricch\" in piemontese, \"Mismarich\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nIl comune \u00e8 posto all'estremit\u00e0 delle colline novaresi, a 266 m s.l.m. Nel territorio comunale scorrono i torrenti Agamo, Rito, Zuffolone, tutti affluenti del Terdoppio. Il territorio comunale comprende a ovest terreni collinari, sui quali viene coltivato prestigioso vino, e ad est lascia spazio alla pianura che si estende fino alla Valle del Ticino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35796", "revid": "1354930", "url": "https://it.wikipedia.org/wiki?curid=35796", "title": "Miasino", "text": "Miasino (\"Miasin\" in piemontese e in lombardo) \u00e8 un comune italiano di 805 abitanti della provincia di Novara in Piemonte.\nGeografia fisica.\nLa parte centrale del territorio comunale \u00e8 situata su un falsopiano tra le montagne che lo circondano, le frazioni, Pisogno e Carcegna, sono l'una sulle pendici del Monte Formica e separata dal resto dell'abitato dal percorso del torrente Agogna, la seconda si sviluppa in direzione del Lago d'Orta.\nStoria.\nDi antichissima origine, Miasino fece parte, durante il Medioevo, del grande feudo vescovile della Riviera di San Giulio, dal nome dell'evangelizzatore di quelle zone (fine IV secolo).\nArricchitosi soprattutto durante il Seicento di bellissimi palazzi, Miasino vanta, tra le sue principali attrazioni, la Chiesa parrocchiale di San Rocco, riedificata nel 1627 su progetto dell'architetto milanese Francesco Maria Richino. La facciata \u00e8 stata terminata solo nel 1933 dall'architetto torinese Carlo Nigra che volle rispettare il disegno originario. La dedicazione al santo di Montpellier fu senz'altro dovuta alle epidemie di peste che avevano via via colpito anche quelle terre, giungendo soprattutto dal Milanese.\nL'interno della Parrocchiale \u00e8 ricco ed elegante, con pregevoli opere barocche e tardobarocche, realizzate da artisti sia locali che \"forestieri\" (milanesi, toscani, ecc.). Ci\u00f2 fu possibile grazie alla generosit\u00e0 dei numerosi miasinesi emigrati fin dal Cinquecento in Toscana (Lucca) o nelle citt\u00e0 lombarde, soprattutto Milano.\nUn altro gioiello nel centro del paese \u00e8 Villa Nigra, di origini Cinquecentesche ma ampliata nel Seicento e nel Settecento, esempio di nobile residenza di campagna (oggi di propriet\u00e0 del Comune).\nIl nome deriva dagli ultimi proprietari privati cui apparteneva anche il gi\u00e0 citato architetto Carlo Nigra.\nInfrastrutture e trasporti.\nMiasino dispone di una stazione ferroviaria sul territorio comunale di Orta San Giulio sulla linea Domodossola-Novara.\nLa stazione si chiama Orta-Miasino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35797", "revid": "1354930", "url": "https://it.wikipedia.org/wiki?curid=35797", "title": "Momo (Italia)", "text": "Momo (\"M\u00f2m\" in piemontese, \"Mum\" in lombardo) \u00e8 un comune italiano di abitanti della provincia di Novara in Piemonte. Dista circa 15\u00a0km dal capoluogo e si trova geograficamente al centro del territorio provinciale.\nGeografia fisica.\nPosta nella parte centrale del medio novarese, Momo \u00e8 attraversata dal torrente Agogna che confluisce nel Po in Lomellina.\nStoria.\nI pi\u00f9 significativi rinvenimenti archeologici a conferma della antica frequentazione del territorio si collocano a nord e ad est dell'attuale abitato: i pi\u00f9 antichi consistono in due sepolture ad incinerazione, databili non oltre il III sec. a.C., rinvenute nel 1994 all'interno della Chiesa della Santissima Trinit\u00e0, per l'et\u00e0 romana sono stati individuati ampi resti di strutture riferibili ad un edificio rustico utilizzato tra prima et\u00e0 imperiale ed il IV secolo e di una strada che da nord-est si dirigeva verso l'attuale centro abitato.\nPoco successiva \u00e8 un'ampia necropoli longobarda, in uso dalla fine del VI fino a tutto il VII secolo, per la quale non \u00e8 stato tuttavia individuata quale fosse la collocazione del relativo insediamento\nToponomastica.\nVarie sono le ipotesi sull'origine della parola Momo, in latino prima Mummium, poi Mumum e infine Momum: c'\u00e8 chi sostiene, infatti, che tragga origine della famiglia romana dei Mumia, mentre da alcuni esperti \u00e8 ritenuto che sia il console romano Lucio Mummio Acaico il padre del nome; altri studiosi, infine, considerano il nome toponomastico celtico della localit\u00e0, diventato Mommio presso i Romani, come l'antico nome del paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\n \nSport.\nA Momo gioca la locale societ\u00e0 calcistica A.S.D Momo Atletico Calcio militante nel campionato di Prima Categoria."}
{"id": "35798", "revid": "1354930", "url": "https://it.wikipedia.org/wiki?curid=35798", "title": "Nebbiuno", "text": "Nebbiuno (\"Nibiun\" in dialetto locale) \u00e8 un comune italiano di abitanti della provincia di Novara in Piemonte.\n\u00c8 situato nel territorio dell'Alto Vergante e appartiene all'Unione montana dei due laghi.\nGeografia fisica.\nTerritorio.\nIl territorio comunale di Nebbiuno \u00e8 in gran parte collinare. Nella sua parte pi\u00f9 occidentale comprende i rilievi della dorsale del Vergante, prime contrafforti montuose del massiccio del Mottarone. Il centro di Nebbiuno si trova ad un'altitudine di 430 m s.l.m., le frazioni di Fosseno, Tapigliano, Corciago e Campiglia, si trovano rispettivamente a 596, 574, 414 e 440 m s.l.m. L'altitudine del territorio \u00e8 compresa tra i 922 m s.l.m. del Monte Cornaggia ed i 340 m s.l.m. dei boschi che scendono verso Meina ed il Lago Maggiore.\nIdrografia.\nI maggiori corsi d'acqua di Nebbiuno sono i torrenti Tiasca e Rio Colorio. Il primo si origina nei boschi di Fosseno, bagnando in seguito Tapigliano e Corciago. Dopo aver lambito Pisano e attraversato Meina, confluisce, infine, nel Lago Maggiore.\nIl Rio Colorio nasce, invece, a monte della zona residenziale di \"Poggio Alto\". Attraversa, in seguito i prati tra il centro di Nebbiuno e la frazione Campiglia. Confluisce, infine nel Lago Maggiore a nord di Meina. Importante affluente del Rio Colorio \u00e8 il Rio Strolo, il quale nasce nei pressi del \"Colletto\" o \"Giogo del Cornaggia\", ad oltre 900 m s.l.m., scende poi velocemente verso Fosseno, incidendo una stretta valle e attraversa il centro di Nebbiuno. Nella gola immediatamente a valle del centro storico, si possono osservare i ruderi di numerose piccole industrie (concerie, cartiere, mulini, torchi), che nel XIX e nel XX secolo costituivano un piccolo polo industriale in cui trovarono lavoro molti nebbiunesi. Poco oltre, in localit\u00e0 \"Follaccia\", il Rio Strolo si immette nel Rio Colorio.\nAltri torrenti rilevanti della zona sono il Selva Nocca, che bagna Corciago, il Valle che lambisce Tapigliano ed il Rio Valcabbia, che bagna l'omonima localit\u00e0 a valle di Nebbiuno. Tutti questi torrenti sono tributari della Tiasca.\nIl Riale Tiaschella si origina nei boschi sopra Fosseno, dirigendosi poi verso Colazza. Dopo un percorso piuttosto lungo confluisce nella Vevera, tributaria del Lago Maggiore, che bagna Arona.\nIl rio Valdolera scorre, invece, nella cosiddetta \"Costa Maca\". Si tratta di un pendio che digrada verso la Valle dell'Agogna, e quindi oltre la dorsale del Vergante, appartenente al territorio di Nebbiuno. In questo area scorre anche il Cerusca, tributario del Rio Valdolera, il quale dopo aver segnato per un breve tratto il confine tra Nebbiuno e Armeno, confluisce nell'Agogna, nei pressi di Sovazza di Armeno.\nClima.\nIl clima \u00e8 temperato a carattere leggermente continentale, con inverni freddi ed estati calde. Il clima risulta tuttavia mitigato in inverno grazie alla vicinanza con il Lago Maggiore ed in estate, grazie alle fresche brezze che scendono dal monte Mottarone, la vetta pi\u00f9 alta del Vergante, dove il clima \u00e8 tipicamente alpino. La zona \u00e8 piuttosto piovosa, soprattutto in primavera e autunno. In estate sono frequenti i temporali, che talvolta sono anche piuttosto violenti. Le nevicate invernali non sono molto frequenti e la neve si conserva per pochi giorni, a causa della mitigazione della temperatura dovuta al Lago Maggiore. A pochi chilometri pi\u00f9 a nord la situazione \u00e8 molto diversa ed al Mottarone, vetta compresa tra i comuni di Stresa, Gignese, Omegna ed Armeno, le nevicate sono molto frequenti e consentono la pratica dello sci alpino da inizio dicembre a met\u00e0 aprile.\nLa temperatura media annua nel territorio di Nebbiuno \u00e8 di circa 12 gradi. Il clima nebbiunese \u00e8 quindi sensibilmente pi\u00f9 fresco rispetto a quello dei centri posti sulla riva del lago.\nOrigini del nome.\nIl nome Nebbiuno deriva da \"Nebionus\", nebbia o pi\u00f9 probabilmente nibbio, un uccello presente nello stemma comunale.\nStoria.\nNonostante la storia documentata di Nebbiuno inizi nel 1306 con un documento in cui ne viene confermata la propriet\u00e0 da parte del monastero di San Gallo a Massino Visconti, si sono trovate tracce del probabile passaggio di Celti e un successivo insediamento di popolazioni quali Liguri, Galli, Insubri e Leponzi. Questi ultimi vennero scacciati dal Vergante dall'Imperatore Augusto nel I secolo a.C.\nVarie pergamene risalenti al 1355, 1372 e 1374 attestano l'attribuzione del feudo in cui era compreso anche Nebbiuno da parte dell'arcivescovo di Milano ai Visconti, che successivamente lo usurparono. Un documento del 1380 attesta la presenza in paese di un castello, rintracciabile in area parrocchiale, dove scavi degli anni '30 hanno portato alla scoperta di robuste fondazioni sotto il sagrato .\nNel 1412 i Visconti diedero il feudo alla famiglia Morigia. Alla morte di Giacomo Morigia la moglie Eleonora Visconti vendette i suoi possedimenti, in cui era compresa la localit\u00e0 Campiglia, a un altro ramo della famiglia Visconti che aveva sede a Massino.\nDal 1535 la zona fu sotto il dominio spagnolo, e nel 1630 Nebbiuno fu devastata dalla peste (Peste del 1630): dell'intera comunit\u00e0 sopravvissero solo quattro persone (probabilmente della famiglia Fassi) . Una leggenda locale afferma che ci sia stato un solo superstite, salvatosi nascondendosi in un pozzo, da cui deriverebbe il nome della citt\u00e0 (\"Ne ebbi uno\"); la storia, per\u00f2, non ha alcun fondamento reale.\nNel 1741 un documento testimonia la volont\u00e0 dei consoli e degli uomini di Nebbiuno di costruire una serie di cappelle per la Via Crucis tra Nebbiuno e Corciago ; nel 1743, con il trattato di Worms l'alto Novarese pass\u00f2 al Regno di Sardegna.\nIn seguito alla Campagna di Russia di Napoleone Bonaparte nel 1812 e la successiva ritirata, gli abitanti si ribellarono a causa dell'aumento delle tasse e della chiamata alle armi e attaccarono i comuni, dando fuoco ai documenti negli archivi e causando la perdita di molte notizie storiche .\nNel 1918 venne costruito un monumento per commemorare i 19 caduti della Grande Guerra del 1915-1918.\nSimboli.\nLo stemma e il gonfalone del comune di Nebbiuno sono stati concessi con decreto del presidente della Repubblica del 17 settembre 1993.\nGeografia antropica.\nFrazioni.\nNebbiuno comprende nel suo territorio anche gli antichi comuni di Fosseno, Tapigliano e Corciago.\nLocalit\u00e0.\nA Nebbiuno si trovano numerosi piccoli insediamenti, antichi alpeggi o cascine, attorno ai quali dagli anni Sessanta del XX secolo, con l'intervento di una forte speculazione edilizia, si sono spesso sviluppate moderne aree residenziali, composte specialmente da seconde case.\nAlpeggi.\nNel territorio di Nebbiuno, specialmente nei boschi sopra Fosseno, si trovano degli antichi alpeggi immersi nei boschi, che oggi sono in gran parte abbandonati. Tra questi ricordiamo l'Alpe Ostobbio, l'Alpe della Chiesa, l'Alpe dei Bosciul, l'Alpe Mottaronda e l'Alpe Cornaggia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn Piazza Caduti di Nassiriya \u00e8 presente una piscina comunale al coperto, dove si pu\u00f2 praticare nuoto, acquasoft, acquagym e acquabike, e in via Umberto I un campo da calcetto."}
{"id": "35800", "revid": "453768", "url": "https://it.wikipedia.org/wiki?curid=35800", "title": "Oleggio", "text": "Oleggio (\"Vlesch\" in dialetto oleggese, \"Olegg\" in piemontese, \"Vlesg\" in lombardo) \u00e8 un comune italiano di abitanti della provincia di Novara in Piemonte.\nQuinto comune della provincia per numero di abitanti, si trova 14\u00a0km a nord di Novara, circa a met\u00e0 strada tra la citt\u00e0 e il lago Maggiore. Si trova inoltre a 10\u00a0km dall'aeroporto di Milano-Malpensa.\n\u00c8 un comune principalmente agricolo dedito alla produzione di mais e cereali oltre che di vino; \u00e8 infatti incluso nel territorio della DOC Colline Novaresi. Risulta importante anche il settore dell'allevamento bovino e la conseguente produzione di latte, per la quale contribuisce al 24% di tutta la produzione provinciale, tanto da farle conferire il 30 aprile 2010 il titolo di \"Citt\u00e0 del latte\".\nOrigini del nome.\nLe ipotesi sull'origine del nome Oleggio sono varie. Secondo lo storico Antonio Rusconi, Oleggio deriverebbe da \"Olesin\" che significa \"collina sul Ticino\" (\"ol\" = collina, \"esin\" = il fiume). Altri ipotizzano che il nome derivi da \"V Legio\" (in latino Quinta Legione), che nel dialetto sarebbe diventato Vlegio e poi Oleggio. Studi recenti indicano come origine la parola \"ulivetum\" (\"oliveto\"): nella zona infatti all'epoca erano presenti molti ulivi. Si tratta tuttavia di ipotesi che non hanno ancora trovato alcuna prova definitiva.\nIl secondo nome con cui la citt\u00e0 \u00e8 talvolta indicata, Scarulfo, viene da alcuni fatto risalire al fatto che la citt\u00e0 fu sede, in et\u00e0 longobarda, di uno scario (un funzionario reale), anche se molto probabilmente deriva dal nome proprio di un duca longobardo.\nStoria.\nDopo essere stato territorio abitato da trib\u00f9 di origine ligure e poi celtica, Oleggio fu parte della Gallia Transpadana. La forma della citt\u00e0 deriva dalla limitatio romana, con la particolarit\u00e0 che il reticolo di base \u00e8 inclinato per rendere il \"cardo\" parallelo al corso del fiume Ticino e adattarsi meglio alle caratteristiche del territorio. In epoca romana da Oleggio passava la \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio).\nDopo il periodo di presenza romano, attestato da vari ritrovamenti archeologici, segu\u00ec una dominazione longobarda (anch'essa testimoniata da ritrovamenti archeologici). Al periodo delle razzie di Ungari e Saraceni nell'Italia settentrionale si fa risalire la costruzione in Oleggio di un castello la cui presenza \u00e8 menzionata in un documento dell'aprile del 982, conservato a Novara e che recita: \u00abin loco et fundo Olegio pecia terre prope vico et vinea nominantur subtus monte et prope castro\u00bb.\nDopo essere stata parte del Sacro Romano Impero, la citt\u00e0 conobbe la dominazione dei Conti di Biandrate e quindi quella di Novara. Durante il XIII secolo a Oleggio venne conferita la dignit\u00e0 di \"burgum\" e secondo gli Statuti del 1272 la citt\u00e0, dotata di mura, doveva tenere continuamente aggiornati i confini della propria giurisdizione. Nel 1301 Oleggio fu occupata per conto di Galeazzo Visconti e in questo periodo furono costruite le mura viscontee, che seguivano il tracciato dell'antico vallo romano. Dopo la dominazione viscontea, la citt\u00e0 si affranc\u00f2 da Novara e divenne comune autonomo, pur nella sfera del dominio degli Sforza.\nGi\u00e0 alla met\u00e0 del XV secolo Oleggio era ritenuto il \u201cborgo pi\u00f9 popoloso e ricco del medio novarese\u201d; dal 1456 venne infeudato e dal 1477 venne assegnato al conte Giovanni Attendolo Bolognino, castellano della rocca di Pavia. La sua famiglia mantenne tale potere fino all'Ottocento, mentre al comune rimanevano la propriet\u00e0 del porto sul Ticino e i diritti di mercato.\nLe complesse vicende internazionali del Quattrocento e del Cinquecento toccarono direttamente Oleggio quando nel 1513 gli Svizzeri si accamparono in citt\u00e0 per andare a combattere l'esercito francese in localit\u00e0 Ariotta. Dal 1527 il Ducato di Milano fu occupato dagli Spagnoli e con esso il Novarese. Durante la presenza spagnola Oleggio sub\u00ec continui prelievi fiscali, imposti sia alla citt\u00e0 sia al contado che essa amministrava.\nDurante la guerra dei trent'anni e la cosiddetta \u201cSeconda guerra per il Monferrato\u201d, ovvero la contesa per la successione del Ducato di Mantova e del Monferrato che si svolse tra 1627 e 1631, il territorio di Oleggio e il novarese in generale furono un importante obiettivo strategico in quanto rappresentavano significativi punti di passaggio per i valichi alpini. Per questo Oleggio fu una delle zone di maggiore asprezza del conflitto.\nNonostante le continue incursioni di truppe sabaude, la citt\u00e0 vide un rilevante sviluppo frutto della felice posizione geografica (snodo del traffico di merci da e per Milano grazie al suo porto permanente sul Ticino) e allo svolgersi del mercato del luned\u00ec, che attirava compratori anche da zone lontane ed era fondamentale punto di incontro commerciale, soprattutto nel campo del bestiame. Contribuirono inoltre la presenza di un gran numero di mulini, le vaste aree boschive e l'efficace sistema di irrigazione.\nIn seguito agli accordi del trattato di Aquisgrana Novara e il suo contado, ivi compreso Oleggio, passarono ai Savoia.\nLa nascita della Repubblica Cisalpina vide la creazione del Dipartimento dell'Agogna: dei diciannove distretti che lo componevano, quello di Novara comprendeva anche Oleggio. Con la Restaurazione, nel 1814, il Novarese e Oleggio tornarono ai Savoia.\nNel 1858 circa fu inaugurato il tratto ferroviario che congiungeva Novara ad Arona, passando per Oleggio: questo segn\u00f2 positivamente lo sviluppo della citt\u00e0 e facilit\u00f2 ulteriormente gli scambi commerciali.\nMonumenti e luoghi d'interesse.\nArchitetture religiose.\nLa citt\u00e0 conserva altri numerosi oratori tra i quali:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35801", "revid": "453768", "url": "https://it.wikipedia.org/wiki?curid=35801", "title": "Oleggio Castello", "text": "Oleggio Castello (\"Olesc Castel\" [u'l\u025b\u0283] in piemontese, \"Ulesc Cast\u00e8l\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nIl paese si fonda topograficamente in un incrocio di alcune provinciali provenienti dai paesi vicini con la Strada statale 142 Biellese, del quale risulta diviso in due; per inciso la suddetta Regionale segna l'esatto punto di inizio del Vergante (assimilabile alle prealpi) dalla pianura padana: il paese risulta perci\u00f2 per met\u00e0 in pianura e per met\u00e0 lievemente in collina.\nFortunata anche la posizione, poich\u00e9 dista pochi chilometri da Arona, noto centro turistico del Lago Maggiore; negli ultimi anni ha visto crescere notevolmente la sua popolazione proprio per la felice posizione e per l'accoglienza dei paesani.\nStoria.\nVenne probabilmente fondato dai Celti, poi conquistato dai Romani e infine popolato dai Longobardi, che ne lasciarono il nome antico \"Olegio qui dicitur Longobardorum\".\nLa dignit\u00e0 di comune affonda nella notte dei tempi, salvo un periodo fra il 1928 e il 1947 nel quale venne fuso coi comuni di Paruzzaro e Montrigiasco, con capoluogo a Paruzzaro. Al momento della scissione nel 1947, Montrigiasco rimase frazione, e rimase sotto Paruzzaro fino al 1960, anno in cui divent\u00f2 frazione di Arona.\nIl paese poggia la sua economia locale su alcune piccole fabbriche nei dintorni, in prevalenza nel comune del vicino Paruzzaro.\nOggi \u00e8 sostanzialmente un pacifico centro residenziale.\nIl castello Dal Pozzo.\nAd Oleggio si trova il castello Dal Pozzo, di incerta origine storica. Intorno all'edificio principale, sono presenti una cappella privata, una torre nell'area orientale e una torre a pianta ottagonale pi\u00f9 piccola, a sud-est. \nQuando Guido Visconti lo acquis\u00ec nel XIII secolo come propria dimora privata, qui si form\u00f2 un ramo locale della nobile famiglia milanese, quello dei Visconti di Oleggio, con il relativo cognome. Al riguardo, nel 1366 \u00e8 attestata la morte di Giovanni Visconti di Oleggio, signore di Bologna e Fermo.\nNel 1134, i Visconti avevano gi\u00e0 acquisito il vicino Castello di Massino, mostrando un interesse per Arona, cittadina che si affaccia sul Lago Maggiore e che dal 1277 fu un loro possedimento.\nIl castello divenne propriet\u00e0 dei Visconti d'Aragona, altro ramo della famiglia milanese, e poi dei Dal Pozzo, dai quali eredit\u00f2 il nome attuale. Nel XIX secolo, l'edificio fu radicalmente ristrutturato secondo lo stile neogotico Tudor, ancora oggi visibile nell'hotel che vi fu insediato durante il dopoguerra.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35802", "revid": "125757304", "url": "https://it.wikipedia.org/wiki?curid=35802", "title": "Orta San Giulio", "text": "Orta San Giulio (\"\u00d2rta\" in piemontese e in lombardo) \u00e8 un comune italiano di abitanti della provincia di Novara in Piemonte. Fa parte del circuito dei borghi pi\u00f9 belli d'Italia ed \u00e8 insignito della bandiera arancione da parte del Touring Club Italiano.\nGeografia fisica.\nOrta \u00e8 situata a met\u00e0 della sponda orientale del Lago d'Orta, all'estremit\u00e0 di un promontorio collinare che digrada verso la riva, a 45 chilometri dal capoluogo Novara.\nIl nucleo principale dell'abitato sorge in riva al lago di fronte all'isola di San Giulio, parte anch'essa del territorio comunale, mentre a mezza costa sul retrostante rilievo collinare sorge la frazione di \"Legro\". La frazione \"Imolo\" \u00e8 costituita da poche abitazioni affacciate sul lago, lungo il corso della statale 229 in direzione di Gozzano, mentre il piccolo nucleo di \"Corconio\" si trova alcuni chilometri pi\u00f9 a sud, nascosto dalla strada, su una terrazza ad una cinquantina di metri sul livello del lago.\nStoria.\nLa storia della citt\u00e0 di Orta \u00e8 intimamente legata a quella del territorio del Lago d'Orta. \nOrta \u00e8 sempre stato il centro principale della Comunit\u00e0 della Riviera, un autonomo consorzio di comuni esistito dal medioevo fino a met\u00e0 Settecento. La citt\u00e0 ebbe anche un sistema di fortificazioni, distrutte nel 1311 e mai ricostruite in quanto la posizione appartata garantiva adeguata sicurezza, tanto che nella sua storia sub\u00ec un solo saccheggio, nel 1524, ad opera degli Sforza.\nTra il XVI e il XVIII secolo, Orta conobbe un periodo di floridezza. \u00c8 durante quest'epoca, che si svilupp\u00f2 l'artigianato locale del ferro battuto, grazie al quale si sono costruite innumerevoli esempi di notevole nota artistica. Alla fine del '500, venne avviata la costruzione del Sacro Monte, il quale venne successivamente riconosciuto parte del Patrimonio Mondiale dell'Unesco.\nSimboli.\nLo stemma del comune (visibile ad esempio sulla facciata del Broletto) reca la scritta \"Hortus Conclusus\" (giardino chiuso), da cui il nome \"Orta\" deriva.\nMonumenti e luoghi d'interesse.\nIl centro di Orta, completamente pedonalizzato, \u00e8 caratterizzato da strette viuzze: la principale corre parallela alla riva del lago intersecandosi con alcune ripide bue che si allontanano dal lago portando verso il Sacro Monte (Patrimonio Mondiale dell'UNESCO) o verso l'ampia zona dei parcheggi.\nAl centro del paese si trova Piazza Motta, vero e proprio salotto affacciato sul lago, dalla quale partono le imbarcazioni dirette all'isola di San Giulio. La piazza \u00e8 circondata su tre lati da edifici ben proporzionati allo spazio, per buona parte costituita da porticati. Sul lato nord si trova il broletto, o Palazzo della Comunit\u00e0 della Riviera di San Giulio, risalente al 1582, costituito da un portico al piano terra, usato per il mercato, e una sala per riunioni al primo piano; qui si esercitava il potere legislativo, oltre che esecutivo per mezzo del Consiglio Generale (composto dai deputati del feudo vescovile) ed \u00e8 considerato il simbolo del lungo periodo di autogoverno della regione. La costruzione \u00e8 un connubio di elementi classici e rustici, come gli affreschi sulla facciata e l'irregolare scala esterna, le piccole colonne del portico e il tetto in beole. L'edificio culmina con una piccola torre campanaria.\nL'attuale sede del municipio di Orta \u00e8 Villa Bossi, con un bel giardino affacciato sul lago.\nDi fronte al broletto inizia un'ampia strada in salita denominata \"Motta\" (via Caire Albertoletti), interamente pavimentata in sassi, alla cui sommit\u00e0 \u00e8 posta la parrocchiale di Santa Maria Assunta, costruita nel 1485 e ricostruita nella seconda met\u00e0 del XVIII secolo. La salita \u00e8 fiancheggiata da antiche case tipiche e alcuni palazzi storici tra cui Palazzo Gemelli, risalente al XVI secolo caratterizzato da tre diversi corpi di fabbrica, la cornice arrotondata e alcuni dipinti in facciata e, sul lato opposto, il neoclassico palazzo De Fortis Penotti.\nAltro.\nFa parte del comune di Orta San Giulio l'unica isola del Lago d'Orta, l'isola di San Giulio, che dista circa 400 metri dalla riva. L'isola \u00e8 dominata dall'edificio dell'ex seminario, costruito nel 1844 sulle rovine del castello. Il seminario ospita oggi il convento di monache benedettine di clausura Abbazia Mater Ecclesiae. Sull'isola si trova anche la basilica di San Giulio, il pi\u00f9 importante monumento romanico del novarese.\nOrta San Giulio nel cinema e televisione.\nOrta San Giulio \u00e8 servita come \"location\" per alcune riprese di diverse pellicole, tra cui:\nGeografia antropica.\nLegro.\nPolo economico della citt\u00e0, \u00e8 luogo di culto e di estrema importanza. Legro domina il lago e la zona adiacente.\nLa frazione Legro del comune di Orta San Giulio \u00e8 stata recentemente ribattezzata \"paese dipinto\"; dal 1998, su modello di Arcumeggia, in provincia di Varese, il centro storico \u00e8 stato decorato con una serie di affreschi sui muri delle case da artisti provenienti da tutta Italia e dall'Europa. I soggetti dei dipinti richiamano ai film ambientati e girati sul lago d'Orta e alle storie del poeta Gianni Rodari. Tale insieme costituisce oggi il \"Museo del Cinema all'Aria Aperta\".\nInfrastrutture e trasporti.\nNel comune di Orta San Giulio esistono due stazioni ferroviarie sulla linea Domodossola-Novara:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nOrta San Giulio fa parte della Comunit\u00e0 Collinare Unione dei Comuni del Cusio e aderisce all'Ecomuseo del Lago d'Orta e Mottarone.\nSport.\nIl comune ha ospitato l'arrivo della 16\u00aa tappa del Giro d'Italia 1975, vinta da Fabrizio Fabbri.\nInoltre il Lago d'Orta \u00e8 rinomato per altre discipline acquatiche, quali il canottaggio (praticata in localit\u00e0 Bagnera) e la vela (praticata nella frazione di Imolo, al Circolo Vela Orta).\nCuriosit\u00e0.\nNella vicina isola di San Giulio \u00e8 ambientato il racconto di Gianni Rodari \"C'era due volte il barone Lamberto\"."}
{"id": "35804", "revid": "322321", "url": "https://it.wikipedia.org/wiki?curid=35804", "title": "Pella (Italia)", "text": "Pella (\"Pela\" in piemontese e in lombardo) \u00e8 un comune italiano di 884 abitanti della provincia di Novara, situato sulle sponde occidentali del Lago d'Orta, in Piemonte.\nGeografia fisica.\nComune piemontese situato su una piccola penisola che nasce sulle sponde occidentali del Lago D'Orta - di fronte all'Isola di San Giulio - e sovrastato alle sue spalle da ripide alture di granito sulle quali sorge il Santuario della Madonna del Sasso.\nIl comune di Pella, con le sue varie frazioni, si sviluppa nella parte nord-occidentale della provincia di Novara, al confine con quella del Verbano-Cusio-Ossola e il territorio della Valsesia. La zona, nel suo complesso, ha delle variazioni altimetriche che partono da un minimo di 290 m. fino a un massimo di 641 m. s.l.d.m..\nOrigini del nome.\nNelle documentazioni medievali del 1039 il comune di Pella assumeva gi\u00e0 la denominazione attuale. Gli studiosi accostano il nome di Pella alla base prelatina \"\"Pella\", nel significato di \u2018\"roccia\"', variante di pala anche se non \u00e8 da escludere una variante del nome etnico \"Pellus\"\".\nStoria.\nLe origini.\nLa zona \u00e8 stata abitata sin dall'antichit\u00e0. Infatti, a testimonianza di ci\u00f2, di recente \u00e8 stato ritrovato un masso coppellato del IV-I secolo a.C., probabilmente un altare religioso che trova confronti con quelli di Bugnate e Monte Zuoli. Nel territorio, inoltre, \u00e8 stato rinvenuto un piccolo sepolcreto con urne cinerarie e monete del III-IV secolo d.C..\nDal Medioevo all'Ottocento.\nDa sempre il paese ha seguito le sorti del Cusio e le vicende delle terre legate all'Isola di San Giulio. Quindi anche Pella - dal X secolo fino al 1767, anno in cui i Savoia ne ottennero il possesso - \u00e8 stata parte del principato della Riviera, di dominio vescovile. Vista la sua posizione strategica, il paese ha sempre avuto una funzione difensiva, infatti, nel 1529 con Orta e gli altri paesi del Cusio respinse l'invasione di Cesare Maggi capitano di Carlo V.\nDall'Ottocento in poi.\nNel corso dei decenni, come altri centri del Lago d'Orta (come a San Maurizio d'Opaglio), tra le attivit\u00e0 principali di Pella si \u00e8 sviluppato un tessuto industriale per la lavorazione di rubinetteria.\nPer il contesto scenografico, paesaggistico e naturalistico oggi Pella \u00e8 una meta turistica ideale per coloro che amano stare a contatto diretto con la natura.\nMonumenti e luoghi d'interesse.\nArchitetture civili.\nA Pella, alimentata dal torrente Pellino, si trovata la Cartiera Sonzogno che fino al 1907 produceva la carta per l'omonima casa editrice e per il suo quotidiano \"Il Secolo\", l'edificio \u00e8 stato ristrutturato ed ora destinato ad uso residenziale.\nNei pressi della parrocchiale si trova un antico ponte a dorso d'asino, datato 1578, sul torrente Pellino.\nArchitetture militari.\nL'unica traccia del sistema difensivo di Pella \u00e8 una torre medievale sita sul lungolago.\nEconomia.\nArtigianato.\nStoricamente a Pella si realizzavano rinomate tele derivanti dalla canapa per vari oggetti, quali indumenti e lenzuola.\nInfrastrutture e trasporti.\nFra il 1886 e il 1924 l'abitato ospit\u00f2 la stazione di Alzo, posta nell'omonima frazione quale capolinea settentrionale della ferrovia Gozzano-Alzo."}
{"id": "35806", "revid": "1702319", "url": "https://it.wikipedia.org/wiki?curid=35806", "title": "Pisano (Italia)", "text": "Pisano (\"Pisan\" in dialetto locale) \u00e8 un comune italiano di 799 abitanti della provincia di Novara in Piemonte.\nOrigine del nome.\nL'etimologia del nome ha origini latine, il prefisso \"Pis\" deriva probabilmente da due patrizi romani proprietari terrieri (Pisius o Pisone). il suffisso -\"ano\" del nome del paese indica che in precedenza il territorio era una propriet\u00e0 agraria.\nStemma.\nAll'interno \u00e8 disegnato un albero di pesco: infatti un tempo il paese produceva una squisita qualit\u00e0 di pesche che veniva esportata anche in Svizzera.\nSopra al pesco un serpente, simbolo dei Visconti.\nLo stemma \u00e8 stato concesso con D.P.R. del 5 novembre 1962 che cos\u00ec recita: \"D'argento, all'albero di pesco fruttato, nodrito su pianura erbosa e sormontato da una biscia ondeggiante in fascia, il tutto al naturale. Ornamenti esteriiori da Comune\".\nClima.\nIl clima tipico del nord Italia \u00e8 caratterizzato da inverni miti ed estati fresche. Primavera e autunno sono due stagioni tendenzialmente piovose. Ci troviamo di fronte ad un clima \"mite umido\" fortemente influenzato dalla vicinanza al Lago Maggiore.\nGeografia fisica.\nIl comune di Pisano si trova a circa 396 m s.l.m. sulle colline del Vergante, tra i comuni di Meina e Nebbiuno. Il territorio comprende numerosi corsi d'acqua e boschi compresi tra il monte La Guardia (830 m s.l.m.) e la valle del Tiasca (300 m s.l.m.).\nPartendo dall'alto si incontrano boschi (Monte la Guardia, Motto dell'Arbujera 683 m s.l.m.) prati e frutteti, la strada provinciale dell'alto Vergante; sotto il paese si estendono prati e serre.\nIl paese si \u00e8 allungato nella fascia di territorio pianeggiante e ora si presenta come una lunga striscia costruita lungo la strada centrale.\nStoria.\nLe origini di Pisano.\nNon \u00e8 noto quando sia sorto il comune di Pisano. Tuttavia, nel 1908, sono state ritrovate una trentina di anfore di varie dimensioni, che possono essere interpretate come corredi funebri o urne cinerarie collegabili all'epoca romana, il che confermerebbe l'esistenza di un piccolo insediamento agricolo romano nella parte est di Pisano, verso Corciago.\nNel 1986 \u00e8 stata rinvenuta una moneta bronzea di prima et\u00e0 imperiale (43 a.C. - 37 d.C.).\nCon l'arrivo dei Longobardi si diffuse nella zona l'arianesimo ed \u00e8 forse questo il motivo per cui che la chiesa di Pisano \u00e8 stata dedicata a Sant'Eusebio, il vescovo che aveva combattuto a lungo contro questa eresia, e proprio legata a questa chiesa risale la pi\u00f9 antica citazione scritta del paese, risalente attorno al 1280, quando nel \u201c\"Liber Notitiae Sanctorum Mediolani\"\u201d si menziona la chiesa di \"S. Eusebio de Pexsana\". Mentre nel 1282-1283 in tre pergamene dell'abbazia di Arona e dell'Isola di San Giulio compaiono i nomi di \"Guido Notarius de Pesano\" e \"Alberto e Otone e Casaro de Pesano\".\nPisano nel Vergante.\nLa storia di Pisano \u00e8 successivamente strettamente collegata ai momenti storici di tutto il Vergante attraverso la signoria dei Visconti e della famiglia Borromeo.\nIntorno all'anno Mille, il comune di Milano con a capo il suo arcivescovo venne in possesso della rocca di Arona e del monastero benedettino che vi si trovava, con tutte le sue terre; nel corso del tempo l'influenza milanese si estese nella zona.\nFino al 1262 la famiglia dei Visconti non aveva alcun diritto sul Vergante, a parte Massino, ma da questa data Ottone Visconti fu nominato arcivescovo di Milano e l'importanza della famiglia aument\u00f2. Alla signoria dei Visconti subentr\u00f2 successivamente quella dei Borromeo.\nL'antica struttura di Pisano.\nIl paese, esteso nella zona pianeggiante lungo un antico tracciato, presenta una struttura medioevale: una strada stretta centrale con le case che la fiancheggiano, una attaccata all'altra per una migliore difesa. Il paese presenta due nuclei perch\u00e9 anticamente scorrevano due corsi d'acqua che limitavano il paese: uno verso Corciago, l'altro dove ora sorge la piazza centrale.\nPisano nel Rinascimento.\nAl 1470 risale la bella casa con specola (piccola torre osservatorio), tuttora ben conservata, che sorge all'angolo di via Piceni. All'inizio del Novecento mostrava ancora lungo il perimetro del tetto una serie di graziosi abbaini in legno; probabilmente sono stati tolti dopo la guerra ma recenti restauri li hanno ricollocati.\nCarlo Borromeo e la peste.\nNel 1511 fu terminata la decorazione dell'Oratorio della Madonna delle Sette Allegrezze.\nAll'inizio del 1500 Pisano apparteneva alla Parrocchia di Nebbiuno ma alla fine del 1567 la popolazione ottenne dal Cardinale Carlo Borromeo il permesso di avere una propria parrocchia e cominci\u00f2 un primo ampliamento della chiesa dedicata a Sant'Eusebio.\nLa narrazione degli eventi pi\u00f9 importanti che caratterizzano la storia di questo edificio si rileva da antichi documenti che ancora oggi si trovano negli archivi diocesani di Milano e di Novara, e in quelli parrocchiali di Angera e di Pisano.\nIl parroco che doveva essere nominato per la nuova Parrocchia doveva recitare l'officiatura ambrosiana e non il rito romano.\nIl secolo XVII cominci\u00f2 a Pisano con un evento straordinario: la visita nel 1604 del cardinale Carlo Borromeo. Di questo passaggio rimangono alcuni interessanti verbali.\nOttenuta l'indipendenza della parrocchia di Nebbiuno, nel 1612 si cominci\u00f2 la riedificazione dell'attuale chiesa parrocchiale che ricevette un nuovo e deciso impulso solo nel 1632, l'anno dopo la grande peste che caus\u00f2 tante vittime tra la popolazione del luogo.\nGli effetti della controriforma.\nQuando il Novarese venne annesso al Regno di Sardegna Pisano segu\u00ec la storia del Vergante. \nNel corso di questi secoli, soprattutto nella seconda met\u00e0 del settecento per la diffusione completa delle norme liturgiche legate alla Controriforma, anche a Pisano fu necessario il completamento degli arredi negli edifici sacri e quindi le popolazioni, pur essendo molto povere, dovettero acquistare o far eseguire nuovi paramenti: calici, statue, reliquiari e preziosi accessori. \nSempre nel corso del Settecento furono effettuati altri interventi presso l'Oratorio della Madonna delle Sette Allegrezze e nella chiesa parrocchiale. Fu inoltre costruita la piccola cappella votiva dedicata alla Madonna di Loreto in via Umberto I, sulla vecchia strada di comunicazione con Tapigliano.\nIl restauro della chiesa parrocchiale.\nNel 1817, in pieno clima di Restaurazione, la parrocchia di Pisano venne aggregata alla diocesi di Novara e dal rito ambrosiano si pass\u00f2 a quello romano.\nNella met\u00e0 dell'Ottocento una grande carestia e una serie di malattie distrussero il raccolto dell'uva e del baco da seta (coltivazione in grande espansione) causando una forte diminuzione della popolazione in paese.\nNonostante le gravi epidemie e la carestia gli abitanti di Pisano trovarono la forza e i fondi per effettuare opere di ampliamento e abbellimento della chiesa Parrocchiale: nel 1850, si rialz\u00f2 il coro e furono inserite delle vetrate.\nA questi anni, 1866, risale anche la costruzione della Cappella di via Duchessa di Genova.\nL'et\u00e0 moderna.\nNell'estate del 1992 sono stati effettuati notevoli lavori di consolidamento per la piena funzionalit\u00e0 del campanile. Durante gli scavi di ristrutturazione \u00e8 stato scoperto a tre metri di profondit\u00e0 un antico bastione di sasso, probabilmente risalente ai resti della prima chiesa di San Eusebio gi\u00e0 esistente nel 1567. Sono stati ritrovati anche dei frammenti di un affresco: una decorazione a finto marmo di difficile datazione, dall'XI alla fine del XV secolo, ed alcune teste femminili, probabilmente parte di un Giudizio Universale, databili tra le fine del XIII e gli inizi del XIV secolo.\nNel 1928 al territorio di Pisano furono aggregate come frazioni i soppressi comuni di Corciago, Tapigliano e Colazza. Nel 1950 le prime due passarono al comune di Nebbiuno mentre, nel 1955, Colazza ritorn\u00f2 autonoma.\nMonumenti e luoghi d'interesse.\nLungo la strada che conduce a Ghevio, vicino al ruscello Rio della Madonna, troviamo l'Oratorio della Madonna dei Sette Dolori, risalente al periodo cinquecentesco. All'interno, da notare, la volta affrescata nel 1657 con la figura centrale della Madonna con intorno un coro di angeli.\nLa chiesa parrocchiale.\nLa chiesa si trova al centro del paese; \u00e8 dedicata a sant'Eusebio, vescovo di Vercelli nel IV secolo, e ai Santi Maccabei, sette fratelli martirizzati anticamente per ordine del re di Antiochia.\nSulla facciata della chiesa, ampliata nella prima meta del 1600, si trova un portico (eretto nel 1767 per contenere l'organo) sopra il quale, recentemente, \u00e8 stato portato alla luce un piccolo affresco seicentesco raffigurante le tre virt\u00f9 teologali.\nL'interno a forma di croce latina ha un'unica grande navata con tre cappelle addossate.\nLa prima a destra accoglie il fonte battesimale; la seconda, sotto il seicentesco pulpito ligneo, ospita l'altare dedicato alla Madonna del Rosario (culto introdotto nei primi anni del XVII secolo accanto a quello per il SS. Sacramento) affiancata da due belle statue dei santi Sebastiano e Rocco, invocati per scongiurare continui pericoli di epidemie.\nLa terza cappella, situata proprio sul lato opposto, \u00e8 ora dedicata a sant'Eusebio, ma in passato qui trovava posto un altare non consacrato dedicato a sant'Antonio (protettore degli animali domestici) che nei primi anni del secolo XVII una famiglia del paese sostitu\u00ec con (effigiata in una bella tela andata purtroppo distrutta).\nNel transetto trovano posto una cappella (in origine chiusa da un muro ed utilizzata, nel 1763, come sacrestia), il presbiterio e l'androne del campanile.\nProprio qui, grazie ai recenti scavi, sono stati rinvenuti i resti di un antico oratorio sul quale \u00e8 stata costruita la chiesa odierna.\nTracce visibili del passato restano nei frammenti di un affresco che pare fosse una Madonna della Misericordia, opera di un pittore che si era formato alla bottega di Oropa attiva in queste zone tra la fine del XIII e inizio del XIV secolo.\nDietro all'altare, dove un tempo c'era il coro, \u00e8 emerso, nel corso degli ultimi restauri, un affresco di sant'Eusebio.\nProbabilmente l'opera risale prima dell'Ottocento (si ipotizza 1762) poich\u00e9 il santo porta un piviale rosso simbolo del martirio. Nell'Ottocento infatti si \u00e8 provata la non veridicit\u00e0 del suo martirio.\nL'affresco posto sulla volta della navata principale (opera di Luigi Morgari, inizio novecento) raffigura il santo nell'atto di sconfiggere l'arianesimo (simboleggiato dal serpente), con indosso un piviale verde.\nL'altare attuale fu costruito nel 1839 con i marmi tipici della zona.\nLa sopraelevatura del coro e l'apertura delle finestre risalgono al 1850. L'intera decorazione del soffitto (dipinta da Andrea Francinetti di Gignese e Luigi Mazzuchelli di Vigevano dal 1856 al 1859) segue un andamento narrativo fortemente eucaristico, ripreso anche nelle vetrate installate nel 1930; sono raffigurati: l'agnello, il pellicano, le pecore e lo stesso sant'Eusebio (che compare quattro volte), gli evangelisti Matteo, Marco, Luca e Giovanni. Ci sono due medaglioni con i volti di san Gaudenzio e san Carlo, a testimonianza del passaggio del 1817 dalla diocesi di Milano a quella di Novara e a conferma della devozione che queste terre avevano per il cardinale milanese.\nIl ciclo degli affreschi \u00e8 completato da due grandi pitture sui muri laterali della navata: l'Immacolata Concezione il Sacro Cuore di Ges\u00f9 (dipinti da Luigi Morgari).\nI dipinti votivi.\nSu tutto il territorio comunale, lungo le antiche vie di comunicazione con i paesi limitrofi, ci sono numerose cappelle votive, costruite dalla gente in segno di devozione. Tutte quelle rimaste sono dedicate alla Madonna.\nUna tra le pi\u00f9 antiche si trova inglobata nel muro di una vecchia cascina situata sulla strada provinciale del Vergante.\nL'iconografia e la fattura sono simili all'affresco conservato nell'Oratorio delle Sette Allegrezze: in questa raffigurazione la Vergine con il bambino \u00e8 incoronata da due angeli e Ges\u00f9 impartisce la benedizione. Il dipinto \u00e8 abbastanza ben conservato, ma non si hanno notizie precise sulla sua datazione.\nUn'altra edicola votiva \u00e8 dedicata alla Madonna di Loreto e si trova in via Umberto I all'angolo con via della Fontana.\nConsolidata e rinforzata, risale al secolo XVII. La Vergine indossa un abito a calotta bianco e dorato che ingloba il bambino in un'unica struttura cilindrica, dalla quale fuoriesce il braccio benedicente di Ges\u00f9. Sull'abito, in evidenza, \u00e8 dipinta una collana d'oro tempestata di gemme preziose terminante con una grossa croce. Nella mano sinistra il Bambino regge una sfera simbolo dell'universalit\u00e0 della Chiesa. Ai lati due angeli con in mano due candelabri completano la scena.\nUn'altra cappella, che risale al 1866, si trova in via Regina Margherita all'angolo di via dei Chiosi. Da tempo immemorabile gli abitanti del luogo chiamano questa cappella \"La cappella di Sant'Antonio\": invece dovrebbe trattarsi della processione del Miracolo eucaristico di Torino (la citt\u00e0 \u00e8 simboleggiata dalle architetture che si delineano sullo sfondo).\nNarra la tradizione che nel 1453, durante l'occupazione delle truppe piemontesi della cittadina di Exilles (allora francese perch\u00e9 apparteneva al Delfinato), una chiesa venne saccheggiata e derubata di tutti i suoi oggetti liturgici pi\u00f9 preziosi, tra i quali un ostensorio che conteneva un'ostia consacrata. I ladri caricarono il bottino su due muli, ma durante il rientro a Torino, uno dei muli cadde e dalle sacche fuoriusc\u00ec il prezioso ostensorio rubato. In quel momento l'ostia si innalz\u00f2 circondata da splendenti raggi luminosi. L'Arcivescovo di Torino la port\u00f2 con una solenne processione dal luogo dove era avvenuto il prodigio fino al Duomo. L'autore di questo affresco ha voluto ricordare l'evento dipingendo una processione guidata da un Santo posto sotto un rosso baldacchino.\nL'Oratorio della Sette Allegrezze.\nIl piccolo oratorio \u00e8 dedicato alla Madonna dei Sette Dolori e delle Sette Allegrezze.\nIn origine era una piccola cappelletta, con l'affresco della Madonna. Sorge sulle rive di un torrente che si chiama Rio della Madonna. All'ingresso c'erano due panche di sasso, per i viandanti che passavano di l\u00ec e volevano ripararsi dalle intemperie.\n\u00c8 sorto prima del 1511; sulla parte di fondo c'\u00e8 un affresco della Madonna raffigurata con un vestito rosso seduta su un trono.\nCon la mano destra tiene in grembo il bambino, mentre con l'altra mano tiene il Vangelo.\nUn angelo con il drappo rosso e l'altro con drappo azzurro incoronano la Madonna.\nIn alto c'\u00e8 una colomba bianca, simbolo dello Spirito Santo.\nAnticamente, questo dipinto era completato da quattro santi (cos\u00ec era scritto in un vecchio documento) ma nel 1767 furono coperti perch\u00e9 intorno all'affresco fu costruita un'edicola di marmo.\nL'attuale versione dell'edificio \u00e8 il frutto dell'ampliamento voluto dalla popolazione di Pisano nel 1656.\nA un certo Cristoforo Finale da Vistola si deve, nel 1675, l'intera decorazione della volta con un coro di angeli (quasi monocromi) che reggono cartigli con preghiere attinenti al tema dei dolori e delle allegrezze.\nL'oratorio fu restaurato nel 1904 sotto la reggenza del parroco Carlo Molinari e nel 1991 l'antico altare di marmo, un tempo addossato alla parete, \u00e8 stato spostato al centro del presbiterio.\nSulla facciata, molto semplice, si notano i quattro pilastri e le due lunette di sasso sopra il portone d'ingresso.\nSass del Diav\u00f9l.\nChiamato \"Sass Priat\u00e9cia\" o Sass del Diav\u00f9l, \u00e8 un masso erratico alto 3.50 m nella facciata settentrionale e 2.50 m nella parte rivolta a sud.\n\u00c8 giunto sino a noi in seguito allo scioglimento del ghiacciaio quaternario non oltre 16000 anni fa. Il masso \u00e8 di serizzo chiaro e presenta molte scalfiture, non tutte dovute all'intervento umano ma causate da agenti atmosferici.\nAttorno al masso venivano celebrate numerose feste di paese, ed era meta degli uomini del posto per passeggiate. Diventa un simbolo oggetto di superstizioni dei fedeli a tal punto da spingere la chiesa a improntarlo con una croce cristiana.\nIl masso \u00e8 ancora oggi visitabile nei boschi alti di Pisano vicino al confine con Colazza, Tapigliano e Fosseno.\nCentro storico.\nIl centro storico di Pisano mostra chiaramente i segni del suo passato medioevale, lungo i piccoli e numerosi vicoli si incontrano numerose cappelle votive databili al XII al XIV secolo. Il luogo \u00e8 rimasto immutato salvo la presenza delle nuove abitazioni, ed \u00e8 attraversato da un'unica strada di origine medioevale che attraversa Pisano in tutta la sua estensione.\nEconomia.\nLa citt\u00e0 si apre sul centro commerciale \"Le Camelie\" che comprende vari negozi tra cui alcuni esercizi per la grande distribuzione organizzata.\nLa comunit\u00e0 offre diverse attivit\u00e0 utili, come ad esempio il negozio di alimentari; inoltre ci sono molte botteghe di artigiani locali ma anche piccole aziende agricole e fioristi.\nBiblioteca e Istruzione.\nNel centro del paese sorge di fianco al bar la Biblioteca Comunale, ha due piani e un'aula video e al suo interno \u00e8 ricca di libri storici e per tutte le et\u00e0.\nSono presenti all'interno dello stesso stabilimento moderno le scuole elementari e la scuola dell'infanzia che rispondono all'istituto comprensivo di Invorio.\nSport e svago.\nPer chi volesse usufruirne la cittadina offre una palestra raggiungibile a piedi, dove al piano terreno si trova una sala pesi mentre al piano superiore si organizzano dei corsi di diverse discipline.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35807", "revid": "1444396", "url": "https://it.wikipedia.org/wiki?curid=35807", "title": "Pogno", "text": "Pogno (\"Pogn\" in piemontese e in lombardo, pronuncia IPA [p\u028a\u0272], o \"P\u00f2gn\" [p\u0254\u0272]) \u00e8 un comune italiano di abitanti della provincia di Novara in Piemonte.\n\u00c8 noto come \"paese dei muri dipinti\" per i numerosi murales che decorano gli edifici dell'abitato, realizzati da importanti artisti nazionali nel corso del 2005.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCultura.\nPogno noto come \"paese dei muri dipinti\" per i numerosi murales che decorano gli edifici dell'abitato, realizzati da importanti artisti nazionali nel corso del 2005.\nSport.\nA Pogno si trova anche un importante bike park di MTB enduro creato dalla ASD Mtb i Gufi gruppo fondatosi nel 2008.\nInfrastrutture e trasporti.\nFra il 1886 e il 1924 le frazioni Berzonno e Cremosina erano servite rispettivamente dalla stazione di Pogno-Berzonno e dalla stazione di Cremosina, poste lungo la ferrovia Gozzano-Alzo."}
{"id": "35808", "revid": "123897010", "url": "https://it.wikipedia.org/wiki?curid=35808", "title": "Pombia", "text": "Pombia (\"Pombia\" in piemontese, \"Pumbia\" in lombardo) \u00e8 un comune italiano di abitanti della provincia di Novara in Piemonte.\n\u00c8 sede di un parco di divertimenti e zoologico chiamato Safari Park.\nStoria.\nAntico comune situato sulle sponde del Ticino. Le sue origini risalgono al periodo romano, quando il centro abitato era noto con il nome di \"Flavia Plumbia\". Tra i siti di maggiore interesse storico le rovine di Castel Domino e la vicina chiesa romanica di San Vincenzo \"in castro\".\nI Conti di Pombia, i Conti di San Giorgio e i conti Della Porta.\nNelle vicinanze sorge l'abitato di San Giorgio, sede di un'arimannia fin dall'epoca longobarda, mentre la stirpe feudataria della contea era franca. \nRestano pochi residui delle tombe arimanniche e dell'antica chiesa di San Giorgio, risalente al IX secolo, un tempo circondata da un fortilizio che serviva ai Conti per il controllo delle \"aurifodine\" sul Ticino e per riscuotere i diritti di passaggio sul fiume; dall'abitato si osserva anche il rudere del castello di Pombia che fino al XII secolo ospit\u00f2 i conti di Pombia, feudatari, discendenti di Arduino re d'Italia.\nNel 1028 il titolo di conte di Pombia pass\u00f2 a Guido I, che dar\u00e0 inizio alla stirpe dei conti di Biandrate con Guido II, il quale nel 1070 acquist\u00f2 castelli a Biandrate ed in Valsesia. Questo ramo principale della famiglia, in seguito alla \"donatio Riprandi\", fond\u00f2 l'Abbazia dei Santi Nazario e Celso di San Nazzaro Sesia, tuttora esistente. Nell'abitato di San Giorgio, presso il castello di Pombia, rimase un ramo cadetto, il cui stipite fu Albrecht di Pombia; questo ramo era di stirpe franca ma con profondi legami anche familiari con i longobardi della fara di San Giorgio.\nDa questo ramo cadetto dei conti di Pombia discesero gli Alberti, poi conti Della Porta estintisi alla met\u00e0 del Novecento dopo aver preso la contea di Suno e, con diretta discendenza da Ferrabue conte di Pombia, discendono i Bertinotti di San Giorgio, di nobilt\u00e0 imperiale asburgica ed ungherese (discendenti per linea femminile dei principi conti di Celje), tuttora fiorenti ed attualmente decorati del titolo di conti di Pombia e Varallo, conti palatini e nobili del Sacro Romano Impero (ex regia patente di Vittorio Amedeo III del 1792) e di quello di Vit\u00e9z di Ungheria per decreto del palatino di Ungheria Josef Arpad d'Asburgo: levano per armi uno scudo d'oro a tre pali di rosso, il tutto accollato all'aquila bicipite, alias alla basilica e alle chiavi decusse (per breve pontificio del 1511 che li elev\u00f2 alla contea palatina lateranense); corona di conte. Tra i Conti di Varallo e Pombia si annovera dal 1784, la Casata dei Bollini Simonetta, che ebbe nella Contessa Teresa Bollini Simonetta Mocenigo Soranzo, l'ultima discendente, proprietaria dell'omonima Villa, che, nel 1975 pass\u00f2 al Comune. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35809", "revid": "322321", "url": "https://it.wikipedia.org/wiki?curid=35809", "title": "Prato Sesia", "text": "Prato Sesia (\"Pra\" in piemontese) \u00e8 un comune italiano di abitanti della provincia di Novara in Piemonte.\n\u00c8 attraversato dal torrente Roccia, breve affluente del Sesia. Il comune infatti, \u00e8 situato sulla riva sinistra del fiume, tra i colli della bassa Valsesia. Prato Sesia \u00e8 diviso nei rioni di \"Prato Vecchio (Pr\u00e0 V\u00e8gia)\", \"Prato Nuovo (Pr\u00e0 Nova)\", e \"Gabbio\". Fanno parte del comune di Prato Sesia anche le frazioni di \"Baragiotta\", \"Ca' Bianca e Ca di Spagna.\" Nota come Prato, vi fu aggiunto lo specificativo Sesia per differenziarla da altri comuni omonimi a partire dal 31 maggio 1863 .\nStoria.\n Secondo la tradizione, infatti, un grande lago si estendeva nei tempi passati tra la collina di Sopramonte e quella di San Lorenzo, dove ora sorge il paese. Nel Medioevo dipendeva dal comune di Romagnano Sesia e aveva un'unica frazione: Sopramonte. Verso la met\u00e0 del Cinquecento, dopo lunghe liti pot\u00e9 finalmente costituirsi comune a s\u00e9. Nel paese nacque il generale Giacomo Antonini.\nMonumenti e luoghi d'interesse.\nChiesa parrocchiale di San Bernardo.\n\u00c8 dedicata a San Bernardo da Mentone (statua nella prima cappella della navata sinistra), che si festeggia il 15 giugno. \u00c8 molto antica, se ne hanno notizie gi\u00e0 dal XIV secolo. Ha tre navate sostenute da otto colonne di granito. Nel 1755 venne ampliato il coro. Il campanile che si sfasci\u00f2 perch\u00e9 ormai troppo vecchio, fu ricostruito nel 1724. Le due cappelle laterali sono state usate in passato dalla corale per fare catechismo, per allestire il presepio... Per molti anni pitture risalenti al XVIII secolo rimasero nascoste sotto parecchie mani di vernice, ma nel 1994 sono state restaurate grazie all'interesse di Don Mario Vanini. La cappella di destra, chiamata \"cappella del rosario\" \u00e8 la pi\u00f9 affrescata: riporta scene della vita di Ges\u00f9 dipinte da un pittore romagnanese, Tarquinio Grassi, nel 1713. \u00c8 stata restaurata da Bramante, con la collaborazione di altri pittori. La cappella di sinistra, chiamata \"cappella di Santa Marta\" \u00e8 arricchita da bassorilievi decorati raffiguranti le quattro virt\u00f9 cardinali: Prudenza, Giustizia, Fortezza e Temperanza, realizzate verso la fine del Settecento, si cui non si conosce l'autore.\nL'organo del paese \u00e8 uno dei pi\u00f9 belli della zona ed \u00e8 costituito di ben 1468 canne. Fu ricostruito per volere del parroco Don Giuseppe Vicario, dopo il fulmine che colp\u00ec la chiesa nel 1961, distruggendo un bel pezzo del campanile e anche l'organo. \u00c8 in grado di simulare i timbri dei flauti e degli strumenti ad arco.\nChiesetta della Madonna della Neve.\nFu benedetta il 5 agosto 1714. Si trova vicino a Baragiotta, in posizione pittoresca e panoramica. Per raggiungerla bisogna percorrere una piccola strada asfaltata in salita.\nChiesetta di San Sebastiano.\nCostruita dal comune nel 1730 ed ormai sconsacrata. Ha un affresco un po' scrostato che rappresenta il martirio di San Sebastiano. Si trova sulla strada per andare al cimitero. Prima aveva un porticato che attraversava la strada, poi \u00e8 stato distrutto per agevolare il passaggio dei camion.\nChiesetta della nativit\u00e0 di Maria Vergine.\nDetta anche pi\u00f9 semplicemente \"chiesetta del castello\". \u00c8 la pi\u00f9 amata dai pratesi, sicuramente per la sua suggestiva posizione sull'alto della collina, preceduta da un bel prato e circondata dalle rovine del vecchio castello. \u00c8 dedicata alla nativit\u00e0 di Maria, e per la sua festa, l'8 settembre, si conserva ancora la tradizione secolare di celebrarvi le funzioni domenicali, con i vespri e l'incanto dell'offerta, terminando con belle scampagnate nelle vigne dei dintorni. Vi \u00e8 conservata una statuetta lignea della Madonna, che si dice provenga dalle rovine dell'incendio del Castello.\nIl luogo \u00e8 anche legato al \"miracolo\" del paese. Si narra che una volta, durante la funzione di ringraziamento per il raccolto, che allora si teneva alla fine dell'autunno nella chiesa del Castello, scoppi\u00f2 un violento temporale che fece cadere il Crocifisso portato fin l\u00ec in processione e appoggiato sotto il portico. Caduto sui tetti delle case del paese, con un volo di 50 metri di dislivello, il Crocifisso fu ritrovato intatto e ricoperto di caldo sudore. I fedeli dedicarono al Crocifisso miracoloso una cappella nella Chiesa parrocchiale, e tutti gli anni lo si venera ancora nella festa di Cristo Re.\nChiesetta della Beata Vergine della Quercia.\nSi chiama cos\u00ec perch\u00e9 ha un dipinto che rappresenta la Madonna sotto una quercia, circondata da angioletti. Si trova a Prato Vecchio. Fu costruita da Giovanni Viocca nel 1646.\nChiesetta di Santa Bernardetta di Lourdes.\nSi trova nel cuore di Prato Nuovo. Fu eretta dai fratelli Carlo e Giacomo Genesi, che vollero ricostruirvi l'ambiente di Lourdes.\nLa torre e le rovine del castello.\nNelle vicinanze della chiesetta del castello sorge la torre medioevale, quella che si pu\u00f2 vedere anche dal paese, dalla strada provinciale. \u00c8 l'antica torre di vedetta del castello di Sopramonte alta circa 20 metri e ancora ben conservata. Oggi non visitabile perch\u00e9 pericolante, fu a lungo utilizzata come serbatoio di acqua piovana, che veniva raccolta in un'apposita vasca.\nDietro la chiesetta ci sono resti di un castello: \"i casaci\". La leggenda vuole che una galleria lo colleghi al Castello di San Lorenzo, sulla collina di Gattinara. L'imbocco di questa galleria si trova sotto \"i casaci\", nella parte esposta verso nord. \u00c8 sconsigliato provare ad addentrarsi, perch\u00e9 \u00e8 pericoloso e per giunta la galleria \u00e8 bloccata.\nDa dietro la chiesetta si pu\u00f2 avere una vista stupenda del paese e delle Alpi. Recentemente la zona de' \"i casaci\", prima in stato di abbandono, \u00e8 stata allestita come posto di ritrovo per le feste del paese.\nCultura.\nBiblioteca.\n\u00c8 presente la Biblioteca Civica \"Rinolfi Camana\" fondata nel 1972.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35810", "revid": "713714", "url": "https://it.wikipedia.org/wiki?curid=35810", "title": "Recetto", "text": "Recetto (\"Riciat\" in piemontese) \u00e8 un comune italiano di 930 abitanti della provincia di Novara in Piemonte.\nOrigini del nome.\nCon il termine \"ricetto\" nel medioevo si indicava un luogo a difesa dei contadini liberi, luogo che non aveva un castello con una guarnigione armata, ecco che solitamente i vescovi-conti dei primi anni 1000 danno facolt\u00e0 di costruire questi luoghi difensivi. Principalmente per\u00f2 \u00e8 da ricordare che i \"recetti\" sono depositi dei prodotti agricoli di un ben determinato luogo rurale.\nNel recetto si conservano le botti del vino, si ammassano i cereali, sono dei prototipi di moderno consorzio agrario.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nRecetto \u00e8 noto come un luogo tra i pi\u00f9 belli al mondo per praticare lo sci nautico. Oltre ad essere il centro di allenamenti della Nazionale Italiana, il complesso sciistico del paese ha organizzato numerosi eventi internazionali, tra i quali spicca il Campionato del Mondo di Discipline Classiche nel 2001. Nel 2007 e 2012 sono stati organizzati i Campionati Europei Assoluti di Discipline Classiche.\nLa squadra di calcio locale \u00e8 A.S.D. River Sesia che milita nel campionato di prima categoria girone B. I colori sociali sono il bianco e il rosso."}
{"id": "35812", "revid": "453768", "url": "https://it.wikipedia.org/wiki?curid=35812", "title": "San Maurizio d'Opaglio", "text": "San Maurizio d'Opaglio (\"San Mauritsi\" in piemontese, \"San Maurizi\" in lombardo) \u00e8 un comune italiano di abitanti della provincia di Novara in Piemonte, noto soprattutto per essere il cuore del distretto industriale del rubinetto, con numerose e storiche aziende del settore.\nStoria.\nIl comune di San Maurizio d'Opaglio nasce con la costituzione della parrocchia nel 1568, dall'unione degli antichi villaggi di Briallo (\"Riallo\"), Lagna (\"Alagna\") e Opaglio (\"Opallium\" o \"Upai\"). La parrocchiale di San Maurizio fu consacrata nel 1590 su un preesistente oratorio. La devozione a San Maurizio \u00e8 infatti gi\u00e0 attestata nella prima met\u00e0 del XVI secolo dalla trascrizione di un estimo del 1537, conservato nell'archivio Comunale, che cita una chiesa dedicata a San Maurizio nella localit\u00e0 di Briallo.\nIl paese era difeso da un castello, che compare nell'elenco, fornito dall'Azario, dei castelli distrutti nel 1311 dai ghibellini novaresi.\nL'avvio dell'estrazione industriale delle cave di granito bianco ad Alzo di Pella alla met\u00e0 del XIX secolo porta un gran numero di sammauriziesi a lavorare in cava come scalpellini (in dialetto \"picas\u00e0ss\"). L'attivit\u00e0 estrattiva cresce fino alla prima guerra mondiale, per poi iniziare un lento declino, accelerato dopo il 1945.\nVerso il 1920 si insedia in paese la prima rubinetteria, presto seguita da altri laboratori. Nel secondo dopoguerra l'industria del rubinetto incontra una fase di forte crescita che porta il paese ad essere la capitale italiana del rubinetto per il numero di imprese operanti nel settore della rubinetteria e del valvolame.\nDal 1928 al 1946 i comuni di San Maurizio d'Opaglio, Pogno e Pella vennero unificati nel comune di Castelli Cusiani.\nInfrastrutture e trasporti.\nFra il 1886 e il 1924 l'abitato era servito dalla stazione di San Maurizio d'Opaglio, posta lungo la ferrovia Gozzano-Alzo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nSan Maurizio d'Opaglio faceva parte della Comunit\u00e0 montana Due Laghi, Cusio Mottarone e Val Strona.\nAderisce all'Ecomuseo del Lago d'Orta e Mottarone.\nSport.\nCalcio.\nIl calcio arriva a San Maurizio d'Opaglio nel 1929 con la fondazione dell'\"Associazione Sportiva Castellania\", cessate le attivit\u00e0 della quale, negli anni 1970, nascono due altre societ\u00e0: l'\"Associazione Sportiva Sazzese\" e il \"San Maurizio\" (poi \"Sanmauriziese\"), che tra il 1991 e il 2009 si fondono e (una volta assorbiti altri club limitrofi) danno origine alla \"Virtus Cusio\". Essa raggiunge il punto pi\u00f9 alto della propria storia nel 2015 vincendo la Promozione piemontese; subito dopo per\u00f2 una cordata imprenditoriale la rileva e la trasferisce a Verbania al fine di subentrare al club locale, ormai prossimo alla cessazione delle attivit\u00e0. L'anno successivo essa diventa pertanto \"Virtus Verbania\" e infine nel 2016 \"Associazione Sportiva Dilettantistica Calcio Verbania\", completando la separazione dall'originaria identit\u00e0 opagliese.\nDopo una stagione di inattivit\u00e0, nel 2016 viene ri-fondato il \"San Maurizio\", che disputa un primo anno di solo settore giovanile (rilevando parte del vivaio della Virtus Cusio) e nel 2017 riparte dalla Terza Categoria del Verbano-Cusio-Ossola.\nPrincipale impianto da gioco comunale \u00e8 il campo polisportivo di via Bonetto, inaugurato nel 1980.\nPallacanestro.\nClub cestistico paesano \u00e8 il \"San Maurizio Jacks\", storicamente militante nelle divisioni regionali dilettantistiche."}
{"id": "35813", "revid": "1546219", "url": "https://it.wikipedia.org/wiki?curid=35813", "title": "San Nazzaro Sesia", "text": "San Nazzaro Sesia (\"La Bad\u00eca\" in piemontese) \u00e8 un comune italiano di 741 abitanti della provincia di Novara in Piemonte. Una parte del comune \u00e8 compresa nel Parco naturale delle Lame del Sesia. Nel suo territorio nasce il torrente Sesiella, affluente del Sesia.\nMonumenti e luoghi d'interesse.\nAbbazia dei Santi Nazario e Celso.\nL'abbazia rappresenta uno dei complessi monastici pi\u00f9 significativi esistenti in Piemonte. \u00c8 costituita da una cinta muraria con torrette angolari circolari, un alto campanile romanico, una chiesa in stile gotico lombardo ed un elegante chiostro con un ciclo quattrocentesco di affreschi dedicati alle \"storie di San Benedetto\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35814", "revid": "123565926", "url": "https://it.wikipedia.org/wiki?curid=35814", "title": "San Pietro Mosezzo", "text": "San Pietro Mosezzo (\"San P\u00e9dar Mogeusch\" in piemontese, \"San Pedar Mugi\u00f6sch\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nIl comune \u00e8 attraversato dal canale Cavour, dalla roggia Biraga, dal cavo Dassi, dalla roggia Mora, dal cavo Cattedrale. Il centro abitato di San Pietro \u00e8 percorso dal torrente Marcova novarese, comunemente detto \"roggia Peltrenga\".\nGeografia antropica.\nFrazioni.\nIl comune \u00e8 suddiviso in 4 frazioni: il capoluogo San Pietro, \"Cesto\", Mosezzo e \"Nibbia\", e nelle localit\u00e0 \"Cascinazza\", \"San Stefano\", \"Torre San Pietrina\". \nEconomia.\nAll'interno del territorio comunale si trova un'ampia area industriale-logistico-commerciale che gravita sulla vicina citt\u00e0 di Novara (polo SAIMA - AVANDERO).\nInfrastrutture e trasporti.\nLa localit\u00e0 \u00e8 servita dalla stazione di Nibbia, posta nell'omonima frazione lungo la ferrovia Biella-Novara.\nFra il 1884 e il 1934 la localit\u00e0 ha avuto una fermata della tranvia Novara-Biandrate.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel paese ha sede il Trident Racing.\nIl 3 agosto 2012 si \u00e8 formata una nuova societ\u00e0 di ginnastica artistica, la A.S.D. Ginnastica San Pietro Mosezzo 2012, con sede in Via Valletta 25."}
{"id": "35815", "revid": "1702319", "url": "https://it.wikipedia.org/wiki?curid=35815", "title": "Sillavengo", "text": "Sillavengo (\"Silavengh\" in piemontese, \"Scilavengh\" in lombardo) \u00e8 un comune italiano di 554 abitanti della provincia di Novara in Piemonte.\nSociet\u00e0.\nEvoluzione demografica.\nNelle adiacenze della stessa sorgeva, fra il 1884 e il 1933, un analogo impianto a servizio della tranvia Vercelli-Biandrate-Fara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35816", "revid": "228587", "url": "https://it.wikipedia.org/wiki?curid=35816", "title": "Sizzano", "text": "Sizzano (\"Sceun\" in piemontese) \u00e8 un comune italiano di abitanti della provincia di Novara in Piemonte.\nStoria.\nSizzano \u00e8 un paese molto antico. Nei vecchi documenti \u00e8 citato con diversi nomi: \"Sitianum\", \"Siccianum\" (Azario), \"Sicianium\", \"Sectianum\" (Bescap\u00e9, Cerutti). Sizzano era gi\u00e0 un paese \"ragguardevolissimo\" al tempo dei romani e, ancora di pi\u00f9, dopo l'introduzione del cristianesimo, quando viene definito \"cospicuo\" (Rolandi). In particolare, il reperto pi\u00f9 antico che documenta l'esistenza di Sizzano \u00e8 una lapide, trovata nel 1667 durante i lavori di costruzione della chiesa parrocchiale e poi murata all'interno della facciata. Reca da un lato un'iscrizione romana che ricorda che tale Tito Tullio Maggiore aveva provveduto a restaurare un bagno (terme?) gi\u00e0 esistente. Dall'altro lato della stessa lapide fu scolpita, in epoca successiva, quando si era gi\u00e0 diffusa nella zona la religione cristiana, una scritta per segnalare il luogo di sepoltura di una nobile bambina vissuta solo un anno, dieci mesi e ventitr\u00e9 giorni.\nDurante l'Alto Medioevo, S. Adalgisio di Novara, che fu il 32\u00ba vescovo di Novara, nell'840 assegn\u00f2 alla Chiesa Cattedrale di Novara, la decima di Sizzano (Bescap\u00e8). Vale la pena ricordare che questa decima, pagata con una fornitura di vino alla Curia, \u00e8 giunta fino ai nostri giorni essendo stata abolita solamente nel 1974 con decreto del vescovo Aldo Del Monte e per interessamento dell'allora sindaco Cav. Severino Pizzetti.\nNell'anno 969 \u00e8 documentato che il conte Riccardo di Vallesesia, Signore dell'Ossola, dell'Isola di San Giulio e di Novara, possedeva beni a Sizzano (Cerutti). Di poco posteriore \u00e8 un istrumento del 1\u00ba settembre dell'anno 1000, in cui Pietro III, vescovo di Novara, permuta con un certo Domenico alcuni beni della \"pievania di S. Vittore di Sizzano\" che \u00e8 soggetta alla giurisdizione episcopale.\nNegli anni successivi, il borgo \u00e8 citato in altri documenti di notevole importanza. Con diploma dato in Aquisgrana nell'anno 1028, infatti, l'imperatore Corrado IV, con l'intervento della moglie Gilda e del figlio re Enrico, dona alla chiesa novarese molti beni tenuti dal gi\u00e0 citato conte Riccardo, tra i quali i fondi che aveva a Sizzano (Bescap\u00e8). \u00c8 poi Papa Innocenzo II, in una bolla data in Piacenza il 26 maggio 1133, diretta a Litifredo, vescovo di Novara, a chiamare Sizzano col nome di Pieve. Secondo il Bescap\u00e8, avendo Sizzano un antico battistero separato dalla chiesa, la prerogativa di Pieve gli era stata concessa \"non per necessit\u00e0, ma per dignit\u00e0\".\nGi\u00e0 prima dell'anno 1250 sulla collina, verso nord, a circa 500 metri dall'abitato, sorgeva in Sizzano un monastero di frati e di monache dell'ordine degli Umiliati, detto di S. Clemente, con annessa la chiesa che, seppur in rovina, ancora esiste. Questo \u00e8 documentato in un decreto datato 30 agosto 1250 nel quale il vescovo di Novara Sigibaldo Cavallazzi conferma la facolt\u00e0 accordata dal suo predecessore Odemario, alla signora Beatrice, figlia di Stefano Guidone di Sizzano e di Rachelda di Sassa, di poter abitare nel monastero di S. Clemente a Sizzano, dove gi\u00e0 abitavano frati e suore, confermando ad essi tutti i possessi ed i privilegi.\nIn data 28 ottobre 1284 il Sig. Tornielli dona a suor Beatrice, ministra del monastero di S. Clemente di Sizzano e a fra Giovanni, converso del medesimo, un pezzo di terra. In seguito, con quietanza del 26 giugno 1289 fra Giovanni, a nome suo e delle Umiliate di S. Clemente di Sizzano, acquista per 38 soldi imperiali una casa da Olrica, moglie del fu Rigordo di Sizzano.\nDocumenti successivi documentano l'attivit\u00e0 sempre viva delle monache di S. Clemente, fino a quando, Alasia ministra e le altre suore fanno un esposto al vescovo di Novara Oldrado. A causa delle continue guerre, monastero e chiesa erano stati distrutti e loro avevano dovuto fuggire a Ghemme. Poich\u00e9 non volevano \"andar vagando\" ed amavano servire Dio, chiedevano di poter entrare nel monastero dell'ospedale di S. Giovanni Battista dei Rastelli, nel sobborgo di S. Luca a Novara, avendo gi\u00e0 trovato la compassione della ministra di questo monastero. Il trasferimento fu autorizzato ed avvenne il 17 novembre 1360.\nIl trattato di pace stipulato tra Galeazzo Visconti e Giovanni II marchese del Monferrato fu di breve durata. Giovanni nell'inverno del 1362 occup\u00f2 il novarese con 10.000 mercenari inglesi a cavallo che presero il nome di Compagnia Bianca. Nonostante Galeazzo Visconti ordinasse che fossero bruciati tutti i paesi, tra i quali anche Sizzano, per non lasciare possibilit\u00e0 di saccheggio, gli inglesi devastarono il novarese, portandovi anche la peste. La presenza della peste sconsigli\u00f2 a Galeazzo Visconti di intraprendere la difesa, permettendo cos\u00ec agli inglesi di commettere ogni sorta di nefandezze e violenze. Arrivarono fino al punto di violentare in pubblico a Sizzano mogli e figlie in presenza di mariti e genitori (Avario). Mentre gli inglesi erano a Sizzano fecero, tra gli altri, prigioniero Ajcardone di Camodea, distinto letterato (Cotta).\nCome detto Sizzano era sede di Pieve ed aveva potest\u00e0 anche sui paesi vicini. Nel 1403 il pievano di Sizzano venerabile Stefano Ferraris, costruiva a Carpignano la chiesa di S. Ambrogio, oggi demolita.\nIl 20 ottobre 1449 il territorio di Sizzano fu smembrato da Francesco Sforza dalla citt\u00e0 di Novara e dato in feudo ai Tornelli. Nel 1496 erano feudatari di Sizzano Giorgio e Pietro Caccia denominati Galletti (Rusconi).\nNel 1630 nacque a Sizzano Vittore Vercelloni \"professore di poesia\".\nIl 15 agosto 1631 il notaio Girolamo Berciocchi, originario di Sizzano, rog\u00f2 l'istrumento, con i capi famiglia di Carpignano radunati sulla pubblica piazza, per far cessare la peste. Fecero solenne voto ai santi Rocco, Fabiano e Sebastiano di santificare annualmente ed in perpetuo le loro feste e di portare in processione le loro immagini. Appena compiuto l'atto la peste cess\u00f2 (Goio).\nIl 20 aprile 1663 S.E. Mons. Giulio Maria Odescalchi, vescovo di Novara consacr\u00f2 solennemente l'attuale chiesa parrocchiale di Sizzano, costruita, nonostante 5 anni consecutivi di terribile siccit\u00e0 che compromise tutti i raccolti, al posto della chiesa precedente ritenuta troppo piccola e inadeguata alla popolazione (990 anime). I sizzanesi lavorarono sotto la guida dell'arciprete Don Pietro Saggini, \"teologo, oblato, con la passione del costruttore\", e poi del successore Don Giovanni Francesco dei Nobili Solari di Oleggio, compiendo l'impresa in meno di tre anni (dal 1651 al 1653).\nGerolamo Caccia di Sizzano, giureconsulto collegiato dell'imperatore Carlo V, nel 1709 fu nominato \"Fiscale Generale Militare\".\nNel 1729 Sizzano fu ceduto a Lodovico Caccia. Tre anni pi\u00f9 tardi ottenne il privilegio di non essere pi\u00f9 infeudato.\nNel 1780 il marchese Luigi Tornielli fece tagliare, in accordo con il municipio, un antichissimo e grossissimo olmo che serviva da albo pretorio poich\u00e9, con i suoi rami e con la sua ombra, recava gran danno al giardino dei marchesi Tornelli. In cambio fece costruire, a sue spese, la statua della Madonna del Rosario con in braccio Ges\u00f9 Bambino che, ancora oggi, si affaccia sulla strada provinciale al centro del paese.\nNel 1864 si d\u00e0 inizio alla costruzione dell'Oratorio dell'Immacolata (chiesa di S. Maria) su progetto del novarese Marietti.\nNel 1867, per opera dell'arciprete Prone, vengono abbattuti il torrione e parte del recetto (33 magazzini e 13 cantine) allo scopo di formare l'attuale piazza \"per decoro della chiesa medesima e a comando della popolazione\".\nNel 1951 vengono benedette e poste nel campanile le nuove campane.\nIl 13 maggio 2001 viene chiusa al culto la Chiesa Parrocchiale per intraprendere i lavori di restauro ed installazione del nuovo impianto di riscaldamento. Durante i lavori vengono alla luce importanti reperti archeologici che, se da un lato confermano le notizie storiche sull'importanza della Pieve di Sizzano, dall'altro causano rilevanti ritardi nei lavori e maggiori oneri.\nL'importanza dei reperti \u00e8 tale che si \u00e8 costretti progettare un nuovo pavimento sospeso per lasciarli accessibili agli studiosi. La Chiesa viene riaperta al culto domenica 21 dicembre 2003.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35817", "revid": "1444396", "url": "https://it.wikipedia.org/wiki?curid=35817", "title": "Soriso", "text": "Soriso ([so-r\u00ec-zo]; \"Soris\" [s\u028a'ri:z] in piemontese, \"Suris\" in lombardo) \u00e8 un comune italiano di 719 abitanti della provincia di Novara in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35818", "revid": "1354930", "url": "https://it.wikipedia.org/wiki?curid=35818", "title": "Sozzago", "text": "Sozzago (\"Sosach\" in piemontese, \"Sussach\" in lombardo) \u00e8 un comune italiano di abitanti della provincia di Novara in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35819", "revid": "37401", "url": "https://it.wikipedia.org/wiki?curid=35819", "title": "Suno", "text": "Suno (\"Sun\" in piemontese, \"S\u00f6n\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nSuno sorge nel cosiddetto \"medio novarese\", a circa 23\u00a0km da Novara e 10\u00a0km da Borgomanero, all'interno della valle del torrente Meja, che lo divide in due parti. Il territorio \u00e8 in buona parte collinare; su queste colline viene prodotta sia l'uva fragola (che d\u00e0 anche vita ad una tradizionale festa nel mese di agosto) sia il vino, il paese fa infatti parte delle \"Citt\u00e0 del vino\".\nNella zona pianeggiante del territorio (in direzione di Vaprio d'Agogna e Cressa) si coltivano mais e soia, quest'ultima introdotta negli ultimi anni. Le coltivazioni a risaie, che una volta erano presenti in gran numero, sono ormai sparite.\nMonumenti e luoghi d'interesse.\nNella parte alta del paese si trova il Castello e il Parco Della Porta. Si tratta di un fortilizio di epoca medievale ristrutturato da Maurizio della Porta alla fine dell'Ottocento, oggi diventato casa di riposo per anziani.\nFuori dell'abitato, lungo l'antica via Francigena, si trova l'antica parrocchiale e pieve di San Genesio (conosciuta dai sunesi anche come chiesa del diavolo), raggiungibile dalla provinciale che conduce a Vaprio d'Agogna. Al suo interno si trova la tomba sepolcrale della famiglia Della Porta. Il 22 aprile 2012 un fulmine ha provocato il crollo parziale del campanile, poi in seguito ripristinato. \nLa chiesa parrocchiale della Santissima Trinit\u00e0 venne costruita nel XVIII secolo dopo l'unificazione delle due antiche parrocchie di San Genesio e di Santa Maria. \nNel territorio di Suno \u00e8 presente un masso erratico chiamato la \"Preja da scalav\u00e8\". Si tratta di un monolitico serpentino dalla forma arrotondata e vagamente conica di circa 4 metri di base per 5 di altezza, depositato dalle glaciazioni dell'era Neozoica o Quaternaria.\nCultura.\nIstruzione.\nRicerca.\nNei pressi del confine con il comune di Mezzomerico \u00e8 presente un osservatorio astronomico, sorto su iniziativa di un gruppo di appassionati costituitosi nell\u2019\"Associazione provinciale astrofili novaresi\" nel marzo del 1968.\nInfrastrutture e trasporti.\nFerrovie.\nIl paese \u00e8 servito da una stazione ferroviaria sulla ferrovia Domodossola-Novara, situata presso la frazione Baraggia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nMaggior squadra calcistica di Suno \u00e8 stata storicamente la : fondata nel 1924, giocava in maglia nera e non si \u00e8 mai spinta oltre le categorie dilettantistiche piemontesi. Ha cessato le attivit\u00e0 nel 2013. Nel 2020 la squadra \u00e8 stata rifondata, e si \u00e8 iscritta alla terza categoria.\nLa pratica di tale sport in ambito comunale \u00e8 passata dunque in capo all'\"Associazione Sportiva Dilettantistica 1924 Suno F.C.D.\", sodalizio di puro settore giovanile fondato nel 2005, affiliato all' e al .\nMaggior impianto di gioco \u00e8 il campo sportivo comunale di viale Voli."}
{"id": "35820", "revid": "238230", "url": "https://it.wikipedia.org/wiki?curid=35820", "title": "Terdobbiate", "text": "Terdobbiate (\"Tardobi\u00e0\" in piemontese, \"Tardubi\u00e0a\" in lombardo) \u00e8 un comune italiano di 471 abitanti della provincia di Novara in Piemonte. Prende il nome dal Terdoppio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35821", "revid": "125165502", "url": "https://it.wikipedia.org/wiki?curid=35821", "title": "Tornaco", "text": "Tornaco (\"Torg\u00e0n\" in piemontese, \"Torg\u00e4n\" in lombardo) \u00e8 un comune italiano di 880 abitanti della provincia di Novara in Piemonte.\nFrazioni.\nVignarello.\nVignarello \u00e8 una frazione di Tornaco in provincia di Novara, al confine con la provincia di Pavia.\nSi tratta di un piccolo borgo situato nella bassa novarese ha un castello in parte abitato e in parte ancora da restaurare, ed una piccola chiesa dedicata a San Silvestro Papa, dipendente dalla diocesi di Vigevano dal 1817 (vicariato di Cassonovo fino al 1971 poi zona pastorale Nord-Ovest).\nViene citato come Vignarellum, in Contea Lumellina nell\u2019elenco delle terre del contado di Pavia del 1250. In seguito ebbe signori propri che diedero origine ad una ramo della potente famiglia novarese dei Tornielli. Nel periodo napoleonico con l'ordinamento del 1800, emanato per la Lomellina, Vignarello \u00e8 incluso nel secondo distretto di Vigevano, dipartimento dell\u2019Agogna (legge 25 Fiorile anno IX). Nel 1806 risulta essere un comune di terza classe, con popolazione di 203 abitanti. Fu soppresso prima dell'unit\u00e0 d'Italia ed unito a Tornaco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 era l'A.S.D. Basso Novarese (ormai non pi\u00f9 esistente) che militava nel girone B di Seconda Categoria."}
{"id": "35822", "revid": "1652635", "url": "https://it.wikipedia.org/wiki?curid=35822", "title": "Trecate", "text": "Trecate (\"Trec\u00e0\" in piemontese, \"Tracaa\" in lombardo) \u00e8 un comune italiano di abitanti della provincia di Novara in Piemonte. \u00c8 situato circa 9 km a est del capoluogo, e il suo territorio comunale \u00e8 bagnato dal fiume Ticino che ne segna il confine orientale con la Lombardia. La citt\u00e0 \u00e8 un centro ad economia essenzialmente industriale: rimarchevole la presenza di industrie di lavorazione petrolifera e chimica nell'area extraurbana e nella frazione San Martino di Trecate. Buoni redditi provengono ancora dall'agricoltura (riso, mais, foraggio) e dall'allevamento.\nStoria.\nEt\u00e0 romana.\nNon vi sono testimonianze concrete di insediamenti sul territorio di Trecate nel periodo preistorico. A partire dal IX secolo a.C., lungo il corso superiore del Ticino, si svilupp\u00f2 la Cultura di Golasecca.\nIl nome deriva da un luogo situato nel punto dove il fiume Ticino esce dal lago Maggiore. Il fiume era certamente la via di comunicazione preferita dai golasecchiani, sia verso l'attuale Svizzera lungo il lago Maggiore, sia verso il Po. Quindi, probabilmente, anche la sponda trecatese venne frequentata dagli antichi abitanti, almeno in modo occasionale, non essendo state trovate indicazioni relative a scali stabili, in grado di mettere in comunicazione i transiti che avvenivano via fiume con quelli della terraferma. Anche le invasioni celtiche del IV secolo a.C. e le successive vicende non hanno lasciato traccia sul territorio trecatese, sicuramente interessato da insediamenti, come la Lomellina o il paese limitrofo di Romentino, luoghi in cui furono invece rinvenute abbondanti testimonianze archeologiche. Oggetti risalenti a questo periodo sono comunque visibili presso il Museo Archeologico di Novara nella sezione dei Civici Musei che conserva ed espone, in modo chiaro e semplice, ci\u00f2 che \u00e8 stato trovato sull'intero territorio novarese.\nPi\u00f9 numerose sono le testimonianze di et\u00e0 romana. La colonizzazione si attu\u00f2 con gradualit\u00e0 sul territorio a nord del fiume Po a partire dal I secolo a.C. Il primo legame ufficiale del territorio novarese con Roma \u00e8 individuabile nella legge dell'89 a.C. Con questa legge alle province dei territori padani veniva, infatti, riconosciuto il diritto latino, che permetteva ai centri celtici insediati su queste terre una certa autonomia amministrativa. Ai centri pi\u00f9 importanti venne inoltre concesso un territorio circostante e a Novara si pensa fossero assegnate le terre della valle del Ticino e del Sesia. Nel 42 d.C. Novara divenne un \"municipium\", cessando perci\u00f2 di essere considerata provincia, e si organizz\u00f2 come centro zona dotandosi di edifici pubblici e di una precisa organizzazione urbanistica.\nDa Trecate, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nLa dominazione franca.\nAlla dissoluzione dell'Impero Romano, Trecate come insediamento unitario e definito non esisteva ancora. La prima citazione storica di Trecate si ebbe nell'840 quando il vescovo di Novara Adalgiso cit\u00f2 il luogo di \"Tercade\" a proposito di alcuni diritti di decima. L'organizzazione religiosa si era infatti diffusa nel Novarese parallelamente a quella civile e militare. Furono i Franchi a suddividere il territorio in unit\u00e0 politico-amministrative, il cui controllo venne affidato a comandanti militari investiti del titolo di \"conte\". Le unit\u00e0 furono dette \"comitati\". I comitati franchi in territorio novarese furono quelli dell'Ossola, Lomello, Stazzona, Pombia e di Burgaria (collocato sulla riva sinistra del Ticino), a cui appartenevano anche i territori ora occupati da Trecate. L'appartenenza di Trecate al Contado di Burgaria \u00e8 documentata nel testamento dell'imperatrice Anghelberga, vedova di Ludovico II. Nell'877 Anghelberga donava infatti ad un convento di Piacenza la corte di Trecate, posta nel Contado di Burgaria.\nNell'840, dunque, Trecate era un villaggio ormai costituito. Quando si form\u00f2 questo villaggio e dove fosse situato non pu\u00f2 essere stabilito con precisione. Alcuni indicano il primitivo nucleo collocato nei pressi della chiesa di Sant'Ambrogio, ora scomparsa, eretta nella seconda met\u00e0 del V secolo o nella prima met\u00e0 del VI. Altri, invece, sostengono che il primo borgo di Trecate fosse sito attorno alla chiesa di San Cassiano, costruita in un'area cimiteriale, come attestano le necropoli di et\u00e0 romana rinvenute in territorio adiacente, datate al Il e IV secolo d.C. Anche questa chiesa \u00e8 oggi scomparsa, come quella dedicata a San Michele, santo a cui erano particolarmente devoti i Longobardi. La chiesa di San Michele era ubicata nell'area dell'attuale villa Cicogna, verso via Galileo Ferraris: qui doveva forse essersi stabilito un gruppo di famiglie longobarde, detto \"fara\". La \"fara\" era probabilmente stata posta a guardia del porto sul Ticino, in prossimit\u00e0 della consolare Novara-Milano.\nL'et\u00e0 comunale - I Visconti e gli Sforza.\nNel 1154 Trecate era un villaggio munito di castello posto sotto la giurisdizione di Milano: era per\u00f2 ancora pi\u00f9 simile ad un agglomerato di fabbricati rurali che non ad un paese. La posizione geografica del villaggio, in prossimit\u00e0 di importanti vie di comunicazione e del transito sul Ticino, determin\u00f2 nel corso dei secoli il suo continuo passaggio dall'una all'altra area di influenza dei Comuni pi\u00f9 potenti, in queste terre rappresentati dal Comune di Novara - gi\u00e0 documentato come autonomo nel 1116 - e da quello di Milano. Trecate fu continuamente oggetto di contese e teatro di guerre: forse proprio questo imped\u00ec una sua rapida crescita e un maggiore sviluppo economico. A questi motivi particolari se ne aggiungono altri, di ordine pi\u00f9 generale. Nel corso del X secolo e ancor pi\u00f9 dell'XI, infatti, le necessit\u00e0 della difesa contro le incursioni degli Ungari e degli Arabi determinarono il fenomeno dell'incastellamento. Mentre i feudatari si chiusero nei castelli, le citt\u00e0 ricostruirono le loro mura e molti abitanti della campagna si rifugiarono in esse. L'addensamento degli abitanti nelle citt\u00e0 determin\u00f2 lo sviluppo dell'economia cittadina, mettendo in moto un meccanismo di crescita sempre pi\u00f9 rapida e richiamando all'interno un numero sempre maggiore di persone. La vita cittadina ebbe il centro nel mercato, a cui convergevano prodotti di regioni differenti e i prodotti dell'artigianato urbano. Il nuovo modo di vivere che si organizz\u00f2 dentro le citt\u00e0 port\u00f2 alla nascita del Comune, con ordinamenti e leggi che tutti dovevano rispettare. I Comuni furono spesso in guerra fra loro e, proprio nel XII secolo, anche contro l'autorit\u00e0 imperiale rappresentata nel 1152 da Federico Barbarossa. Violento fu soprattutto lo scontro fra l'imperatore e il Comune di Milano, a cui Trecate era vincolata, scontro che si concluse, con vicende alterne, nel 1183 con la pace di Costanza, in base alla quale Trecate pass\u00f2 sotto il dominio del Comune di Novara. L'antica appartenenza del borgo al Comune di Milano, rese difficili i rapporti con i nuovi alleati, i Novaresi, per cui la \"villa\" di Trecate non ottenne mai dal comune di Novara il privilegio di trasformarsi in \"borgo\" e poter costruire delle mura di difesa. Gli affronti che i Trecatesi dovettero subire dai Novaresi furono probabilmente all'origine della devastazione e del saccheggio che essi operarono ai danni del palazzo comunale di Novara nel 1356, durante le guerre condotte da Novara - alleata di Milano - contro il Marchese del Monferrato che proprio in quell'anno aveva invaso il territorio del comune e parte della diocesi. Il cronista Pietro Azario dice che: \"... da Galliate e da Trecate erano entrati [in Novara] molti villani...cos\u00ec Novara fu riempita di ladroni e mascalzoni che meditavano di far saccheggio...\" Pi\u00f9 che di far saccheggio, Galliatesi e Trecatesi avevano forse il desiderio di vendicare l'op-pressione che Novara esercitava su di loro. Infatti la loro ira ebbe, come oggetto, non i beni dei cittadini novaresi ma le carte del Comune: distrussero i banchi dei notai, buttarono nel pozzo del Broletto i registri nei quali erano conservati i diplomi di privilegio della citt\u00e0, cio\u00e8 quei documenti che avevano fatto da supporto all'arroganza dei Novaresi. L'anarchia dur\u00f2 poco. Nel 1358 Trecate ritorn\u00f2 sotto il dominio di Novara, al termine della guerra con il Marchese del Monferrato che dovette restituire Novara e il Novarese ai Visconti. Il casato si estinse alla morte di Filippo Maria Visconti nel 1447. Egli, nel 1437, aveva ceduto la terra e il borgo di Trecate a Oldrado Lampugnano che ne era cos\u00ec diventato il feudatario. Con la fine dei Visconti e nel periodo di confusione politica che ne segu\u00ec, nel 1447, Trecate riusc\u00ec a staccarsi da Novara, e a sottrarsi al feudatario Lampugnano ponendosi sotto la protezione della Repubblica Ambrosiana, prima che quest'ultima fosse costretta a capitolare sotto le armi dello Sforza. Trecate divenne cos\u00ec libero Comune, con propri Statuti e pot\u00e9 godere di nuovi privilegi. Fra questi grande importanza ebbero la concessione del mercato settimanale, da tenersi in ciascun sabato, i diritti di propriet\u00e0 e di uso delle acque della Roggia di Trecate derivata dall'Agogna e dal Terdoppio, i diritti sul porto di San Martino. Soprattutto, ai Trecatesi, venne riconosciuta la libert\u00e0 amministrativa e giuridica nelle cause civili e criminali. La caduta della Repubblica Ambrosiana e la salita al potere di Francesco Sforza nel 1450, determin\u00f2 un nuovo assetto del borgo di Trecate che, con Galliate e Cerano, fu uno dei primi centri ad arrendersi alla sua potenza e a cui consegn\u00f2 il castello. In premio ricevette dallo Sforza la riconferma degli Statuti e la conferma dell'indipendenza dalla citt\u00e0 di Novara ma dovette accettare il ritorno della famiglia feudataria dei Lampugnano che impose a Trecate il pagamento di un pesante tributo in denaro. Da questo momento la storia del borgo si confuse con quella degli altri centri del Ducato e, a partire dalla fine del secolo XV, con le vicende che interessarono l'intera Europa. Nel 1499 anche Trecate sub\u00ec la dominazione dei Francesi e alla morte di Francesco II Sforza, avvenuta nel 1535, il borgo con il Novarese e tutto il Ducato di Milano pass\u00f2 sotto il dominio degli Spagnoli.\nTrecate tra il 1535 e il 1800.\nLa dominazione spagnola si protrasse fino al 1706 e in questo periodo Trecate continu\u00f2 ad essere feudo dei Lampugnano. Con i trattati di pace di Utrecht e Rastadt il novarese - e quindi anche Trecate - pass\u00f2 dagli Spagnoli agli Austriaci e, durante questo periodo, nel borgo si assistette anche all'arrivo di un nuovo feudatario. Infatti nel 1700 era morto il Conte Carlo Francesco Maria Lampugnano lasciando in eredit\u00e0 la signoria di Trecate all'Ospedale Maggiore di Milano. L'Ospedale, nel 1732, pose in vendita la signoria, che venne acquistata dal marchese Giorgio Clerici per 175.000 ducati. In occasione dell'ingresso del nuovo feudatario nel borgo vennero organizzate feste grandiose che durarono cinque giorni. Il marchese Clerici trasform\u00f2 il castello di Trecate in una \"casa da nobile\", dove trascorreva le vacanze e soggiornava durante le battute di caccia, organizzate nei suoi vasti possedimenti al Ticino. Alla sua morte Trecate e i suoi territori passarono in eredit\u00e0 al pronipote Antonio Giorgio, generale dell'esercito austriaco. Dopo la pace di Vienna il novarese fu annesso al Piemonte e il generale dovette chiedere al governo sabaudo la convalida del suo feudo. Il Duca di Savoia Carlo Emanuele III accolse la richiesta e, con una patente del 1756, concesse al generale l'investitura del feudo, con l'obbligo di versare 8.000 lire. Il feudo pass\u00f2 poi alla figlia Claudia Caterina, sposa del Conte Biglia di Milano. La contessa aveva infatti ottenuto, nel 1778, dal Duca di Savoia Vittorio Amedeo, l'investitura della signoria di Trecate e la corona baronale di Sozzago. Con la rivoluzione francese e la successiva calata di Napoleone in Italia venne a cessare la signoria di Claudia Caterina: pressata dalle gravose tasse, imposte dalle nuove autorit\u00e0, vendette il feudo al conte Annoni per 40.000 lire in oro. Il conte lasci\u00f2 il castello e i terreni ai nipoti conti Cicogna. Il castello \u00e8 attualmente propriet\u00e0 del Comune, che lo ricevette in donazione nel 1975.\nL'Ottocento.\nNei primi anni dell'Ottocento, Trecate - come gli altri paesi del Novarese - rientr\u00f2 nella nuova organizzazione imposta da Napoleone, che aveva riordinato a livello pratico ed amministrativo i suoi possedimenti. La Repubblica Italiana venne divisa in dipartimenti ciascuno dei quali era a sua volta ripartito in distretti. La provincia di Novara venne denominata Dipartimento di Agogna e fu suddivisa in diciannove distretti. Trecate faceva parte di questo dipartimento e del distretto di Novara. I primi anni dell'Ottocento non furono facili per la popolazione trecatese poich\u00e9, a causa della calata delle truppe francesi, era costretta ad alloggiare i soldati e ad ospitare gli ufficiali in abitazioni private. Per le truppe la comunit\u00e0 doveva provvedere al vitto, al mantenimento dei cavalli e al trasporto delle merci al porto sul Ticino. Ad aggravare la situazione bande armate percorrevano le campagne commettendo ruberie di ogni genere. A partire dal 1814, con il ritorno dei Savoia, il paese fu coinvolto nelle vicende del Risorgimento. Con l'armistizio di Villafranca e la pace di Zurigo la Lombardia entr\u00f2 nell'orbita sabauda accanto alla Toscana e all'Emilia che, con un plebiscito, votarono l'annessione al Piemonte. L'unione della Lombardia con il Piemonte fu causa di mutamenti profondi nella vita del paese di Trecate: dal momento che non era pi\u00f9 una localit\u00e0 di confine il posto di dogana fu abolito; la linea ferroviaria che negli anni precedenti terminava a Trecate fu collegata con il tratto costruito dagli Austriaci in Lombardia; il nuovo collegamento fece gradualmente scomparire il servizio di diligenze e la mancanza di viaggiatori costrinse alla chiusura molti alberghi della zona. Anche lo stesso paesaggio mut\u00f2 aspetto: la brughiera incolta ed abbandonata presso la zona di confine venne lottizzata e trasformata in zona agricola\nIl Novecento.\nIn questo secolo si conclusero i processi storici e sociali iniziati nella seconda met\u00e0 del secolo precedente e caratterizzato, da un punto di vista storico, dalle guerre d'indipendenza e, da un punto di vista economico, da una nuova organizzazione votata all'agricoltura. Fondamentale fu, infatti, per il territorio novarese, l'apertura dei grandi canali d'irrigazione quali il Cavour nel 1864 e il Quintino Sella nel 1874 a cui si affianc\u00f2, nel 1954, il Regina Elena. L'assetto moderno del territorio venne anche impresso dalle nuove arterie di comunicazione ferroviaria, che furono aperte fra il 1854 e il 1859, i cui effetti in Trecate sono gi\u00e0 stati sottolineati nelle sezioni precedenti. Pi\u00f9 tardo, del 1888, fu invece il collegamento con Domodossola e il Sempione. Trecate, perci\u00f2, come tutto il territorio novarese vicino al fiume Ticino, segu\u00ec il modello di sviluppo pi\u00f9 diffuso, che vedeva nell'industrializzazione nuove possibilit\u00e0 economiche. Dapprima legata alla tessitura, l'economia trecatese trov\u00f2, intorno al 1950, nuovi elementi di attivit\u00e0 nell'area chimica, anche grazie alla costruzione di un oleodotto proveniente da Novi Ligure.\nMonumenti e luoghi d'interesse.\nVilla Cicogna.\nLa villa si erge su un luogo particolarmente importante per Trecate perch\u00e9, in antico, sulla stessa area si innalzava il castello di cui oggi non rimane traccia. Il ricordo dell'antica fortezza rimane nel toponimo di \"castello\" con cui si indica ancora Villa Cicogna.\nLa villa riassume le caratteristiche pi\u00f9 significative degli edifici nobiliari settecenteschi improntati alla funzionalit\u00e0 ma, soprattutto, all'eleganza delle forme architettoniche e delle decorazioni. Questa \"casa da nobile\" \u00e8 costituita da due ali che, unite al corpo centrale, formano un edificio unico senza cortili interni. La facciata di rigorosa semplicit\u00e0 \u00e8 abbellita al piano terra dalle tre porte a vetri centrali dove, nei momenti di maggiore splendore, trovava posto il giardino d'inverno.\nI vasti saloni interni sono completamente privi dell'arredamento e dei preziosi stucchi e marmi che abbellivano pareti e camini, i quali furono venduti dai conti Cicogna. Solo gli affreschi del salone e poche decorazioni sui soffitti restano a vestigia del passato. Le ultime testimonianze dell'ormai perso splendore sono il giardino inglese, da poco risistemato, antistante la facciata principale della villa, ed i tre cancelli in ferro battuto sormontati dal monogramma dei Cicogna.\nL'ala sinistra della villa \u00e8 impiegata come sede del Comando di Polizia Locale, mentre il corpo centrale, recentemente ristrutturato, ospita una nuova e moderna biblioteca dotata anche di attrezzature multimediali.\nChiesa e convento di San Francesco.\nIl complesso fu fondato dall'Ordine dei Frati Minori Francescani nel 1475. L'aspetto odierno \u00e8 il risultato delle profonde trasformazioni apportate nel corso del XVII secolo. Del convento si conserva oggi una parte del primo chiostro, affrescato nella seconda met\u00e0 del XVII secolo con episodi della vita di San Francesco mentre all'interno della chiesa sono stati recentemente (1985) riportati alla luce alcuni affreschi cinquecenteschi del Cerano.\nLa chiesa ospita la tomba del patrizio milanese Giovanni Battista Leonardi, benefattore di Trecate, cofondatore delle Sorelle Ministre della Carit\u00e0 di San Vincenzo de' Paoli.\nSociet\u00e0.\nEtnie e minoranze straniere.\nIl comune di Trecate ha visto negli ultimi anni un consistente aumento demografico dovuto principalmente alla forte presenza e immigrazione di cittadini stranieri. Al 31 dicembre 2009 gli stranieri regolarmente residenti nel comune risultano essere (di cui 466 nati in Italia), corrispondente al 13,2% della popolazione totale.\nIl gruppo etnico prevalente \u00e8 quello albanese con 612 unit\u00e0, seguito da rumeno (376) e marocchino (285).\nInfrastrutture e trasporti.\nLa stazione di Trecate \u00e8 servita da treni regionali della linea suburbana S6 del Servizio ferroviario suburbano di Milano, svolti da Trenord nell'ambito del contratto di servizio stipulato con la Regione Lombardia.\nPresso la stessa sorgeva, fra il 1884 e il 1934, un analogo impianto a servizio della tranvia Novara-Vigevano-Ottobiano.\nSport.\nCalcio.\nLa principale squadra della citt\u00e0 \u00e8 l\"'A.S.D. Trecate Calcio\" (1912) che milita nel girone A di Promozione.\nPallavolo.\nLa squadra femminile dell'AGIL Volley dal 2012-13 disputa gli incontri casalinghi a Novara, ma mantiene le formazioni giovanili al Pala AGIL di Trecate.\nL'unica squadra giovanile maschile di pallavolo presente \u00e8 la sez. Easy Volley Team dell'Associazione Dilettantistica Culturale Ricreativa SempliceNaturale. Oltre alle giovanili maschili la societ\u00e0 schiera anche una squadra di 1\u00aa divisione femminile.\nBasket.\nLa principale squadra di basket \u00e8 l\"'A.S.D. Basket Club Trecate\" che attualmente partecipa al campionato di Serie D regionale.\nTennis.\nFabrizio Ceci segnalato dai locali come il miglior giocatore della zona di Novara."}
{"id": "35823", "revid": "125674026", "url": "https://it.wikipedia.org/wiki?curid=35823", "title": "Canzoniere (Petrarca)", "text": "Il Canzoniere, meno comunemente conosciuto con il titolo originale in latino Rerum vulgarium fragmenta (o, comprensivo del nome dell'autore, \"Francisci Petrarche laureati poete Rerum vulgarium fragmenta\", \"Frammenti di componimenti in volgare di Francesco Petrarca, poeta coronato d'alloro\"), \u00e8 la storia, raccontata attraverso la poesia, della vita interiore di Francesco Petrarca. Composto a pi\u00f9 riprese nel corso di tutta la vita del poeta (vissuto tra il 1304 e il 1374), il \"Canzoniere\" comprende 295 componimenti in versi italiani ed \u00e8 una delle opere principali della letteratura italiana per la profondit\u00e0 del linguaggio, del pensiero, della sofferenza interiore e per la speranza di una redenzione. Inoltre ha segnato per secoli il modello poetico letterario italiano grazie all'azione di Pietro Bembo.\nLa genesi.\nIl Vaticano Latino 3195.\nLa ricostruzione della storia del \"Canzoniere\" non \u00e8 affatto semplice, dal momento che essa si svolge per quasi tutta la vita del Petrarca, dal 1336 alla vigilia della morte. Grazie alla ricostruzione effettuata da Marco Santagata e da Ernest Wilkins, riassunta da Giulio Ferroni, si pu\u00f2 schematizzare la creazione del \"Canzoniere\" nelle sue varie fasi. Ipotizzando che il giovane Petrarca abbia realizzato in un \"corpus\" non organico 22 liriche tra il 1336 ed il 1338 messo poi in ordine nel 1342, bisogna per\u00f2 aspettare il 1356 prima che il poeta aretino metta assieme tutte le liriche fin l\u00ec composte e le dedichi all'amico e protettore Azzo da Correggio, signore di Parma, in quella che viene definita la \"redazione Correggio\". Il vero e proprio lavoro di redazione, revisione e conclusione della raccolta di poesie inizi\u00f2 a partire dagli anni '60 quando, nella quiete di Arqu\u00e0 e aiutato del copista Giovanni Malpaghini, Petrarca realizz\u00f2 il codice su cui si studia il \"Canzoniere\", ossia il codice Vaticano Latino 3195, impegnandosi nell'aggiunta e nella selezione delle liriche sia nella sezione \"in vita\" che \"in morte\" di Laura. Le aggiunte successive di mano del Petrarca (compiute tra il 1367 ed il 1374) consistono nell'aggiunta della canzone dedicata alla Vergine e ad alcune indicazioni per la sistemazione definitiva delle liriche anche se, come sottolinea Michelangelo Picone, Petrarca non riusc\u00ec mai a dare una forma definitiva alla sua raccolta in quanto \u00abla \"fabula\" [...] \u00e8 affidata alla gestione dell'io, e non posta nelle mani di Dio\u00bb. Dal punto di vista critico, il codice \u00e8 stato riprodotto diplomaticamente da Ettore Modigliani. Di esso ha procurato il testo critico Giuseppe Savoca nel 2008\"\".\nGli altri codici.\nQuesta \u00e8 la storia del codice privato su cui lavorava incessantemente Petrarca. Nonostante ci\u00f2, esistono altre versioni del \"Canzoniere\" che ci inducono ad ipotizzare la sua diffusione in certi ambienti elitari:\nTitolo e struttura.\nI titoli.\nIl titolo \"Canzoniere\" compare in campo editoriale per la prima volta nel 1515, nell'edizione: \"Canzoniere et Triomphi\", Impresso in Florentia, per Philippo di Giunta, 1515 di aprile, e l'anno dopo nell'edizione bolognese di Tommaso Sclaricino Gammaro, per diventare estremamente comune dall'800 in poi, quando in realt\u00e0 per tutto il corso dell'ultimo venticinquennio del '300 e per tutto il XV secolo non si diede un nome specifico alla raccolta di liriche dell'opera del poeta aretino. In sostanza, \u00abma quanto e quando il nome Canzoniere si sia di\ufb00uso a designare l\u2019opera volgare (non sempre i soli \"Fragmenta\") di Petrarca resta incerto...\u00bb, anche se da alcuni codici prodotti sul finire del '400 a Firenze il titolo originale petrarchesco cominci\u00f2 ad essere affiancato da quello pi\u00f9 comune di \"canzoniere\": \u00abIl titolo canzoniere si a\ufb00accia quindi, anche se non da una posizione eminente, accanto al nome originale e ad altre formule pi\u00f9 correnti\u00bb.\nOltre alle denominazioni ufficiali provenienti dalla filologia e dall'ecdotica, si sa che Petrarca chiamava scherzosamente tutta la sua produzione volgare, in un'ottica diminutiva dal sapore leggermente dispregiativo, col nome latino di \"nugae\", termine utilizzato gi\u00e0 a suo tempo dal poeta latino Catullo. Lo si ricava ad esempio dalla \"Familiare\" I, 1, 16, 18:\nLa struttura bipartita.\nLa raccolta comprende 366 (365, come i giorni in un anno, pi\u00f9 uno introduttivo: \"Voi ch'ascoltate\") componimenti: 317 sonetti, 29 canzoni, 9 sestine, 7 ballate e 4 madrigali. Non raccoglie tutti i componimenti poetici del Petrarca, ma solo quelli che il poeta scelse con grande cura; altre rime (dette \"estravaganti\" o \"extravaganti\") andarono perdute o furono incluse in altri manoscritti. La maggior parte delle rime del \"Canzoniere\" \u00e8 d'argomento amoroso, mentre una trentina sono di argomento morale, religioso o politico.\nPer lungo tempo, si \u00e8 pensato che le due parti in cui risulta diviso il manoscritto originale del \"Canzoniere\" (Vat. Lat. 3195) permettessero di distinguere le rime \"in vita\" dai componimenti \"in morte\" di Madonna Laura. Attualmente si \u00e8 propensi a credere che la bipartizione della raccolta rispecchi, in chiave simbolica, le distinte fasi di un tormentato percorso di maturazione del poeta, che volle e seppe passare dall'infatuazione giovanile per l'Amore e la Gloria (prima parte: rime I-CCLXIII) a una matura e pi\u00f9 cristiana dedizione ai valori della Carit\u00e0 e della Virt\u00f9 (seconda parte: CCLXIV-CCCLXVI). Secondo alcuni studiosi (in particolare Marco Santagata e Giovanni Biancardi) la struttura del \"Canzoniere\" istituirebbe uno stretto legame simbolico (di sapore pienamente medioevale) fra l'intera vita del poeta e l'anno solare: le rime del \"Canzoniere\" sono infatti 365 (escludendo il sonetto introduttivo, da considerarsi a s\u00e9 stante), come i giorni che trascorrono dall'inizio di un anno (la vita terrena) al ritorno della medesima data (principio di una nuova esistenza dell'anima, in cielo). Secondo queste ipotesi calendariali, alcune date acquisirebbero un valore particolare per la struttura dell'opera. Prima fra tutte il 6 aprile (giorno in cui, nel 1327, Petrarca si innamor\u00f2, ma anche giorno in cui, nel 1348, Laura mor\u00ec). Fondamentali, inoltre, risulterebbero il giorno anniversario della nascita di Petrarca, 20 luglio, e quello della sua incoronazione poetica a Roma (8 aprile): tra l'uno e l'altro, trascorrono 263 giorni e giustappunto 263 sono le rime che compongono la prima parte del \"Canzoniere\". Infine, la collocazione della poesia non rispecchia l'ordine reale di composizione, ma risponde all'esigenza di concludere in maniera esemplare la vicenda del poeta con il rifiuto delle tentazioni terrene e dell'amore per Laura.\nPoetica.\nLa figura di Laura.\nFigura dominante nella produzione lirica petrarchesca del \"Canzoniere\", oltrech\u00e9 lo stesso Petrarca, \u00e8 la donna di nome Laura. Voluta identificare con una Laura de Noves da parte dell'abate de Sade nel XVIII secolo (infatti Laura de Noves avrebbe sposato un Ugo de Sade nel 1325), la tesi dell'incarnazione fisica della Laura petrarchesca \u00e8 stata rigettata dalla maggior parte dei critici letterari. Laura, anzi, potrebbe essere addirittura un nome fittizio per esprimere l'alloro poetico, la pianta del lauro: \u00abLaura infatti si identifica e si confonde con il \"lauro\", la pianta di Apollo e della poesia, la pianta trionfale con cui lo stesso Petrarca venne coronato poeta nel '41\u00bb. Laura rappresenta tutte quelle caratteristiche seducenti che fanno soffrire Petrarca in nome di una sensualit\u00e0 e di una forza provocatrice che sfiniscono l'animo del poeta aretino teso verso la redenzione e la pace interiore. Questo lo si vede chiaramente nella descrizione fisica della donna, nel suo sorriso, nei suoi occhi, nei suoi \u00abcapei d'oro a l'aura sparsi\u00bb o nelle \u00abbelle membra\u00bb della canzone \"Chiare, fresche e dolci acque\" ove c'\u00e8 l'apoteosi della bellezza della donna e del suo carattere sovrannaturale. Insomma:\nLaura \"in vita\" e \"in morte\".\nCome si \u00e8 detto, la bipartizione del \"Canzoniere\" \u00e8 dovuta, da un primo punto di vista tematico,alla morte di Laura. Da qui le rime \"in vita\" e \"in morte\" di Laura. Questa divisione suscita nell'economia del \"Canzoniere\" dei cambiamenti della figura della donna amata e temuta al contempo. Se nella prima parte la figura di Laura \u00e8 indifferente alla passione del poeta, nella seconda parte Laura appare al poeta pi\u00f9 affettuosa e compassionevole. Tutto sommato, per\u00f2, il ruolo che la donna possiede nella vita del poeta \u00e8 struggente e terribile: \u00abpersonaggio tutto terreno\u00bb, il \u00abruotare intorno all'immagine assoluta di Laura [...] esprime la perdita di s\u00e9, l'oscillazione perpetua che nega ogni pace al poeta\u00bb. Questo stato d'animo \u00e8 espresso gi\u00e0 bene nel sonetto \"Era il giorno ch'al sol si scoloraro\" (III) ove il poeta, sotto il dominio di Amore, incontra per la prima volta Laura nel giorno del Venerd\u00ec Santo e si sente colpito, ferito dallo stesso Amore e dalla donna, esprimendo cos\u00ec una natura cruda e dolorosa del sentimento amoroso:\nLa stessa natura del dominio amoroso di Laura non si rompe neanche in seguito alla sua morte, avvenuta ad Avignone nel 1348 lo stesso giorno in cui si conobbero, ossia il 6 di aprile. Nel sonetto \"Arbor victoriosa triumphale,\" quel sonetto 263 che segna la fine della prima parte del \"Canzoniere\", Petrarca d\u00e0 il suo commiato a Laura, espressa sotto la figura fitomorfa del lauro (\u00abArbor victoriosa triumphale, / onor d'imperadori e di poeti, / quanti m'\u00e0i fatto d\u00ec dogliosi e lieti / in questa breve mia vita mortale!\u00bb), in una riflessione sulla caducit\u00e0 dei beni terreni e sulla stessa fugacit\u00e0 del tempo.Nella seconda parte del \"Canzoniere,\" la figura di Laura sembra mutata: non pi\u00f9 capricciosa, crudele e vana, sembra ora dare dei consigli all'antico amante, chiarendo anche che il fatto di non essersi concessa a lui era necessario per la sua sopravvivenza spirituale. In \"Levommi il mio penser in parte ov\u2019era\" (CCCII), per esempio, Laura prende per mano il poeta (\u00abper man mi prese\u00bb, v. 5) e gli spiega che lo attende nel Cielo di Venere (\u00abin questa spera\u00bb) per poter infine stare sempre con lui. Come ricorda Alberto Chiari:\nDistanza dallo stilnovismo e influssi provenzali.\nLa figura di Laura appare lontana, per le caratteristiche sovra esposte, da quelle angelicanti e salvifiche di una Beatrice. Se per Dante Beatrice era il simbolo della Salvezza, della Redenzione, qui invece Laura, assumendo la dimensione della temporalit\u00e0 e una visione quasi sadica dell'esperienza amorosa, \u00e8 espressione invece dell'amore terreno con tutte le sue contraddizioni:\nMa sono anche significativi gli influssi della poetica provenzale e successiva che renderanno la figura di Laura un \u00abmodell[o] che si imporr[\u00e0] per secoli\u00bb:\nUna raccolta di pentimento.\nIl sonetto introduttivo: \"Voi ch'ascoltate in rime sparse il sono\".\nIl sonetto introduttivo, considerato proemiale in relazione al numero dei componimenti che andrebbero a riallacciarsi a ciascun giorno dell'anno, esprime tutto il dolore dell'uomo Petrarca nell'essersi abbandonato al \u00abprimo giovenile errore\u00bb (v. 3), ossia all'amore per Laura. Il tono dolente e patetico, in cui Petrarca cerca conforto presso i lettori cui \u00e8 destinato il libro, si basa su un ondeggiamento lessicale determinato dalla congiunzione o dalla ripetizione della parola (\u00abpiango et ragiono\u00bb, v. 5; \u00abfra le vane speranze e 'l van dolore\u00bb) e dal soggetto sottinteso (\u00abspero\u00bb, v. 8, verbo rafforzato dalla prima parte del verso e \"captatio benevolentiae\" \u00abtrovar piet\u00e0\u00bb) che, secondo le parole del critico letterario cinquecentesco Lodovico Castelvetro, genera turbamento nel cuore del lettore. L'io del poeta \u00e8 turbato e scisso \u00abtra ideali e sconfitte, che non pu\u00f2 mai avere soddisfazione, sempre perdente\u00bb e agogna quella pace e quella serenit\u00e0 dovuta al \u00abpentirsi\u00bb per tutto quello che di caduco ha da offrire il mondo, aprendo in tal modo, quasi come se fosse una \"ring composition\", alla canzone alla Vergine che chiude l'opera.\nLa speranza dell'umano: \"Vergine bella, che di sol vestita\".\nCon la canzone \"Vergine bella, che di sol vestita\", nella quale il poeta implora perdono ed esprime un intenso desiderio di superare ogni conflitto, spera di trovare finalmente la pace. E \"pace\" \u00e8 appunto l'ultima, emblematica parola della canzone, la parola che chiude e suggella il libro. La lirica, frutto di una forte devozione mariana che Petrarca aveva sviluppato negli ultimi anni di vita, presenta una forte tensione spirituale ed ha il tono di una confessione verso Maria invocata dal poeta a giustificare gli errori commessi: Petrarca vive tra il peccato e le ansie di redenzione, tra una solenne tensione spirituale e il ricordo delle passioni terrene. I versi sono contraddistinti da espressioni liturgiche e da accenti mistici. Il vocativo \"Vergine\" \u00e8 la parola iniziale del primo e del nono verso di ogni stanza, cosicch\u00e9 il ritmo \u00e8 quello di un'invocazione strutturata rigorosamente. Nel congedo il poeta non si rivolge alla Canzone, ma ancora alla Vergine perch\u00e9 lo accolga nella pace eterna.\nL'agostinismo petrarchesco.\nIl \"Canzoniere\" pu\u00f2 essere considerato alla stregua di un'autobiografia spirituale del poeta, come le \"Confessioni\" di sant'Agostino, scrittore e teologo che fu modello spirituale e religioso per Petrarca: \u00abTutta la lirica del Petrarca \u00e8 un sommesso colloquio del poeta con la propria anima\u00bb. La sua poesia ha un carattere psicologico, senza toni realistici o narrativi. Il tema dominante \u00e8 il \"dissidio interiore\" che il poeta prova tra l'attrazione verso i piaceri terreni e l'amore per Laura, e la tensione spirituale verso Dio. Dall'idea di amore-peccato del primo sonetto (\u00abin sul mio primo giovenile errore\u00bb) il poeta giunge alla conclusione del \"Canzoniere\" con la canzone alla Vergine (\"Vergine bella che di sol vestita\"): \u00e8 una palinodia religiosa che chiude l'opera secondo una parabola spirituale ascendente tipicamente medievale. Il messaggio petrarchesco, nonostante la sua presa di posizione a favore della natura umana, non si dislega dalla dimensione religiosa: difatti, il legame con l'agostinismo e la tensione verso una sempre pi\u00f9 ricercata perfezione morale sono chiavi costanti all'interno della sua produzione letteraria e filosofica. Rispetto, per\u00f2, alla tradizione medievale, la religiosit\u00e0 petrarchesca \u00e8 caratterizzata da tre nuove accezioni prima mai manifestate: la prima, il rapporto intimo tra l'anima e Dio, un rapporto basato sull'autocoscienza personale alla luce della verit\u00e0 divina; la seconda, la rivalutazione della tradizione morale e filosofica classica, vista in un rapporto di continuit\u00e0 con il cristianesimo e non pi\u00f9 in chiave di contrasto o di mera subordinazione; infine, il rapporto \"esclusivo\" tra Petrarca e Dio, che rifiuta la concezione collettiva propria della \"Commedia\" dantesca.\nInfluenze bibliche.\nFrequenti sono i riferimenti biblici e spesso il verso petrarchesco ricalca passi della \"Bibbia\" come nel sonetto LXXXI (\"Io son s\u00ec stanco\") dove ad esempio il verso \"O voi che travagliate, ecco 'l camino\" riprende il \"Vangelo di Matteo\" (XI,28) e la terzina finale (\"Qual grazia, qual amore o qual destino/ mi dar\u00e0 penne in guisa di colomba/ ch'io mi riposi e levimi da terra?\") riprende il \"salmo\" LIV,7. Petrarca si sente smarrito tra realt\u00e0 e sogno (\"Di pensier in pensier, di monte in monte\"), immerso nell'angosciosa solitudine (\"O cameretta che gi\u00e0 fosti un porto\"), ricercatore di un isolamento dal mondo (\"Solo et pensoso\"), aspiratore a una dimensione spirituale che per\u00f2 \u00e8 difficile da conquistare (\"Padre del ciel\", \"Movesi il vecchierel\"). Egli riconosce, gi\u00e0 alla fine del primo sonetto, che frutto del suo seguire le vanit\u00e0 terrene sono la vergogna, il pentimento e il riconoscere che \u00abquanto piace al mondo \u00e8 breve sogno\u00bb, riecheggiando cos\u00ec il biblico \"vanitas vanitatum\" (\"vanit\u00e0 delle vanit\u00e0\") dell\"Ecclesiaste\" (\"Qoelet\" 2).\nDalle preghiere alla concezione del paesaggio.\nCerti componimenti hanno il carattere di splendide preghiere, come i sonetti \"Padre del ciel\" (LXII), \"Tennemi Amor\" (CCCLXVI), \"Io vo piangendo\" (CCCLXV), la \"canzone alla Vergine\" (CCCLXVI). La canzone \"Chiare fresche e dolci acque\" (CXXVI) mostra un'anima tra l'angoscia della realt\u00e0 e la dolce malinconia del sogno. Come in questa canzone e nel sonetto \"O cameretta che gi\u00e0 fosti porto\" (CCXXXIV), la valle piena dei suoi lamenti e l'aria calda dei suoi sospiri ed il dolce sentiero (CCCI), l'usignolo (CCCXI), i dolci colli (CCCXX) ed il vago augelletto (CCCLIII) non rappresentano una natura esteriore ma creature di un mondo interiorizzato, vagheggiato nell'immaginazione, confidenti delle pene recondite del poeta che spesso si rifugia in un clima di sogno e di immaginazione. Il paesaggio \u00e8 funzionale ai moti dell'anima ed esprime tutta la vaghezza del sentimento amoroso:\nI sonetti \"avignonesi\".\nUn gruppo a s\u00e9 stante nel \"Canzoniere\" sono i cosiddetti sonetti \"avignonesi\". Petrarca, tra il 1320 e il 1351, risiedette principalmente ad Avignone, dove il padre aveva trovato un'occupazione presso la corte papale, la quale si era trasferita l\u00ec nel 1309 con Clemente V. Il poeta, divenuto intimo della famiglia romana dei Colonna e presi quindi gli ordini sacri, entr\u00f2 a far parte della corte pontificia avignonese. Col passare degli anni, per\u00f2, in Petrarca inizi\u00f2 a maturare, insieme ad una pi\u00f9 intima adesione ai valori classici, anche una conversione interiore maturata sull'insegnamento di Agostino d\u2019Ippona e quindi sul neoplatonismo cristiano. Negli anni \u201940, distaccatosi progressivamente dai Colonna e ritiratosi a Valchiusa, matur\u00f2 una profonda avversione verso la mondanit\u00e0 della Chiesa scrivendo, tra il 1345 e il 1347, tre sonetti contro la corte papale. I sonetti, inseriti poi nel \"Canzoniere\", dai critici verranno definiti \u201cavignonesi\u201d o \"babilonesi\" e mostrano uno slancio di indignazione civile e religiosa di forte intensit\u00e0 in cui la curia avignonese \u00e8 paragonata alla grande meretrice dell\"'Apocalisse\".\nLe canzoni civili.\nPetrarca nel \"Canzoniere\" si dedica anche alla letteratura civile. Nel '300 l'Italia era divisa in tanti Stati in lotta fra di loro e su di essa v'era la minaccia dell'invasione straniera e della decadenza civile e spirituale. Le due pi\u00f9 significative sono le canzoni \"Spirto gentil\" e \"Italia mia\".\nNella prima canzone (componimento LIII) Petrarca si aspetta un condottiero, un \u00absignor valoroso, accorto et saggio\u00bb (v. 3), capace di risollevare le sorti di Roma e cos\u00ec dell'intera nazione italica, \u00abvecchia, ot\u00efosa et lenta\u00bb (v. 12). Dietro a questo personaggio vi sono varie interpretazioni, tra cui la figura di Cola di Rienzo con cui Petrarca era in relazione dopo un'ambasciata del primo ad Avignone.\nNella seconda, invece, i reggenti delle Signorie italiane sono invitati a chiamare a raccolta il popolo, erede delle virt\u00f9 romane (\u00abLatin sangue gentil\u00bb, v. 75) contro i soldati mercenari germanici discendenti dai barbari sconfitti dai Romani (\u00abVert\u00f9 contra furore/prender\u00e0 l'arme e fia il combatter corto: /ch\u00e9 l'antico valore/ ne l'italici cor non \u00e8 ancor morto\u00bb, vv. 93-96).\nLo stile.\nPer definire il \"Canzoniere\" dal punto di vista linguistico il critico Gianfranco Contini ha usato il termine \"unilinguismo\", contrapposto al \"plurilinguismo\" della \"Divina Commedia\" dantesca. Con questa espressione il Contini intende uno \"stile medio\" che evita sia il registro alto sia il registro popolare, basso nonch\u00e9 i toni accesi. Si registra quindi uno stile mediano, moderato, incentrato sulla scelta ben definita dei vocaboli da utilizzare che non cadano nell'aulicismo n\u00e9 nel registro comico-popolare. Bisogna inoltre ricordare che il volgare, per Petrarca, non aveva quel valore artistico e di celebrazione della propria figura presso i posteri che voleva consegnare tramite l\"'Affrica\" e le altre opere latine:\nLe edizioni a stampa.\nL'editio princeps e altre del '400.\nLa prima edizione a stampa del \"Canzoniere\", insieme ai \"Trionfi\", si ebbe nel 1470 a Venezia presso il tipografo tedesco Vindelino da Spira. Di questa \"editio princeps\" sopravvivono meno di trenta esemplari, conservati presso biblioteche italiane, europee e americane.\nNelle decine di altre stampe del Petrarca volgare fatte in tutta Italia nell'ultimo trentennio del Quattrocento si distingue per il suo notevole valore filologico quella del 1472, approntata dall'editore padovano Bartolomeo Valdezocco (Bortolamio Valdezoco). Questa edizione (nonostante gli errori di lettura e trascrizione) si rivela condotta direttamente sull'originale vaticano (o su un esemplare per la tipografia derivato dall'originale).\nL'edizione aldina del 1501.\nFondamentale per la costituzione della vulgata petrarchesca \u00e8 stata l'edizione aldina, stampata a Venezia dalla tipografia di Aldo Manuzio nel 1501 e curata da Pietro Bembo. L'edizione veniva presentata come fondata sull'originale del poeta, ma in realt\u00e0 essa riproduce una copia manoscritta del \"Canzoniere\" approntata dallo stesso Bembo e pervenutaci come codice Vat. Lat. 3197, che non deriva direttamente dall'originale. \"Le cose volgari di messer Francesco Petrarcha\" del 1501 furono poi, con variazioni, ripubblicate da Aldo nel 1514, col titolo \"Il Petrarcha\", sempre in piccolo formato, dando inizio alla moda dei \"petrarchini\".\nPer tutto il corso del Cinquecento le edizioni del \"Canzoniere\" si moltiplicarono, anche sulla scia del fortunato commento di Alessandro Vellutello del 1525. Da segnalare inoltre l'edizione giolitina del 1547 a cura di Ludovico Dolce.\nNel Seicento, la temperie barocca, ostile all'idea di classicismo in nome della libert\u00e0 formale, declassa il valore dell'opera petrarchesca; la decadenza si protrae per tutto il Settecento e l'edizione bodoniana del 1799 in folio spicca solo per l'eccellenza tipografica, eguagliata solo dall'edizione del prof. Giovanni Rosini (\"Rime di Francesco Petrarca\", 2 voll., Pisa, Tipografia della Societ\u00e0 Letteraria coi caratteri dei fratelli Amoretti di Parma, 1805) il quale ricevette lodi anche per la vita del poeta ivi premessa al canzoniere .\nLe edizioni ottocentesche.\nTra le edizioni successive \u00e8 da citare quella curata dall'abate Antonio Marsand (\"Le Rime del Petrarca\", 2 voll., Padova, Tipografia del Seminario, 1819-20), pi\u00f9 che per il valore filologico, per la bellezza tipografica e per essere l'edizione a cui si rif\u00e0 esplicitamente Giacomo Leopardi per la propria \"interpretazione\" delle \"Rime\", uscita nel 1826, seguendola in ogni cosa, \u00abeccetto solamente nella punteggiatura\u00bb.\nDopo Leopardi, una svolta decisiva nella filologia petrarchesca si ebbe nel 1886, quando venne riconosciuto, dal De Nolhac e dal Pakscher, nel codice Vat. Lat. 3195 l'originale del \"Canzoniere\". Dieci anni dopo (1896) usciva a Firenze l'edizione di \"Canzoniere\" e \"Trionfi\" dovuta a Giovanni Mestica. Nel 1899 anche Giosu\u00e8 Carducci e Severino Ferrari pubblicavano le sole rime del \"Canzoniere\".\nQualche anno dopo, nella ricorrenza del sesto centenario della nascita di Petrarca, Giuseppe Salvo Cozzo, giudicando una sciocca pretesa quella di \u00abrimodernare l'ortografia\u00bb, pubblicava un'edizione del \"Canzoniere\" basata sull'originale, e che si proponeva di \u00abconservare al testo la sua fisonomia\u00bb, collazionando anche le principali varianti tra l'originale e le edizioni del Mestica e di Carducci-Ferrari\"\".\nIl Novecento.\nPorta la data editoriale del 1904, ma in realt\u00e0 usc\u00ec nel maggio del 1905, la trascrizione diplomatica dell'originale che la Societ\u00e0 Filologica Romana aveva affidato a Ettore Modigliani\"\". Questa edizione (pregevole, ma non priva di numerosi errori e di sviste, specie per quanto riguarda l'interpunzione) \u00e8 tuttora un autentico contributo per la conoscenza dell'originale, ma ha finito, sulla base dell'erroneo presupposto che esso fosse un documento perfettamente aderente al testo trascritto, per esimere gran parte dei filologi e degli editori dallo studio diretto del codice vaticano. A questo distacco dall'originale ha concorso (anche se in misura minore) la riproduzione fototipica dell'originale curata per la Biblioteca Vaticana da monsignor Marco Vattasso nel 1905.\nIl testo di maggiore risonanza nell'editoria del \"Canzoniere\" nel secondo Novecento \u00e8, senza dubbio, quello approntato da Contini per le edizioni Tallone nel 1949 (ripubblicato per Einaudi nel 1964). Il testo di Contini tanto nella prima quanto nelle successive edizioni dipende totalmente dall'edizione diplomatica di Modigliani, dalla quale gli derivano direttamente numerosi errori di lettura e di trascrizione.\nNel 2008 Giuseppe Savoca ha pubblicato un'edizione critica basata sull'originale. Questa edizione riconduce la punteggiatura al sistema \u00abpunto, virgola, punto interrogativo\u00bb, apportando modifiche (rispetto all'edizione Contini e successive) a 3685 versi (dei 7785 che compongono il \"Canzoniere\"), a 1542 parole (delle oltre 57.000 del corpus), per un totale di oltre 8000 interventi.\nLa fortuna.\nI \"Rerum vulgarium fragmenta\" non furono immediatamente recepiti tra la produzione pi\u00f9 significativa del Petrarca: l'et\u00e0 dell'umanesimo, incentrata sul monolinguismo latino e sul valore dei classici latini e greci, recep\u00ec invece il Petrarca dell\"'Africa\" e del \"De viris illustribus\". La situazione cominci\u00f2 a mutare quando, verso l'ultimo quarto del XV secolo, si assistette alla rinascita del volgare (si parla di umanesimo volgare, difatti) grazie agli sforzi di Lorenzo il Magnifico, di Agnolo Poliziano e al loro \"entourage,\" si procedette alla valutazione dell'opera volgare petrarchesca, destando in questi uomini l'ammirazione per il \"Canzoniere\" come testimoniato dalla \"Raccolta aragonese\" del 1477. Ne segu\u00ec un rinnovato interesse generale per il Petrarca volgare.\nAlla consacrazione di Petrarca a supremo modello di arte poetica, per\u00f2, si assistette al principio del XVI secolo ad opera del letterato e futuro cardinale Pietro Bembo (1470-1547). Costui, gi\u00e0 curatore delle \"Rime\" petrarchesche nel 1501, con le \"Prose della volgar lingua\" del 1525 procedette alla canonizzazione del Petrarca quale maestro di poesia volgare, come riassunto da Claudio Marazzini:\nLa lezione di Bembo diede adito alla nascita del petrarchismo, che trov\u00f2 come movimento reagente l'antipetrarchismo di Pietro Aretino. Dopo la parabola discendente del '600 barocco e il recupero parziale della lezione stilistica e metrica durante l'et\u00e0 neoclassica con l'Accademia dell'Arcadia, Petrarca ebbe una rinascita di serio interesse a partire dall'et\u00e0 romantica, come testimoniato dai saggi di Ugo Foscolo e dalla riflessione di Giacomo Leopardi. Con essi si fond\u00f2 la critica petrarchesca, seguita poi da degni discepoli quali Francesco De Sanctis nella sua \"Storia della letteratura italiana\". Petrarca, nel corso del Novecento, ebbe due critici d'eccezione: da un lato Gianfranco Contini, che coni\u00f2 il termine di monolinguismo o unilinguismo petrarchesco; dall'altro Giuseppe Billanovich, che ne studi\u00f2 pi\u00f9 il carattere elitario di nume protettore dell'umanesimo."}
{"id": "35824", "revid": "260676", "url": "https://it.wikipedia.org/wiki?curid=35824", "title": "Vaprio d'Agogna", "text": "Vaprio d'Agogna (\"Vaver\" o \"Vavru\" in piemontese e in lombardo) \u00e8 un comune italiano di 963 abitanti della provincia di Novara in Piemonte.\nGeografia.\nVaprio \u00e8 situato nella zona medio-collinare della provincia di Novara, nelle cosiddette \"Terre di Mezzo\". La zona \u00e8 caratterizzata da formazioni di origine morenica che partendo dalle prealpi del Verbano scendono in direzione sud, terminando nella prima met\u00e0 della provincia novarese. Il territorio del paese \u00e8 caratterizzato da alcuni corsi torrentizi come l'Agogna ed il Terdoppio, a cui vanno ad intersecarsi una serie di corsi d'acqua minori, principalmente canali di creazione antropica, adibiti all'irrigazione dei campi. Il paese sorge in un'area semi-pianeggiante posta ad ovest, che lascia poi il posto ad un'ampia zona collinare; quest'ultima, meno sfruttata per l'agricoltura(principalmente mais, granaglie e vitigni) presenta numerose aree boschive incolte.\nStoria.\nNella zona dell'odierno comune di Vaprio si stabilirono probabilmente gi\u00e0 in epoca preromana dei primi, semplici insediamenti autoctoni. La prima importante espansione si ebbe per\u00f2 nel periodo tra il IV ed il II secolo a.C. quando nell'area del novarese giunsero numerose trib\u00f9 d'origine celtica appartenenti al popolo dei Vertamocori. Furono proprio costoro, che si sovrapposero agli abitanti locali, a dare origine al primo vero insediamento di Vaprio. Il nome stesso del paese deriverebbe da un termine gallico, Wabero, che avrebbe riassunto il significato di \"stretta valle con un rio infossato\". Difatti, come dimostrano anche alcuni reperti, l'insediamento primigenio si trovava leggermente pi\u00f9 ad est dell'attuale Vaprio (localit\u00e0 Vavrina), in un'area collinare incentrata attorno al fiume Terdoppio, uno dei principali corsi d'acqua passanti per il novarese.\nIn seguito, per\u00f2, con la colonizzazione romana che lentamente aveva decentrato l'insediamento e per via di costanti alluvioni del Terdoppio stesso, la popolazione dell'antica Vaprio si trasfer\u00ec nell'area pianeggiante e pi\u00f9 fertile dove tutt'oggi si trova il paese. L'influenza romana \u00e8 stata dimostrata grazie al reperimento, durante la costruzione del locale castello nel XII-XIV secolo, di un'ara votiva romana dedicata a Giove Ottimo Massimo; essa si conserv\u00f2 infatti intatta nelle mura dell'antica chiesetta che sorgeva la dove fu eretto il castello. La pietra silicea venne poi donata nel 1820 alla cattedrale di Novara.\nEssendo un piccolo insediamento abbastanza decentrato, Vaprio non conobbe mai una grande espansione, venendo posto quindi nella sua storia sotto vari feudi. Fu assegnato in epoca medioevale al Comitato di Pombia; pass\u00f2 poi nel 1152 sotto ai Conti di Biandrate, e da quel periodo segu\u00ec le sorti di un comune limitrofo di maggiori dimensioni, Momo.\nNel 1402 il duca di Milano Gian Galeazzo Visconti consegn\u00f2 il feudo al novarese nobile Barbavara che poi lo vendette a tale Cristoforo di Casate. Poi, nel 1534, Vaprio fu ceduto per 16.800 lire al signore di Fontaneto d'Agogna, Galeazzo Visconti, rimanendo sotto tale famiglia fino agli inizi dell'Ottocento.\nIn epoca barocca Vaprio conobbe un leggero ampliamento, tanto che nel comune si stabil\u00ec una piccola confraternita religiosa che fond\u00f2 un modesto monastero; oggigiorno per\u00f2 di esso non rimane nulla. Nel periodo del seicento, il paese divenne un possedimento minore della famiglia Caccia, sotto a cui avvennero alcune importanti modifiche nel castello locale. Essi furono inoltre i primi committenti della costruzione della nuova chiesa di Vaprio, che sostitu\u00ec la precedente, pi\u00f9 piccola e antica, che era situata entro le mura del castello.\nNei primi dell'Ottocento, numerosi terreni agricoli di Vaprio vennero acquistati da due nuove famiglie benestanti, i Bono e gli Acerbi. Grazie anche ad essi venne ampliato il sistema di irrigazione dei territori circostanti, con la creazioni di nuovi canali e cavi per poter sfruttare al meglio le acque naturali della zona. Le due famiglie, che oggi non esistono pi\u00f9, sono commemorate nel cimitero di Vaprio da due imponenti tombe: quella degli Acerbi,un alto sepolcro chiuso sui lati da massicce inferriate, possiede un soffitto finemente affrescato; il monumento funerario riporta inoltre le rappresentazioni dei principali componenti, tra cui spicca Baldassare Acerbi, il pi\u00f9 importante membro, e sopra di esse si trova il nome stesso della famiglia, Acerbi-Bertone (questi ultimi erano un'altra famiglia congiuntasi agli Acerbi). La famiglia Bono \u00e8 invece ricordata da una tomba a gradoni in cui \u00e8 sepolto Gaudenzio Bono, un garibaldino caduto nel 1867, nella battaglia di Mentana.\nNella met\u00e0 dell'Ottocento il paese conobbe una notevole crescita demografica: gli abitanti erano soprattutto impiegati nell'agricoltura, ma vi erano anche numerosi artigiani. Fino al 1863, il nome della localit\u00e0 era semplicemente Vaprio, ma tramite un regio decreto emanato dal re Vittorio Emanuele II venne mutato in Vaprio d'Agogna, per poterlo distinguere dal comune lombardo di Vaprio d'Adda.\nOggi, la popolazione di Vaprio \u00e8 diminuita, e solo una minima parte di essa si dedica ancora all'agricoltura, mentre si \u00e8 sviluppato il settore secondario, con l'apertura di aziende specialmente nell'area ad ovest del paese, vicino alla strada provinciale che collega Novara con il Lago d'Orta.\nMonumenti e luoghi d'interesse.\nIl castello di Vaprio: L'edificazione del castello(il quale sarebbe pi\u00f9 idoneo definirlo casa-forte, per la sua struttura) risale al 1220 circa, commissionato da feudatari di Momo che esercitavano il loro potere anche su Vaprio: esso fu per\u00f2 distrutto nel 1358 durante una contesa fra il marchese del Monferrato e Galeazzo Visconti.\nIl castello venne ricostruito alla fine del XIV secolo, passando dapprima alla famiglia Barbavara, poi ai Casati e in seguito alla famiglia Caccia, che ne fece eseguire degli importanti riabbellimenti;esso fu per\u00f2 confiscato insieme a tutti gli altri possedimenti quando l'ultimo erede, Giovanni Battista Caccia(detto il Caccetta,\"Cac\u00ecta\" per i vapriesi), fu condannato e giustiziato per azioni criminose.\nNel 1688 il castello and\u00f2 dunque a Galeazzo Visconti e la sua casata lo tenne per tutto il Settecento. La struttura divenne poi propriet\u00e0 della famiglia Tagliabue,che la conserv\u00f2 cos\u00ec come \u00e8 ancora visibile oggi.\nIl castello \u00e8 un edificio di tre piani,non imponente e a pianta rettangolare, abbellito da un'elegante facciata.\nLa Chiesa della Ss.ma Annunziata: Secondo le fonti storiche, durante la visita pastorale avvenuta nel 1595 il vescovo di Novara Bascap\u00e9 reput\u00f2 che la parrocchia di Santa Maria, situata all'interno del castello della famiglia Caccia, fosse in pessime condizioni. Egli dunque, tramite un accordo con il conte Giovanni Battista Caccia(feudatario del paese) diede ordine che la vecchia chiesa venisse demolita, per poter avviare l'edificazione di un nuovo edificio all'esterno della cinta muraria del castello.\nInizi\u00f2 dunque nel 1601 la costruzione della chiesa dedicata all'Annunziata, che venne consacrata finalmente nel 1698.\nLungo 36 metri e largo 16, l'edificio ha ricevuto numerose modifiche nel tempo, e nonostante la sobriet\u00e0 della facciata,all'interno essa \u00e8 divenuta una delle chiese parrocchiali pi\u00f9 eleganti e decorate della provincia di Novara: per esempio, dietro all'altare \u00e8 possibile ammirare un pregevole coro di noce massiccio del 1707, che occupa per intero l'abside; inoltre in prossimit\u00e0 dell'ingresso principale sono posti dei confessionali finemente scolpiti risalenti al 1715; la chiesa \u00e8 dotata di un organo ottocentesco, tutt'ora funzionante, opera del novarese Alessandro Mentasti; pregevoli sono gli affreschi, come anche la balconata e l'elegante altare realizzato nel 1775 dallo scultore Martino Argenti. Particolarit\u00e0 della chiesa \u00e8 la cappelletta della Madonna di Lourdes, ove \u00e8 ricostruito il luogo dell'apparizione della vergine, nonch\u00e9 il ricco battistero e le tele finemente dipinte poste nelle cappelle laterali.\nLa chiesa venne in seguito dedicata anche al santo martire Lorenzo, il cui culto \u00e8 ancora molto sentito nel paese.\nSulla Chiesa di Vaprio si racconta ancora oggi un aneddoto, la cui veridicit\u00e0 \u00e8 oggetto di mistero: mentre essa era in costruzione, gli operai che si reputavano sottopagati andavano a lamentarsi dal feudatario, il famigerato Giovann Battista Caccia, il quale ascoltate le loro proteste suoleva dire \"se desideri pi\u00f9 soldi, vai pure a prenderli, sono lass\u00f9\" indicando poi un punto irraggiungibile sul tetto dell'edificio. I manovali, comprendendo che tramite tale frase il signorotto minacciava di far fare loro una brutta fine, desistevano allora dal chiedere l'aumento di salario.\nLa Chiesa di San Rocco: situata in un'area periferica del comune, essa domina su una piana situata ad Ovest rispetto al centro abitato principale. Questa chiesa minore risalirebbe al 1740, mentre il sobrio ma interessante pronao venne realizzato nel 1756.\nPare che nel 1832 nel paese scoppi\u00f2 una importante epidemia di colera; per l'occasione, questa chiesa fu adibita a lazzaretto. Secondo alcune fonti, ancora oggi sarebbero custoditi nella sagrestia alcuni lettini in ferro risalenti all'epoca, dove venivano riposti i malati.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35825", "revid": "123896233", "url": "https://it.wikipedia.org/wiki?curid=35825", "title": "Varallo Pombia", "text": "Varallo Pombia (\"Var\u00e0\" in piemontese, \"Varaa\" in lombardo) \u00e8 un comune italiano di abitanti della provincia di Novara in Piemonte.\nOrigine del nome.\nIl toponimo compare per la prima volta in un documento del 17 giugno 885, conservato nell'Archivio Capitolare di Santa Maria di Novara \"Signum + Luoni de Uuaralo testes...\". Su antichi documenti in latino compare come \"Varalli Pombiae\". Secondo qualche studioso, Varallo potrebbe essere un derivato di \u201cvariarius\u201d, nel senso di terreno incolto, aspro.\nVarallo Pombia compare anche con il nome di \"Varallum Plumbiense\" o \"Varadium-Plumbiae\"\nGeografia fisica.\nAltezza minima: 179\u00a0m s.l.m. (fiume Ticino) - Altezza massima: 347\u00a0m s.l.m. (\"monte Bugno\").\nVarallo Pombia dista circa 29\u00a0km da Novara, 14 da Arona, 54\u00a0km da Milano, 124\u00a0km da Torino. Dista inoltre 18\u00a0km dall'aeroporto di Milano-Malpensa.\nAssieme ad altri 11 comuni, Varallo Pombia fa parte del Parco piemontese del Ticino.\nVarallo Pombia si trova sul tracciato del Sentiero Europeo E1, sentiero escursionistico che si snoda tra il Nord Europa ed il Mediterraneo. Il sentiero s'inoltra nei boschi della \"Panisc\u00e8ra\" e passa nella zona al confine tra i Comuni di Varallo Pombia e di Pombia dov'\u00e8 situata la Riserva\nNaturale Speciale denominata \"Campo dei Fiori - Casone (Campfi\u00f2)\".\nIl fiume Ticino si snoda nel territorio di Varallo Pombia per pi\u00f9 di 6\u00a0km segnando il confine con il Comune di Somma Lombardo e di conseguenza il confine tra le Province di Novara e di Varese e tra le Regioni Piemonte e Lombardia.\nNel territorio di Varallo Pombia si trovano i laghetti sportivi \"Pesorto\": il lago piccolo ha una superficie di circa 10.000\u00a0m\u00b2.con ed un perimetro di circa 400 metri, il lago grande ha una superficie di 35.000\u00a0m\u00b2, una perimetro di 1100 metri circa, Entrambi con una profondit\u00e0 di circa 12 metri ed alimentati unicamente da acqua sorgiva ad una temperatura costante per tutto l'anno di circa 15\u00a0\u00b0C.\nNel 1876, nella lingua di terra creata dalla prima ansa del Ticino (tra \"Porto della Torre\" e \"Panperduto\") venne costruita una fabbrica di dinamite dalla Societ\u00e0 \"Dinamite d'Ascona\" che produsse circa mezzo milione di chilogrammi di dinamite utilizzata per la realizzazione della Traforo del Gottardo. Con la conclusione del traforo, nel 1880, la fabbrica venne chiusa.\nPasseggiando nella zona di \"Campo dei Fiori\" ci si imbatte in grandi cumuli di ciottoli ma il Ticino scorre almeno 100 metri pi\u00f9 in basso! Diverse ipotesi parlano di aurifodine (antiche miniere d'oro), miniere d'oro a cielo aperto; altri ipotizzano operazioni di bonifica terreni per creare vigneti. L'ipotesi pi\u00f9 accreditata indica la presenza di questi grandi cumuli di ciottoli come residui del lavaggio dei terrazzi alluvionali auriferi. L'origine di questi cumuli, che assumono un aspetto misterioso e suggestivo, resta tuttavia ancora molto incerta.\nDighe.\nLa Diga di \"Porto della Torre\", terminata nel 1954, \u00e8 stata realizzata per creare un bacino che alimenta il Canale Regina Elena, che dopo un primo tratto di 1,5\u00a0km in galleria, irriga le campagne del Novarese.\nLo sbarramento fluviale di \"Porto della Torre\" \u00e8 sormontato da un ponte stradale dove passa la Strada statale 336 dell'Aeroporto della Malpensa. Sull'estremit\u00e0 lombarda \u00e8 stata realizzata la centrale idroelettrica di \"Porto della Torre\" disegnata dall'architetto Gi\u00f2 Ponti ed entrata in funzione nel 1955.\nImmediatamente dopo si trova lo sbarramento del Panperduto, costituito verso la sponda piemontese da una diga artificiale a stramazzo che nella parte bassa termina con dei massi in cemento a forma prismatica che servono a rallentare le acque che si riversano nel corso naturale del Ticino; sulla sponda lombarda gran parte delle acque del Ticino vengono incanalate attraverso 30 porte a comando oleodinamico, che permette il sollevamento delle acque del fiume fino a 2 metri e mezzo per alimentare il Canale Villoresi ed il Canale Industriale. La diga ed il sistema di presa d'acqua sono stati inaugurati nel 1884.\nIn data 24 ottobre 2012 era stato annunciato, da parte di Regione Piemonte, lo stanziamento regionale che veicolava fondi di sviluppo europei per un importo di 13,5 milioni da utilizzarsi per la creazione di una conca di navigazione presso la Diga di \"Porto della Torre\". Questa opera era considerata la pi\u00f9 significativa sotto il profilo delle infrastrutture di tutto il progetto dell'idrovia Locarno-Milano-Venezia.\nI lavori di costruzione dell'opera, a fine dicembre 2014, non risultavano ancora iniziati. Inizialmente si prevedeva di terminare l'opera in occasione di Expo 2015, ma non fu possibile.\nCultura.\nMuseo archeologico Carlo Marazzini.\nSituato all'interno del Palazzo Comunale. Molti dei reperti raccolti risalgono all'et\u00e0 del ferro, provenienti da scavi di necropoli situate nel territorio circostante ed associati alla cultura di Golasecca.\nPinacoteca.\nLa Pinacoteca comunale \"Cesare Belossi\" di Villa Soranzo allestisce ogni anno diverse mostre di arte contemporanea. Ad ogni espositore viene chiesto di donare un'opera alla pinacoteca e cos\u00ec lo spazio permanente negli anni si \u00e8 arricchito di pi\u00f9 di 60 opere tutte da ammirare.\nEventi e ricorrenze.\nFesta patronale: il primo marted\u00ec dopo Pasqua.\nSant'Anna, compatrona (26 luglio): processione per le vie del paese con la statua della Santa.\nPellegrinaggio votivo al Sacro Monte di Varese: primo sabato si settembre.\nTra tutte le iniziative di interesse culturale spiccano le mostre organizzate periodicamente dalla Pinacoteca comunale, il festival VaralloPop, che si svolge ogni anno a luglio e il concorso canoro Non DorMiRe Canta, che si svolge ogni anno a settembre.\nDa notare anche il Festival del cinema, organizzato dal Popolo delle Ortiche, associazione no profit volta alla produzione di cortometraggi e varie iniziative culturali ed artistiche.\nGrande importanza nel paese ha riscosso l'associazione ProBaby dedicata ai bambini e alle loro famiglie. Dal 2007 collabora con l'oratorio per l'organizzazione e la realizzazione della Via Crucis vivente che attraversa ogni anno, nel periodo pasquale, gli spazi della casa parrocchiale e dell'oratorio, il parco e la villa comunale e la via Martiri della libert\u00e0 terminando con la crocifissione sul monte della chiesa della Madonna.\nFiore all'occhiello dell'associazione il Festival del bimbo che si svolge l'ultima domenica del mese di maggio.\nOgni anno riscontra molto interesse il \"Carnu\u00e8 da Var\u00e0\", sfilata di carri carnevaleschi con le tradizionali maschere varalpombiesi \"il Carlin e la Marietta\". Il carnevale varalpombiese, organizzato dalla Pro Varallo Pombia, ha festeggiato nel 2013 i 40 anni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35826", "revid": "110157", "url": "https://it.wikipedia.org/wiki?curid=35826", "title": "Veruno", "text": "Veruno (\"Vrum\" in piemontese, \"Vrumm\" in lombardo) \u00e8 stato un comune italiano di 1.901 abitanti della provincia di Novara in Piemonte.\nDal 1\u00ba gennaio 2019 si \u00e8 fuso con il comune di Gattico per dare vita al nuovo comune di Gattico-Veruno.\nIl paese ospita una clinica di riabilitazione e ricerca della Fondazione Salvatore Maugeri.\nCultura.\nMusica.\nOltre ad essere sede dell'Orchestra Filarmonica Verunese, il paese organizza ogni anno il \"Settembre musicale Verunese\", con concerti di musica classica, jazz e rock progressivo, in particolare con la manifestazione, lunga tre giorni \"2 Days Prog + 1\".\nL'organizzazione \u00e8 a cura dell'associazione Ver1Musica.\nSul territorio \u00e8 attiva dal 1914 la \"Societ\u00e0 Filarmonica Verunese\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio della citt\u00e0 \u00e8 la \"Polisportiva V.R. Veruno 1989 A.S.D.\" che gioca nel girone A piemontese e valdostano di 2\u00aa Categoria. \u00c8 nata nel 1989. I suoi colori sociali sono: il bianco ed il rosso."}
{"id": "35827", "revid": "83531", "url": "https://it.wikipedia.org/wiki?curid=35827", "title": "Vespolate", "text": " \nVespolate (\"Vispol\u00e0\" in piemontese, \"Vispul\u00e0a\" in lombardo) \u00e8 un comune italiano di abitanti della provincia di Novara in Piemonte. \nGeografia fisica.\nVespolate si trova 12 km a sud sud-est rispetto al capoluogo, nell'area meridionale del Basso Novarese, lungo la Provinciale 211 (ex Statale) della Lomellina.\nDista 13 km da Mortara, 17 km da Vigevano, 25 km da Vercelli, 51 km da Milano, 97 km da Torino.\nAll'interno del territorio comunale scorrono il torrente Agogna, che ne segna parte del confine ovest, ed il torrente Arbogna, ad est dell'abitato, oltre a numerosi canali d'irrigazione artificiali. Poco pi\u00f9 ad oriente scorre il Canale Quintino Sella, emissario del Canale Cavour.\nIl territorio si presenta quasi interamente pianeggiante ad eccezione di un vasto terrazzo argilloso di origine fluvio-glaciale (pianalto), alto una decina metri, che dalla citt\u00e0 di Novara si estende sino all'area nord-occidentale del comune di Vespolate. Nei secoli passati questa zona, offrendo un terreno pi\u00f9 asciutto e soleggiato, era coltivata a vigna, mentre oggi risulta ampiamente terrazzata per permettere la coltivazione del riso anche se mantiene alcune zone dall'aspetto collinare.\nOrigini del nome.\nEsistono numerose ipotesi sull'origine del nome senza che sia stata trovata una tesi unanime.\nSecondo una delle tesi pi\u00f9 accreditate il toponimo deriverebbe dal romano \"Nespoletum\" (o dal celtico \"Nespolate\") ossia \"luogo coltivato a nespoli\", che fa supporre esistesse, in epoche passate, un'abbondante presenza di alberi di nespolo nella zona. Sulle stemma comunale, approvato nel 1930, \u00e8 stato raffigurato tale albero, posto sotto al pastorale ed alla spada intrecciati, simboli del potere vescovile.\nStoria.\nNon esistono testimonianze certe sull'epoca di fondazione del paese, sulla base di alcuni ritrovamenti archeologici si suppone che la zona fosse gi\u00e0 abitata in epoca romana imperiale o addirittura prima di Cristo da popolazioni celtiche, come la vicina citt\u00e0 di Novara.\nIl primo documento in cui si cita il nome di \"Vespolate\" risale tuttavia solo al 989.\nL'attuale centro abitato potrebbe essersi formato in epoca alto medioevale quando inizi\u00f2 l'edificazione del castello, voluto forse dal vescovo di Novara come difesa dalle invasioni barbariche.\nSicuramente gi\u00e0 nell'XI secolo Vespolate era il centro nevralgico della bassa novarese a seguito dell'erezione della chiesa pievana di San Giovanni Battista che amministrava religiosamente l'intera area di territorio tra Novara e Mortara e tra l'Agogna ed il Ticino, fino a Vigevano.\nAll'inizio dell'XI secolo Vespolate era una \"curtis\" retta dal conte di Pombia Uberto I e del vassallo episcopale Ugo Guala; nel 1025 l'imperatore Corrado II il Salico confisc\u00f2 il borgo e ne don\u00f2 il possesso al vescovo di Novara Pietro III. Alla morte del vescovo la propriet\u00e0 torn\u00f2 nelle mani dei figli di Uberto I che spartirono tra loro i feudi: Vespolate insieme a Ponella e parte di Stodegarda (localit\u00e0 oggi scomparse che sorgevano vicino al paese, probabilmente nei pressi del torrente Agogna) passarono al conte Adalberto; tre anni dopo sua morte, nel 1053, il feudo fu smembrato e venduto dalla moglie, forse a saldo di un debito. Nel 1060 l'imperatore Enrico IV rese nuovamente il feudo di Vespolate alla chiesa novarese. Tra il XIV e XVI secolo il novarese pass\u00f2 sotto l'influenza dei Visconti prima e degli Sforza poi, i quali, di volta in volta concessero il feudo di Vespolate a diversi condottieri di ventura (tra cui il Conte di Carmagnola, Bernardino Ubaldini, Donato Borri), sempre in contesa il vescovo di Novara che ne rivendicava il possesso.\nDurante il dominio spagnolo in Italia il territorio fu assegnato ai Farnese ma di fatto erano i Trivulzio ad esercitare il potere, assumendo il titolo di \"Conti di Vespolate\". Nel 1658 il feudo fu acquistato dai Serafini di Piacenza e nel 1715 dal conte Luigi Caroelli. A seguito dell'annessione del novarese al Regno di Sardegna (1734) il possesso di Vespolate torn\u00f2 alla chiesa. \nA partire dal 1767 il vescovo di Novara assunse il titolo di \"Marchese di Vespolate\" e nel 1817 quello di \"Principe di San Giulio, Orta e Vespolate\". Il dominio vescovile cess\u00f2 nel 1866 quando le leggi del neonato Regno d'Italia imposero la secolarizzazione dei beni ecclesiastici.\nDurante il risorgimento Vespolate si trov\u00f2 coinvolto negli avvenimenti della prima guerra di indipendenza quando, nel marzo del 1849, fu combattuta la \"battaglia di Novara\" tra le truppe di Carlo Alberto e quelle austriache. In particolare qui ebbe temporaneamente sede il Quartier Generale del maresciallo Radetzky.\nSociet\u00e0.\nEtnie e minoranze straniere.\nAl 31 dicembre 2009 gli stranieri regolarmente residenti nel comune di Vespolate risultano essere 65, appartenenti a 19 diverse nazionalit\u00e0.\nI principali stati di provenienza dei gruppi etnici presenti sono: Marocco (13), Albania (9), Ucraina (7), Egitto (7), Nigeria (6), Romania (5), Cuba (4) e Brasile (3).\nEconomia.\nL'attivit\u00e0 economica prevalente \u00e8 l'agricoltura, specializzata nella coltura del riso.\nLe risaie hanno cominciato a diffondersi ampiamente in questa zona a partire dal XVIII secolo, soppiantando le altre colture, avendo qui trovato un terreno molto favorevole (tra i pi\u00f9 adatti dell'intera pianura novarese), data l'abbondanza di acqua e l'impermeabilit\u00e0 del terreno. Tra il 1723 ed il 1826 l'estensione delle risaie \u00e8 pi\u00f9 che quintuplicata a scapito principalmente di boschi e vigneti, prima presenti in grande quantit\u00e0.\nAltre coltivazioni oggi diffuse sono grano, mais, soia, pioppi e foraggio.\nNon sono presenti nel comune attivit\u00e0 industriali di rilievo. Nella prima met\u00e0 del Novecento l'industria tessile ha ricoperto un ruolo importante. Oggi le piccole industrie presenti appartengono ai settori meccanico, di costruzioni e tessile.\nIl terziario \u00e8 costruito perlopi\u00f9 da attivit\u00e0 limitate al solo ambito del territorio urbano.\nNel 2007 \u00e8 stato approvato dal consiglio comunale un progetto per la realizzazione di un'area da destinare ad insediamenti produttivi (PIP) che, se realizzato, dovrebbe sorgere tra la strada provinciale e la linea ferroviaria, a sud dell'abitato.\nInfrastrutture e trasporti.\nStrade.\nDal centro del paese si dipartono quattro arterie stradali: la \"Strada provinciale 211 \"della Lomellina\"\" che attraversa l'intero abitato da nord a sud, la \"SP 78 Vespolate-Robbio\" in direzione ovest e la \"SP 8 Vespolate-Tornaco\" verso est. Dalla SP 78, poche centinaia di metri fuori del paese, si dirama la \"SP 97 \"della Mercadante\"\" mentre dalla SP 8 si stacca la \"SP 8A diramazione di Terdobbiate\".\nFerrovie.\nVespolate \u00e8 servito da una stazione ferroviaria sulla linea Novara-Alessandria."}
{"id": "35828", "revid": "496876", "url": "https://it.wikipedia.org/wiki?curid=35828", "title": "Vicolungo", "text": "Vicolungo (\"Vich Longh\" in piemontese, \"Vidlunch\" in lombardo) \u00e8 un comune italiano di 863 abitanti della provincia di Novara in Piemonte.\nSituato vicino allo svincolo autostradale \"Biandrate-Vicolungo\" della Autostrada A4, vi ha sede il principale outlet della provincia di Novara ed il parco acquatico Ondaland.\nStoria.\nDa Vicolungo, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nInfrastrutture e trasporti.\nFra il 1884 e il 1933 la localit\u00e0 era servita da una fermata della tranvia Vercelli-Biandrate-Fara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35829", "revid": "122470710", "url": "https://it.wikipedia.org/wiki?curid=35829", "title": "Vinzaglio", "text": "Vinzaglio (\"Vins\u00e0j\" in piemontese) \u00e8 un comune italiano di 535 abitanti della provincia di Novara in Piemonte.\nBorgo agricolo della pianura tra il novarese e il vercellese, dista circa 3\u00a0km dalla riva sinistra del fiume Sesia. Il suo territorio comprende le frazioni, fra di loro simili come dimensioni ed abitanti, di Vignetta, Pernasca, Torrione Rossignoli e la pi\u00f9 piccola Scavarda.\n\u00c8 il comune maggiormente periferico di tutto il sud novarese, tant'\u00e8 che non vi \u00e8 modo di giungervi dalla provincia di Novara lungo strade carrozzabili, se non uscendo dalla stessa: tale situazione pu\u00f2 essere spiegata dai legami storici ed economici mantenuti fino al XVIII secolo con la vicina Lomellina.\nStoria.\nIl paese ha legami storici con la citt\u00e0 di Vigevano, del cui contado ha fatto parte fin dal XIV secolo per poi essere in esso confermato da Francesco II Sforza nel 1532.\nNel 1859 qui si svolse una battaglia della seconda guerra di indipendenza in cui le truppe dell'esercito franco-piemontese si confrontarono con quelle dell'Impero austriaco, nelle stesse circostanze che portarono ai quasi contemporanei scontri avvenuti nei territori dei limitrofi comuni di Confienza e Palestro.\nA memoria della battaglia fu eretto un piccolo Ossario monumentale che raccoglie i resti dei soldati periti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio locale \u00e8 l\"'U.S. Vinzaglio\", che disputa i campionati amatoriali organizzati dalla sezione CSI della provincia di Vercelli."}
{"id": "35830", "revid": "1516566", "url": "https://it.wikipedia.org/wiki?curid=35830", "title": "Acquaviva delle Fonti", "text": "Acquaviva delle Fonti (\"Iacquav\u00ecve\", AFI: , in dialetto locale, fino al 1863 chiamata \"Acquaviva\") \u00e8 un comune italiano di abitanti della Citt\u00e0 metropolitana di Bari in Puglia. \nLa cittadina \u00e8 celebre perch\u00e9 sede di uno dei pi\u00f9 importanti nosocomi dell'Italia meridionale, l'ospedale Miulli, e per la sua caratteristica cipolla rossa insignita del marchio \"Prodotti di Qualit\u00e0\" Puglia, Presidio Slow Food e della De.C.O. (Denominazione Comunale di Origine). Sorge sull'altopiano delle Murge, intorno ai 300 metri sul livello del mare.\nGeografia fisica.\nTerritorio.\nLa cittadina sorge ad un'altitudine media di 300 metri sul livello del mare nell'entroterra pugliese, sulla bassa Murgia barese, non distante sia dalla costa adriatica che da quella ionica. Acquaviva deve il suo nome alla grande falda acquifera che scorre nel suo sottosuolo, che si estende dal centro storico fino ai piedi della collina di Salentino. Il piatto paesaggio che si osserva dalle contrade Collone e Monticelli, le zone pi\u00f9 alte del territorio, \u00e8 improvvisamente interrotto da avvallamenti detti lame, ovvero letti di antichi fiumi ormai secchi, modellati dal carsismo. Tipica delle lame \u00e8 una rigogliosa macchia mediterranea. Altri fenomeni dovuti al carsismo sono le doline, localizzate prevalentemente nelle lame, che sono buchi nel terreno a forma di imbuto o scodella. La parte del territorio comunale a nord del centro abitato, pianeggiante, arriva a toccare un'altitudine poco inferiore ai 200 m s.l.m. che, via via che si procede verso sud, aumenta fino a superare, nelle propaggini pi\u00f9 meridionali del territorio comunale dall'andamento collinare, anche i 430 metri sul livello del mare.\nI centri urbani circostanti sono:\nClima.\nIl clima \u00e8 mediterraneo con inverni freschi e variabili, e con estati abbastanza secche. La media annuale delle precipitazioni si attesta sotto i 600\u00a0mm, a causa dello sbarramento orografico a Sudovest, con piogge pi\u00f9 frequenti durante l'autunno e l'inverno e meno frequenti durante l'estate (dove non mancano per\u00f2 temporali pomeridiani). Le massime giornaliere si attestano dunque soltanto su 26-31\u00a0\u00b0C, con occasionali massime sopra i 35\u00a0\u00b0C (durante l'arrivo dell'Anticiclone Africano, soprattutto con correnti favoniche sud-occidentali). Le notti estive hanno invece come media 17-23\u00a0\u00b0C. Le temperature invernali sono di 9-14\u00a0\u00b0C per le massime e di 4-9\u00a0\u00b0C per le minime. Tra l'autunno e l'inverno pu\u00f2 fare la sua comparsa la nebbia. Quella da irraggiamento si manifesta nelle notti di alta pressione, quella da avvezione o con correnti umide meridionali in risalita dal Mar Ionio o con correnti umide settentrionali provenienti dal Mare Adriatico. Si possono inoltre verificare brinate e gelate notturne, tuttavia le minime raramente scendono sotto i -3\u00a0\u00b0C. La caduta della neve avviene quasi esclusivamente durante le ondate di aria fredda provenienti dai Balcani, grazie all'azione \"umidificatrice\" dell'Adriatico che conferisce umidit\u00e0 alle fredde masse d'aria nordorientali.\nOrigini del nome.\nIl nome Acquaviva viene dalla falda acquifera cittadina superficiale che si estende sotto il territorio comunale, conosciuta gi\u00e0 in epoca romana. In passato la citt\u00e0 era conosciuta per l'abbondanza d'acqua, tanto che durante i periodi di siccit\u00e0 vi si recavano persone da altri paesi per l'approvvigionamento d'acqua. Tracce dell'importanza dell'acqua per la comunit\u00e0 sono i numerosi pozzi del centro antico e in campagna le \"'ngegne\", macchine tradizionali a trazione animale che attingevano acqua dai pozzi artesiani.\nStoria.\nLe sue origini non sono certe. Alcuni studiosi ritengono che sia sorta intorno al IV-V secolo a.C. nella zona di Salentino (collina situata a pochi chilometri dall'abitato e dominante una grande zona pianeggiante e molto fertile); altri sostengono che i primi insediamenti acquavivesi si potrebbero far risalire al periodo che intercorre fra il VI e VIII secolo d.C. \u00c8 cosa certa, che a Salentino vi fu un insediamento antico perch\u00e9 gli scavi effettuati nel 1976 ne diedero conferma. Infatti furono portati alla luce diverse abitazioni complete di focolari ed a fianco ad esse furono ritrovate le sepolture con scheletri umani.\nLa fertilit\u00e0 delle terre a valle, la ricchezza delle acque sorgive o qualche devastazione furono le cause che spinsero gli abitanti a spostarsi verso l'attuale centro urbano. Il toponimo in epoca latina era \"Aquaviva.\" L'attuale Acquaviva, infatti, venne abitata dagli emigrati degli antichi villaggi di Malano, Ventauro, San Pietro, San Marco, Sant'Angelo e Salentino. Acquaviva fin dall'et\u00e0 pi\u00f9 remota crebbe rapidamente, rispetto agli altri villaggi, grazie al suo clima e alla presenza delle falde acquifere ed \u00e8 grazie a quest'ultima ricchezza che, dopo molti secoli, al nome Acquaviva \u00e8 stato aggiunto \"delle Fonti\".\nL'acqua sotterranea, raccolta nelle falde, era sfruttata per scopi agricoli e tirata su dalla noria, secondo il linguaggio locale la \"'ngegne\", che era una macchina attivata da un asino o da un mulo che girava in circolo all'infinito (tutt'oggi questo oggetto \u00e8 visibile in piazza Vittorio Emanuele II).\nIl suo nome comunque risulta tra le sedi episcopali dei primi tempi della Chiesa. Appartenuta successivamente ai Normanni, che edificarono il Castello, pass\u00f2 agli Svevi che modificarono il castello con elementi tipici del periodo federiciano, agli Angioini e agli Aragonesi. Passato al principe di Taranto Giovanni Antonio Orsini Del Balzo, il feudo di Acquaviva fu assegnato in dote nel 1456 alla di lui figlia Caterina sposa del duca d'Atri Giulio Antonio Acquaviva, assieme ai feudi di Noci, Turi, Conversano Castellana, Bitonto, Bitetto e Gioia del Colle. Nel 1499 il feudo di Acquaviva apparteneva alla contea di Conversano.\nIl marchesato di Acquaviva, assieme alla contea di Gioia passato nel 1597 a Giosia e a suo figlio Alberto Acquaviva d'Aragona, fu messo in vendita nel 1614 da quest'ultimo per dissesti finanziari. In tale data in Napoli, presso la Regia Camera della Sommaria era affisso il bando d'asta con l'apprezzo stimato dai Regi Tavolari e Acquaviva era cos\u00ec descritta: \u00abAcquaviva \u00e8 una terra ricca e populata, 1700 fuochi [8.500 abitanti] di sito bellissimo, presenta comodit\u00e0 di negoziare ogli [oli] stando nel cuore della provincia ricchissima di tale frutto. La vicinanza al mare offre la possibilit\u00e0 di smaltirlo, per Venetia, Ferrara et per altri infiniti luoghi\u00bb. \nLa vendita di Acquaviva, assieme a Gioia del Colle, avvenne il 4 marzo 1614 per acquisto da parte di uomo d'affari genovese marchese Paride Pinelli. Nel 1623, alla morte di quest'ultimo, il feudo di Acquaviva e Gioia fu tenuto in fitto per 35 anni (1629-1664) da Giangirolamo Acquaviva d'Aragona, dal genovese Antoniotto Spinola, dal marchese Caracciolo di Santeramo e poi dal principe di Cassano, Gaspare Ayerbo. Nel 1663 Giovanni Girolamo Molignani, sulle ceneri di una precedente accademia poetico-letteraria, fonda l'Accademia dei Ravvivati. Il feudo fu comprato finalmente nel 1665 per 216.000 ducati dal marchese genovese di Assigliano Carlo I de Mari. Il nuovo feudatario, con il quale inizi\u00f2 il dominio della famiglia de Mari, protrattosi per oltre un secolo e mezzo, fiss\u00f2 la sua dimora nel vecchio castello di Acquaviva delle Fonti, trasformandolo in uno splendido palazzo baronale.\nL'opera di trasformazione sul castello, da parte di Carlo de Mari e dei suoi successori, fu radicale: essi lo trasfigurarono completamente, portandolo a un assetto molto prossimo a quello attuale, avente lo status di palazzo nobiliare. La dinastia de Mari fu caratterizzata e costellata da dispotismo, usurpazioni e sfruttamento sul popolo di Acquaviva, Gioia e Castellaneta, sino all'abolizione della feudalit\u00e0 del 1806.\nSimboli.\nLo stemma del comune di Acquaviva delle Fonti \u00e8 stato riconosciuto con decreto del capo del governo del 25 febbraio 1936 e confermato con D.P.C.M. del 21 gennaio 1962.\nIl gonfalone, concesso con regio decreto dell'11 maggio 1936, \u00e8 costituito da un drappo di azzurro.\nMonumenti e luoghi d'interesse.\nArchitetture religiose.\nConcattedrale di Sant'Eustachio martire.\nDove ora sorge il duomo acquavivese, un tempo era probabilmente collocata una chiesa voluta dal feudatario normanno della \"universitas\" di Acquaviva Roberto Serguglione. Essa fu costruita tra l'XI e il XIII secolo ed era stata disegnata seguendo i modelli del Romanico pugliese.\nLa concattedrale di Sant'Eustachio Martire \u2014\u00a0la struttura attuale\u00a0\u2014 fu costruita per volont\u00e0 di Cesare Lambertini a partire dal 1529, quando era feudatario di Acquaviva Giannantonio Donato Acquaviva d'Aragona. Essa fu consacrata nel 1623 dall'arcivescovo di Bari e Canosa Ascanio Gesualdo.\nLa facciata, rinascimentale, \u00e8 divisa in tre ordini: in quello centrale \u00e8 possibile ammirare il magnifico rosone a sedici bracci riccamente decorato. Sul portale centrale a cuspide interrotta eretto da colonne in stile corinzio poggianti su leoni stilofori, vi \u00e8 rappresentato Dio Padre, sotto il quale trova posto la lunetta con il bassorilievio con la scena della conversione del generale romano Eustachio. All'interno, la basilica-cattedrale vede decorazioni policrome marmoree eseguite nell'Ottocento dal monsignor Giandomenico Falconi. La cripta rivestita ancora da marmi policromi e stucchi sulle volte vede tre altari: a destra uno in marmo dedicato a sant'Eustachio e alla sua famiglia, al centro uno argenteo dedicato al Santissimo Sacramento e a sinistra, ancora in argento, uno dedicato a Maria Santissima di Costantinopoli, patrona di Acquaviva. Quest'ultimo altare conserva nella propria cona il dipinto \"Madonna di Costantinopoli\" attribuito a Francesco Palvisino e datato tra il 1540 e il 1560.\nChiesa di Santa Maria Maggiore.\nLa chiesa di Santa Maria Maggiore risale al XVI secolo e fu consacrata il 30 agosto 1620 dal vescovo Pietro Petrarca. Fino alla sua soppressione a tale chiesa era annesso un convento dell'Ordine dei frati minori.\nInternamente \u00e8 decorata in stile barocco e la sua pianta \u00e8 a navata unica con cappelle laterali tra loro comunicati.\nChiesa di Santa Lucia.\nLa chiesa di Santa Lucia, ubicata nella periferia del paese, risulta essere molto semplice dal punto di vista strutturale: esternamente la facciata \u00e8 a capanna ed internamente presenta un'unica navata. Sul fondo della chiesa \u00e8 presente il campanile.\nChiesa di Santa Chiara.\nLa chiesa di Santa Chiara, sussidiaria della parrocchia di Sant'Eustachio, fu completata nel XVII secolo contestualmente a un convento di monache clarisse. La chiesa \u00e8 ad aula unica e attualmente al suo interno presenta quattro cappelle e tre altari, oltre a diverse opere pittoriche, tra cui due dipinti di Carlo Rosa e un altro a lui attribuito, e scultoree, tra cui il \"Crocifisso\", anonimo.\nCappella di Santo Staso.\nLa cappella di Santo Staso \u00e8 un ex luogo di culto cattolico di Acquaviva delle Fonti.\nArchitetture civili.\nPalazzo Vescovile.\nIl Palazzo Vescovile \u00e8 stato costruito nel XIX secolo a ridosso della cattedrale. Voluto dal vescovo Giandomenico Falconi, \u00e8 stato progettato dall'architetto Luigi Castellucci.\nPalazzo de Mari-Doria.\nFatto costruire dal nobile genovese e patrizio napoletano Carlo I de Mari, principe di Acquaviva, marchese di Assigliano, possessore anche di Gioia del Colle e Castellaneta, alla fine del XVII secolo inglobando le strutture dell'ex castello normanno di cui oggi si vedono vari particolari, tra cui i resti di una torre ottagonale. Il monumentale palazzo probabilmente fu opera dell'architetto genovese Riccobuono. La facciata principale con un grande loggiato, vede centrale una triplice balconata balaustrata sul grandioso portale inferiore d'ingresso di gusto napoletano. Particolare \u00e8 la successione di maschere apotropaiche che corre lungo il cornicione conclusivo del nobile palazzo; presenta una corte interna con una grande scalinata che conduce al loggiato del primo piano dove vi \u00e8 lo stemma araldico dei principi de Mari-Doria; qui vi sono due splendidi portali di ingresso che recano l'iscrizione \u00ab\u00bb. Tutta la struttura conta di oltre cento ambienti interni. Il palazzo pass\u00f2 nel secolo XIX a Sante Alberotanza, nobile di Mola di Bari, e successivamente fu acquistato dall'allora Universit\u00e0 di Acquaviva che ne fece sede municipale di Acquaviva delle Fonti.\nVilla de Mari.\nLa Villa de Mari, costruita nel 1670 circa e collocata fuori dalle mura del centro storico di Acquaviva delle Fonti, \u00e8 stata la residenza acquavivese della famiglia de Mari. Tale edificio era circondato da un giardino \u2014 motivo per il quale \u00e8 anche soprannominato \"Giardino del Duca\" \u2014 al cui ingresso principale era costituito dall'Arco del Duca.\nCassarmonica.\nLa Cassarmonica \u00e8 stata edificata nel 1930, con il contributo economico dei cittadini acquavivesi, per onorare la banda musicale locale. \u00c8 costruita interamente con blocchi di cemento armato prefabbricato (raro esempio, assieme alla cassa armonica di Rapallo, in Liguria).\nMonumento ai Caduti di tutte le guerre di tutte le Nazioni.\nIl monumento ai Caduti di Acquaviva delle Fonti \u00e8 stato edificato nel 1960, dopo svariati progetti e proposte iniziati gi\u00e0 nel 1921. Progettato dall'architetto Antonio Cirielli e sito in piazza Giuseppe Garibaldi, commemora i cittadini acquavivesi caduti nella prima guerra mondiale, nella seconda guerra mondiale e nella guerra d'Etiopia.\nArchitetture militari.\nCampo dei Missili.\nSul territorio di Acquaviva delle Fonti, tra il gennaio e l'aprile del 1960 sulla via vecchia di Sannicandro di Bari, a poca distanza dal centro abitato di Acquaviva, fu realizzata una base dell'Aeronautica Militare Italiana, soprannominata dal popolino il \"Campo dei Missili\". Qui era situata per l'esattezza la base n. 9 della 2\u00aa Squadriglia del 111\u00ba Gruppo della 36\u00aa Aerobrigata Interdizione Strategica nata per ospitare i PGM-19 Jupiter, missili a testata termonucleare a medio raggio (ovvero con portata tra i 1000 e i 5500\u00a0km) puntati verso l'Unione Sovietica. Sette basi furono altres\u00ec operative dal 1958 al 1963 sulle Murge lungo il tracciato della via Appia a Spinazzola, Gravina, Casal Sabini-Altamura, Ceraso-Altamura, Gioia del Colle, Laterza e Mottola, mentre due basi furono localizzate in Basilicata, presso Irsina e Matera. Ciascuna delle basi aveva installato al suo interno tre missili Jupiter, ognuno dei quali con potenza pari a circa cento bombe atomiche come quella lanciata su Hiroshima. Il 1\u00ba marzo 1957 venne lanciato il primo missile IRBM (Intermediate Range Ballistic Missile) Jupiter dalla base statunitense di Cape Canaveral. Poco pi\u00f9 di due anni dopo, a partire dal 5 settembre 1959 cominci\u00f2 l'installazione del \"sistema d'arma Jupiter\" in Italia, operazione che si concluse il 20 giugno 1961, quando anche l'ultima base divenne operativa. Nel gennaio 1963 gli USA comunicarono al governo italiano la decisione, presa durante gli sviluppi della crisi dei missili di Cuba, di ritirare i missili. Nel giugno dello stesso anno, l'ultimo missile Jupiter fu rimosso dalla Murgia e imbarcato oltreoceano.\nAree naturali.\nOasi Gioacchino Carone.\nA nord del centro urbano, lungo la destra della lama Baronale, il WWF Italia tutela un'area arbustiva chiamata Oasi Gioacchino Carone ed estesa per 2,5 ettari.\nAlberi monumentali della Puglia.\nNel territorio di Acquaviva delle Fonti sono ubicati quattro degli alberi monumentali della Puglia. Due di essi sono collocati nei pressi della contrada Baronaggio, mentre gli altri si trovano uno in localit\u00e0 San Vito e l'altro presso la masseria Magazzeni. Tutti i suddetti alberi sono roverelle (\"Quercus pubescens\").\nSociet\u00e0.\nEtnie e minoranze straniere.\nGli stranieri residenti nella cittadina al 31 dicembre 2019 erano , pari al 3,58% della popolazione complessiva. Le comunit\u00e0 pi\u00f9 numerose sono:\nIstituzioni, enti e associazioni.\nAcquaviva delle Fonti \u00e8 sede dell'Ospedale generale regionale Francesco Miulli, uno degli ospedali pi\u00f9 grandi e importanti della Regione Puglia.\nIl comune fa parte dell'associazione Borghi Autentici d'Italia.\nQualit\u00e0 della vita.\nNegli anni '80 Acquaviva ha rivestito un'importanza strategica ed economica notevole in tutta l'area barese stante la presenza, sul suo territorio, del presidio ospedaliero Miulli e di industrie importanti attive nel settore caseario, dell'impiantistica e dei servizi. Alla met\u00e0 degli anni 90 \u00e8 iniziato il declino e il recesso della piazza acquavivese che, lentamente e complice le scelte degli amministratori locali, ha perso il prestigio di un tempo a vantaggio di altri comuni viciniori. L'ospedale regionale Francesco Miulli e una zona industriale ricca di PMI garantiscono ai residenti un reddito pro-capite fra i pi\u00f9 alti di tutto il Meridione Italiano (dati ISTAT 2007).\nCultura.\nMusei.\nNel Palazzo de Mari era ubicata un'esposizione permanente di reperti archeologici intitolata \"Salentino, alle origini della citt\u00e0\". La collezione constava di un centinaio di ceramiche di origine apula e peuceta, provenienti dalla zona archeologica di Salentino \u2014\u00a0reperti databili tra il VI e il III secolo a.C., rivenuti durante le campagne di scavo effettuate tra il 1976 e il 1979\u00a0\u2014, lame e raschiatoi risalenti all'industria litica del Paleolitico superiore dalla grotta di Curtomartino e altri reperti provenienti dalle zone di Ventauro e Baronaggio.\nTale mostra \u00e8 confluita nell'AMA (acronimo di Acquaviva Museo Archeologico), inaugurato nell'ottobre 2020 e situato sempre nel municipio.\nIstruzione.\nScuole secondarie di II grado.\nHanno sede ad Acquaviva delle Fonti:\nMedia.\nL'informazione cittadina \u00e8 curata dal mensile gratuito \"L'Eco\u2026di Acquaviva\", edito dall'associazione Progetto Spazio 2000 e distribuito gratuitamente, e \"La Piazza\", bimestrale edito dall'associazione omonima. Ad essi si affiancano l'emittente televisiva \"TeleMajg\", che trasmette via etere in forma analogica, digitale e in live streaming, e i giornali telematici \"AcquavivaLive.it\" e \"Acquavivanet\". Attivo anche il sito di informazione \"Acquaviva Partecipa\". \u00c8 presente anche una emittente radiofonica, \"Radio Futura\" (FM 98.500 MHz), con base operativa nella zona industriale.\nTeatro.\nIn piazza Vittorio Emanuele II \u00e8 situato il teatro comunale \"Sebastiano Arturo Luciani\" edificato i primi del Novecento e di propriet\u00e0 comunale. Dal 1983 versa in stato di abbandono a causa della scadenza del contratto di gestione. Negli ultimi anni \u00e8 stato sottoposto a interventi di restauro interni ed esterni al fine di non comprometterne la staticit\u00e0. Attualmente sono allo studio dell'amministrazione comunale ipotesi di utilizzo e/o riconversione della struttura.\nIl 18 dicembre 2011 la compagnia Teatro Eg\u00f2, di Santeramo in Colle, esordisce con \"La Signorina Papillon\", completamente rinnovata, al teatro dell'oratorio di San Domenico Savio di Acquaviva delle Fonti.\nCinema.\nTra il 1930 e il 1931 fu girato ad Acquaviva uno degli ultimi film muti del cinema italiano, intitolato \"Idillio infranto\". Il regista era Nello Mauri e la protagonista femminile sua moglie, l'attrice milanese Ida Mantovani. Il resto del cast era costituito da attori dilettanti, tra cui gli altri due protagonisti: Pasquale Iacobellis e Michele Silecchia.\nAd aprile del 2019 sono state girate ad Acquaviva alcune scene del film \"Tolo Tolo\", con regista e protagonista Checco Zalone. Le riprese sono avvenute in una banca, nel Palazzo de Mari e in alcune vie del centro storico nei pressi della chiesa di Santa Chiara.\nCucina.\nLa citt\u00e0 \u00e8 nota per la cipolla dolce che cresce sulle sua terra, chiamata cipolla rossa di Acquaviva delle Fonti. La produzione \u00e8 molto limitata (circa 200 quintali all'anno) poich\u00e9 la sua coltivazione utilizza ancora metodi tradizionali e rudimentali per preservarne l'aroma e la fragranza. La cipolla rossa di Acquaviva e il suo famoso \"calzone\" sono celebrati con due sagre che si tengono alla fine di luglio e a met\u00e0 ottobre di ogni anno.\nEventi.\nFesta della Madonna di Costantinopoli.\nLa festa patronale della Madonna di Costantinopoli si svolge in quattro giorni culminando nel primo marted\u00ec di settembre.\nGi\u00e0 a partire dalla settimana precedente l'immagine della Vergine viene portata in processione in sette giorni nelle sette parrocchie di Acquaviva (\"peregrinatio Mariae\"). La domenica mattina, dopo la celebrazione, vi \u00e8 il rito dell'Intronizzazione. Il marted\u00ec mattina si celebra in piazza il solenne pontificale, al termine del quale il sindaco consegna le chiavi della citt\u00e0 nelle mani della Protettrice, e la sera l'immagine della Madonna viene portata in processione. La festa religiosa si conclude il mercoled\u00ec sera, quando l'immagine della Madonna esce nuovamente dalla Cattedrale per la processione di saluto intorno a piazza Vittorio Emanuele II.\nLa domenica sera si svolge il corteo storico che rievoca l'ingresso del quadro cos\u00ec come tramandato dalla leggenda (si narra che l'icona provenga da Costantinopoli e che, giunta a Bari via mare, sia stata portata ad Acquaviva su un carro trainato da buoi).\nIl marted\u00ec sera, culmine della festa, secondo una tradizione risalente al 1848 avviene il lancio di una mongolfiera pesante circa un quintale e alta 21 metri.\nInfrastrutture e trasporti.\nStrade.\nLe strade provinciali pi\u00f9 importanti che attraversano il territorio di Acquaviva delle Fonti sono:\nIl casello di Acquaviva delle Fonti immette direttamente sull'autostrada A14 Bologna-Taranto.\nFerrovie.\nLa stazione di Acquaviva delle Fonti si trova sulla ferrovia Bari-Taranto a simile distanza chilometrica dai due capoluoghi, servita da Trenitalia con 36 corse giornaliere e 4 corse con autobus sostitutivi, ed \u00e8 situata sulla direttrice Bologna-Taranto-Reggio Calabria.\nPer servire il Campo dei Missili, negli primi anni 1960 fu costruita la stazione di Le Chiasce, nei pressi della contrada Scappagrano, sul tracciato originario della linea Bari-Taranto.\nAmministrazione.\nAltre informazioni amministrative.\nIl comune di Acquaviva delle Fonti ha fatto parte della Comunit\u00e0 montana della Murgia Barese Sud-Est fino al 2010, anno della sua definitiva soppressione. Esso raggruppava complessivamente 7 comuni della ex Provincia di Bari.\nSport.\nCalcio.\nSi fa menzione all'Unione Sportiva Acquavivese, compagine che milit\u00f2 fra seconda e terza serie calcistica nazionale, la Prima Divisione, fra il 1928 e il 1929 ed esistita almeno fino all'immediato dopoguerra. Dopo il fallimento, nel 2011-2012, dell'ACD Acquaviva fondata nel 1996, il calcio acquavivese \u00e8 rappresentato dall'Atletico Acquaviva (rossobl\u00f9) e dalla Football Acquaviva (biancobl\u00f9), che militano entrambi, per la stagione 2020-2021, nel girone A del campionato di Promozione pugliese.\nLa stracittadina di Acquaviva delle Fonti, ovvero l'incontro calcistico che vede contrapposte le due squadre succitate, \u00e8 noto come derby della Cassarmonica.\nPallacanestro.\nNegli altri sport di squadra, si annovera l'ASD Basket Acquaviva Team, militante nel Campionato di Promozione maschile di pallacanestro.\nPallavolo.\nPer quanto riguarda la pallavolo femminile, nell'estate 2017 \u00e8 stata fondata la VolleyUp, la quale disputa le partite casalinghe presso il palazzetto dello sport \"Tommaso Valeriano\". Per la stagione 2021-2022 milita in Serie C.\nCiclismo.\nIl Gruppo Ciclistico Fausto Coppi, fondato nel 1981, \u00e8 l'associazione sportiva cittadina pi\u00f9 longeva. Esso ogni anno organizza una ciclopasseggiata fine a promuovere l'utilizzo dei mezzi di trasporto ecologici.\nAtletica.\nMolto importante, inoltre, \u00e8 la societ\u00e0 di atletica leggera Amatori Atletica Acquaviva. Storica societ\u00e0 tra le pi\u00f9 importanti a livello nazionale nella disciplina della marcia, \u00e8 fregiata di alcuni titoli nazionali, come l'oro vinto da Giovanni Tomasicchio nei 60 metri piani ai campionati italiani assoluti di atletica leggera indoor 2008.\nSkateboarding.\nNell'ottobre del 2019, presso il centro sportivo \"Tommaso Valeriano\", \u00e8 stato inaugurato il primo parco da skate del paese.\nImpianti sportivi.\nI principali impianti sportivi acquavivesi sono lo stadio Giammaria e il centro sportivo \"Tommaso Valeriano\". Presso lo stadio sono disputate le gare di atletica e le partite di calcio delle suddette squadre, mentre nel palazzetto dello sport quelle di pallavolo."}
{"id": "35834", "revid": "322321", "url": "https://it.wikipedia.org/wiki?curid=35834", "title": "Binetto", "text": "Binetto (\"Ven\u00e9tte\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia.\nGeografia fisica.\nIl comune sorge nella conca di Bari, sui primi rilievi delle Murge, e dista 20\u00a0km dal capoluogo della citt\u00e0 metropolitana. Confina con Bitetto, Grumo Appula, Palo del Colle e Sannicandro di Bari. Una frazione (\"exclave\") del territorio comunale \u00e8 la zona delle Matine, in agro di Bitonto.\nStoria.\nAlcuni reperti archeologici rinvenuti nel 1908 attesterebbero che il territorio binettese era popolato sin dal IV-V secolo a.C..\nIl casale di \"Vinetum\" (in latino \"vigneto\"), fondato presumibilmente in epoca altomedievale e oggetto di devastazioni ad opera dei saraceni, nell'XI secolo ebbe come feudatario un certo Umfredo, probabilmente imparentato con Tancredi d'Altavilla, che lo dot\u00f2 di fortificazioni. Nel 1181 ne era feudatario Roberto \"de Benetto\", che pagava alla corona 260 once d'oro, e nel 1199 Ruggiero di Binetto, giustiziere imperiale. Nel 1268 il feudo venne ceduto da Roberto d'Angi\u00f2 a Roberto da Bari. In seguito pass\u00f2 alle famiglie Nicastro e Moncello, prima di essere donato al barone Cristoforo D'Angelo nel 1507. Nel 1592 venne venduto a Baldassarre Caracciolo che lo trasmise ai suoi eredi e poi alla famiglia Carafa sino al 1650, quando fu venduto al casato De Angelis. Ultimi feudatari furono i d'Amely, dalla fine del Settecento al 1806, quando la feudalit\u00e0 venne abolita in tutto il Regno di Napoli.\nNel 1799, su influsso della rivoluzione napoletana, vi fu innalzato l'albero della libert\u00e0. Libero comune nel 1811, nel 1820 vi ebbe sede una vendita carbonara.\nNel 1927 il comune di Binetto venne soppresso e aggregato a quello di Grumo Appula. L'autonomia amministrativa fu riottenuta solo nel 1946 .\nInoltre si volle unire il comune di Binetto con quello di Grumo Appula e di Toritto per formare un nuovo comune ma il progetto venne respinto.\nMonumenti e luoghi d'interesse.\nLa chiesa dell'Assunta, edificata tra il 1198 e il 1203, presenta gli elementi architettonici tipici del romanico pugliese, con una spoglia facciata a capanna munita di tre portali con archi a tutto sesto e di un semplice oculo in corrispondenza del portale centrale. Nelle nicchie lungo la fiancata sinistra sono collocate alcune statue in pietra.\nL'interno, a tre navate absidate, \u00e8 scandito da pilastri in conci di pietra che reggono la volta a crociera della navata centrale. L'originaria pianta rettangolare \u00e8 stata alterata da manomissioni tarde, quali la costruzione di alcune cappelle laterali e la riedificazione del presbiterio nel Settecento. Vi sono custoditi un fonte battesimale cinquecentesco, un'acquasantiera e alcuni affreschi databili tra il XIV e il XVII secolo.\nNel territorio comunale si trova anche l'autodromo del Levante, in cui si svolgono soprattutto gare motociclistiche.\nSociet\u00e0.\nEtnie e minoranze straniere.\nGli stranieri residenti a Binetto al 31 dicembre 2019 erano , pari all'1,85% della popolazione complessiva.\nInfrastrutture e trasporti.\nFerrovie.\nLa citt\u00e0 dispone di due impianti ferroviari:\nSport.\nImpianti sportivi.\nGli impianti sportivi sono:"}
{"id": "35836", "revid": "322321", "url": "https://it.wikipedia.org/wiki?curid=35836", "title": "Bitritto", "text": "Bitritto (\"Vetr\u00ectte\" in dialetto barese) \u00e8 un comune italiano di abitanti della citt\u00e0 metropolitana di Bari in Puglia.\nGeografia fisica.\nIl comune sorge a nove chilometri circa dal mare, nell'immediato hinterland sud-occidentale del capoluogo, al quale \u00e8 collegato da un'ampia strada provinciale. Il territorio comunale, sulle ultime propaggini della murgia barese, \u00e8 di dimensioni esigue per la presenza di comuni molto vicini. Non sono presenti corsi d'acqua.\nStoria.\nIl nome del borgo medievale (un \"locus bitrictum\" o \"vetrictum\" trovasi citato gi\u00e0 dall'XI secolo) forse alludeva ad una distruzione plurima (\"lat. \"bis-tritum\", cio\u00e8 \"distrutto due volte\"\") oppure, tesi pi\u00f9 accreditata, alla presenza di due torri (attualmente ne resta una soltanto). A lungo soggetto a signorie e vassallaggi, divenne comune indipendente in epoca napoleonica con l'arrivo dei Sanfedisti nel Regno di Napoli.\nPaese di forte emigrazione in passato, la festa patronale (primo marted\u00ec di marzo) rappresenta per molte famiglie un'occasione di riunione. Bitritto ha quindi origini alto-medioevali anche se di recente sono stati portati alla luce residui di civilt\u00e0 risalenti alla preistoria. Sin dalle sue origini l'economia \u00e8 basata sull'agricoltura.\nSociet\u00e0.\nEvoluzione demografica.\nL'evoluzione demografica rispecchia quella degli altri comuni dell'hinterland barese, con il raddoppio della popolazione fra gli anni 1980 e il 2000 a seguito della deurbanizzazione del capoluogo.\nEtnie e minoranze straniere.\nGli stranieri residenti a Bitritto al 31 dicembre 2019 erano , pari al 2,03% della popolazione complessiva. Le comunit\u00e0 pi\u00f9 numerose sono:\nEconomia.\nCentro a prevalente vocazione agricola (coltivazione, trasformazione di prodotti agricoli, con presenza di alcuni oleifici e allevamenti avicoli) fino a pochi decenni or sono, ha attraversato un notevole ampliamento demografico e una terziarizzazione dell'economia per lo sviluppo delle comunicazioni con il capoluogo pugliese, da cui dista meno di dieci chilometri.\nAlcuni progetti di sviluppo dell'area urbana barese verso sud, in direzione dello Stadio San Nicola, coinvolgono direttamente l'abitato.\nInfrastrutture e trasporti.\nIl trasporto pubblico extraurbano da e verso Bari e altri paesi dell'entroterra \u00e8 assicurato con regolarit\u00e0 attraverso linee di autobus Sita Sud (Bari-Santeramo, Bari-Acquaviva, Bitritto-Modugno e Bitritto-Bitetto).\n\u00c8 in corso la costruzione della ferrovia Bari-Bitritto, che collegher\u00e0 il paese con la stazione centrale di Bari, passando attraverso alcuni quartieri periferici della citt\u00e0.\nIl paese si \u00e8 dotato da alcuni anni di una tangenziale per limitare il traffico in quanto comune pi\u00f9 prossimo alla citt\u00e0 sulla strada per Sannicandro di Bari, Cassano delle Murge e Altamura.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio F.C.D. Virtus Bitritto 2003, che ha disputato campionati dilettantistici regionali."}
{"id": "35838", "revid": "125796837", "url": "https://it.wikipedia.org/wiki?curid=35838", "title": "Capurso", "text": "Capurso (\"Cap\u00f9rs\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia. Si trova a circa 6\u00a0km a sud-est del capoluogo. La cittadina \u00e8 nota principalmente per il culto della Madonna del Pozzo, a cui nel 1778 \u00e8 stata eretta una grande basilica, nominata successivamente da Pio IX \"reale basilica pontificia minore\".\nOrigini del nome.\nDeriva dal latino \"Capurtius\" o \"Caprutius\" o da un nome di famiglia 'Capursus' o 'Capudursus' o 'caput ursi' (Capo d'Orso).\nStoria.\nSull'origine del toponimo Capurso ci sono varie interpretazioni alcune delle quali piuttosto fantasiose. Secondo una corrente di pensiero (Pacifico e D'Addosio) il nome della citt\u00e0 sarebbe derivato da Orso, figlio di Ajone, principe di Bari e Benevento, nell'anno 888 d.C. Un'altra teoria, sostenuta dal Roppo (avvocato capursese), fa risalire l'origine del nome a Urso o Ursone, nome molto frequente nel Medioevo. Il poeta Torricella associ\u00f2 il nome della citt\u00e0 all'orsa polare, ma sicuramente la pi\u00f9 suggestiva e affascinante delle interpretazioni \u00e8 quella legata alla leggenda dell'orso che riscuote grandi consensi su base popolare. Secondo tale leggenda, il nome della citt\u00e0 sarebbe derivato dalla testa di un orso (caput ursi), ucciso dai primi abitanti del luogo, posta su un carro e fatta trainare dai buoi. Il paese sarebbe sorto nel punto in cui il carro ferm\u00f2 la sua corsa. Al di l\u00e0 di leggende e interpretazioni suggestive, studi recenti ritengono che la voce Capurso derivi da quei nomi che, nati come appellativi, acquistano poi il valore di sostantivo. Cos\u00ec da locus caprutius (luogo di capre) sarebbe derivato Caprutius e quindi Capurso.\nRecentemente in localit\u00e0 San Pietro \u00e8 stato rinvenuto un villaggio dell'et\u00e0 del rame risalente al 4\u00b0 millennio A.C. e resti risalenti a 10.000-15.000 anni fa.\nL'origine di Capurso \u00e8 da collocare intorno all'anno Mille. Tracce della sua esistenza si ritrovano, anzi, gi\u00e0 prima dell'anno Mille, come si evince dagli affreschi ritrovati nella Grotta di Santa Barbara nell'omonima contrada. Capurso \u00e8 passata attraverso varie dominazioni straniere, subendo spesso devastazioni e rovine. Nel corso dei secoli si sono infatti succedute le dominazioni normanne, sveve e angioine. Solo con l'avvento degli Aragonesi e, soprattutto per merito della politica illuminata della Regina Bona Sforza, la cittadina assume una sua dignit\u00e0 civica. Con la morte della regina Sforza il feudo pass\u00f2 nelle mani dei Marchesi Pappacoda che dominarono Capurso per due secoli dal 1556 al 1775 e per cui volont\u00e0 sorse un palazzo marchesale (spesso impropriamente definito castello) andato per\u00f2 distrutto. La rivoluzione francese ebbe i suoi effetti anche su Capurso nella quale si svilupparono fermenti liberali sostenitori di una Repubblica partenopea in contrapposizione alla dominazione Borbonica. Tale spirito \"rivoluzionario\" si evidenzi\u00f2 anche durante il periodo dei moti carbonari con la presenza di un associazionismo segreto di stampo liberale. Il sacrificio dei capursesi nelle due guerre mondiali \u00e8 testimoniato dalla statua di bronzo presente nella villa comunale. La fine della guerra e del ventennio fascista rappresentano un nuovo punto di partenza per la cittadina che avvia la propria ricostruzione sociale ed economica.\nMonumenti e luoghi d'interesse.\nDal punto di vista architettonico, per Capurso, emerge, prima di ogni altra cosa, il suo centro storico, di impianto tipicamente medievale, con i suoi bassi, con le corti, i gaifi o vignali, gli archi, le viuzze lastricate, su cui si affacciano le pochissime case \u201cpalazziate\u201d, con bugne (palazzo D'Addosio) e antefisse scolpite con dignit\u00e0 artistica.\nEdifici storici.\nGli edifici di maggior pregio architettonico di Capurso sono la Chiesa Madre, del XVI secolo, il convento di San Francesco da Paola, del 1300, i palazzi baronali e il Santuario Basilica della Madonna del Pozzo in stile tardo-barocco.\nA Capurso si conserva un olio su tela recentemente attribuito a Paolo Finoglio, copia di un \"Cristo e l'Adultera\" dello stesso autore conservato a Lecce.\nLaura di Santa Barbara.\nMolto interessante la Laura Basiliana presente nella contrada campestre di Santa Barbara. Al di sotto del livello stradale di un sentiero sterrato nei pressi del cimitero comunale \u00e8 presente una piccola grotta, collocata in una campagna appartenente a privati, nella quale \u00e8 ritratta l'icona di una Madonna. La Madonna di Santa Barbara \u00e8 un'icona bizantina che ritrae la Vergine a mezzo busto che sorregge sul braccio destro il bambino Ges\u00f9 benedicente. Oggi questa importante testimonianza basiliana \u00e8 abbandonata ed in rovina.\nLa Madonna del Pozzo.\nIl culto della Madonna del Pozzo.\nLa devozione verso la Madonna del Pozzo \u00e8 una delle pi\u00f9 importanti nella terra pugliese e in Italia. Il culto di Santa Maria del Pozzo ha origine nel 1705, quando il sacerdote capursese Don Domenico Tanzella affetto da grave malattia, a seguito di una visione della Santa Vergine che lo invitava a bere dell'acqua del pozzo che ancora oggi si trova nella contrada Piscino, guar\u00ec miracolosamente. Il sacerdote il 30 agosto 1705, per rendersi conto del miracolo di cui era stato beneficiato bevendo l'acqua del Piscino, si rec\u00f2 al pozzo e scendendo con delle scale a pioli al suo interno vi trov\u00f2 sulla parete che volgeva a mezzoggiorno un'icona bizantina che ritraeva una Madonna a mezzo busto con in braccio Ges\u00f9 bambino benedicente. Diversi avvenimenti prodigiosi si susseguirono sia nella discesa nel pozzo che nel prelievo dell'icona; infatti le candele utilizzate dal sacerdote e da altri tre uomini per illuminare la cavit\u00e0 del pozzo nella discesa caddero nell'acqua ma non si spensero, e nel momento in cui Don Domenico decise di portare l'icona al di fuori dal pozzo, la stessa prodigiosamente si distacc\u00f2 dalla parete e si port\u00f2 prima nella pozza d'acqua sul piano della cavit\u00e0 e poi tra le braccia del pio sacerdote. Don Domenico sistem\u00f2 provvisoriamente l'icona di Santa Maria nella sua erigenda cappella dedicata a S. Lorenzo. I miracoli in quell'agosto del 1705 furono prodigiosi e immediati e moltitudini di pellegrini incominciarono ad arrivare sempre pi\u00f9 numerosi nel piccolo ed allora sconosciuto paesello di Capurso da ogni dove del Regno di Napoli. Da questi fatti ebbe origine il culto della Madonna del Pozzo.\nI solenni festeggiamenti in onore della Madonna del Pozzo.\nLa festa patronale in onore di Santa Maria del Pozzo, porta a Capurso, nell'ultima domenica d'agosto, una moltitudine di pellegrini. I riti e gli eventi nei giorni di festa sono suggestivi: il venerd\u00ec antecedente la festa grande, la processione del \"Quadro\" che viene portato dalla Cappella del Pozzo al trono allestito nella centrale piazza Umberto I; il sabato, il corteo storico che termina con l'imposizione delle corone auree alla Vergine e a Ges\u00f9 Bambino; la domenica, la processione mattutina dei ceri votivi con l'immagine lignea della Madonna del Pozzo che dura oltre nove ore e, la sera, la folkloristica processione del Carro Trionfale, trainato a braccia dai pellegrini provenienti dalla citt\u00e0 di Bisceglie; il luned\u00ec, la processione con il rientro del \"Quadro\" dalla piazza Umberto I alla Basilica-Santuario. La prima domenica di settembre, si festeggia \"L'ottava della festa\" in onore della Madonna del Pozzo, i solenni festeggiamenti si concludono con questa ultima celebrazione. Per tutto il mese di settembre ed ottobre, dal 2008, per iniziativa dei frati francescani custodi del Santuario, la statua processionale della Madonna del Pozzo, viene portata in pelegrinatio per le citt\u00e0 e comuni nei quali risiedono le \"compagnie\" di pellegrini o che comunque sono legate al culto verso la Vergine di Capurso. \nIl santuario capursese \u00e8 un importante centro di pellegrinaggi, che si svolgono tutto l'anno e in particolare da maggio a settembre. Gli ultimi dati forniti dalla comunit\u00e0 dei frati, pubblicati nel numero del 4 dicembre 2010 dalla rivista del Santuario \"La Madonna del Pozzo\", testimoniano un forte incremento della presenza di pellegrini e visitatori provenienti dall'Italia e dall'estero.\nSociet\u00e0.\nEtnie e minoranze straniere.\nGli stranieri residenti a Capurso al 31 dicembre 2019 erano , pari allo 0,93% della popolazione complessiva. Le comunit\u00e0 pi\u00f9 numerose sono:\nCultura.\nIstruzione.\nA Capurso hanno sede quattro scuole dell'infanzia, due scuole primarie e due scuole secondarie di primo grado. \nLa Biblioteca Comunale \u00e8 intitolata a Giuseppe D'Addosio (1770-1834), gentiluomo e letterato del XVIII secolo.\nCucina.\nTra i prodotti tipici ci sono olio extravergine di oliva e uva da tavola.\nEconomia.\nLe risorse economiche della cittadina sono basate essenzialmente sull'agricoltura, sull'artigianato, sul commercio e sulla piccola industria. \nUna parte \u00e8 riservata al turismo religioso, in piena espansione, per via del culto della Madonna del Pozzo che porta a Capurso pellegrini e visitatori provenienti da tutta Italia e dall'estero.\nInfrastrutture e trasporti.\nLa principale infrastruttura stradale di Capurso \u00e8 la strada statale 100: lo svincolo detto di Capurso porta al centro cittadino, quello della strada comunale Marrone serve la zona industriale.\nLa stazione di Capurso sorge lungo la linea Bari-Putignano-Martina Franca gestita dalle ferrovie del Sud Est.\nLa mobilit\u00e0 extraurbana \u00e8 garantita dalla rete di autobus delle Ferrovie del Sud Est di carattere regionale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn citt\u00e0 si praticano diverse discipline sportive, alcune anche di recentissima promozione, come l'orienteering ed il crossfit.\nNegli sport di squadra, sono praticati a livello agonistico:\nTutti gli sport di squadra disputano i propri incontri casalinghi presso gli impianti comunali del Centro Sportivo Polivalente di via Cellamare: "}
{"id": "35843", "revid": "124440770", "url": "https://it.wikipedia.org/wiki?curid=35843", "title": "Castellana Grotte", "text": "Castellana Grotte (\"Castedd\u00f2ne\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia. Situata sull'altopiano calcareo della Terra dei Trulli e delle Grotte, \u00e8 conosciuta soprattutto per il complesso carsico delle Grotte di Castellana. Il territorio comunale di Castellana Grotte ha un'isola amministrativa (\"exclave\") nel comune di Alberobello e un'altra tra Alberobello e Monopoli. \nGeografia fisica.\nIl territorio di Castellana Grotte, ubicato a circa a sud est di Bari, sorge sull'altopiano calcareo della Murgia dei Trulli e delle Grotte, ad un'altitudine media di e ha un'estensione complessiva di . Esso \u00e8, per costituzione geologica e conformazione fisica del terreno, in tutto simile alle caratteristiche geomorfologiche dell'Alta Murgia. Ha il medesimo aspetto pietroso e roccioso dei rilievi, gli stessi fenomeni carsici di superficie e profondi. Infatti \u00e8 situata al margine di una breve valle carsica chiusa, la valle di Genna, in una zona caratterizzata da doline, lame, grotte, inghiottitoi e voragini. Consta di un nucleo pi\u00f9 antico, dalla pianta irregolare, e di vaste addizioni pi\u00f9 moderne, a vie diritte e ortogonali, che risalgono le pendici della conca, dal lato sud-orientale.\nIl territorio varia, si arriva a toccare i della collina di Genna a meno di dalla citt\u00e0 e i del bosco dell'Orbo nei pressi del Barsento. Ci\u00f2 rende mite il clima su queste colline che si affacciano, da un lato, a levante, guardando verso l'Adriatico e dall'altro lato verso l'interno della Murgia pi\u00f9 alta. mIl territorio boschivo dell'agro castellanese si estende per lo pi\u00f9 verso sud. L'originaria vegetazione spontanea del territorio ha subito, nel corso del tempo, notevoli trasformazioni a causa dei continui disboscamenti. Le presenze arboree pi\u00f9 diffuse nei boschi sono alcune specie di querce, come il leccio, la roverella e il fragno, a volte in presenza mista. Appartiene alla Regione Agraria n. 6 - Murge di Castellana.\nGrotte di Castellana.\nLe Grotte di Castellana sorgono a meno di due chilometri dall'abitato nelle Murge sud orientali a , altopiano calcareo formatosi nel Cretaceo superiore circa novanta - cento milioni di anni fa.\nLa visita turistica si snoda per ma l'itinerario pi\u00f9 lungo richiede due ore e si sviluppa per , tra caverne e voragini. L'ingresso naturale \u00e8 costituito da un'enorme voragine a cielo aperto, profonda una sessantina di metri, denominata la Grave. Dalla Grave alla Grotta Nera o della Lupa Capitolina, dopo aver superato il Cavernone dei Monumenti, superato la Calza e successivamente la Caverna della Civetta, attraversato il Corridoio del Serpente, la Caverna del Precipizio e il Piccolo Paradiso, si scorre per il lungo Corridoio del Deserto detto anche il Grand Canyon sotterraneo (di una colorazione rossiccia dovuta alla presenza in tale tratto di minerali ferrosi) si raggiunge la Caverna della Torre di Pisa, il laghetto di stillicidio, il Corridoio Rosso, la Caverna della Cupola e infine passando dal laghetto di Cristalli, si giunge nella luminosa\nGrotta Bianca. Tutto costituito da concrezioni stalattitiche e stalagmitiche e da gallerie intercalate dall'aprirsi improvviso di caverne.\nGeografia antropica.\nUrbanistica.\nOsservando la pianta della citt\u00e0, la parte antica di Castellana, di tipo urbano-medievale, \u00e8 nettamente distinta dal resto del centro sviluppatosi dal '600 al '800, posta all'esterno delle vecchie mura e torri, e caratterizzato da strade lunghe e parallele.\nLe stradine della zona storica, convergenti in Largo San Leone Magno in cui vi si affaccia l'omonima chiesa, sono ancora lastricate da basolato in locale pietra calcarea, e molte di esse conservano i caratteristici cordoli.\nNei numerosi altri viottoli, invece, vi si scorgono chiese, palazzi signorili, archi e case bianche.\nFra le antiche porte di accesso alla citt\u00e0 vi erano \"Porta Grande\" con la \"Torre delle Armi\", nella quale risiedevano gli armigeri, ed \u00e8 localizzata nei pressi dell'attuale omonimo largo, un tempo adibito ad un grande orto e circondato da case e botteghe artigianali. \"Largo Portagrande\" coincide col punto pi\u00f9 depresso di un ampio bacino pluviale, nel quale si aprono le gravinelle, incisioni naturali della roccia calcarea scavate dalle acque meteoriche, tipiche della Murgia. Nel lato opposto del largo vi \u00e8 il rione del \"Casalicchio\" annesso all'ex convento dei frati Paolotti.\n\"Porta della Gabella\", esistente fino al 1792, era ubicata nell'attuale imbocco di \"Via Trento\", e apriva un varco che portava alla chiesa di San Leone Magno. Prende il suo nome da un'antica tassa per la molitura del grano, la gabella, e nelle immediate vicinanze vi erano i mulini pubblici e un grande forno per la panificazione.\nDistrutte le cinta murarie, furono costruite nuove strade che la collegavano alle altre \"porte\" principali: \"Porta Nuova\" (ubicata al termine di \"Via Giovanni Bovio\"), \"Porta delle Olive\" e \"Porta P\u00e8ntimi\".\n\"Porta delle Olive\", adiacente l'imbocco di \"Via Madonna degli Angeli\" e la cui esistenza risale fino al 1700, era cos\u00ec conosciuta per il paesaggio, dominato da quattro maestosi ulivi, che offriva appena al di fuori delle mura cittadine. Sempre nei pressi, sorgevano le \"Vigne della Piazza\", nel punto in cui ora vi \u00e8 \"Piazza Nicola e Costa\".\n\"Porta P\u00e8ntimi\", anch'essa risalente sino al 1700 e situata nei pressi della \"chiesa di Santa Rosa\", prende il nome dalla vicina bancata calcarea affiorante dal terreno, \"pentimi\" appunto.\nNel corso del tempo vennero aggiunte e spostate ulteriori porte a causa dell'espansione del nucleo abitato. Quindi, per l'allargamento della cerchia muraria, \"Porta delle Olive\" fu spostata attorno al '700 mantenendo il suo nome originario, e lo stesso successe per \"Porta Caroseno\", conosciuta anche come \"Porta della Frascina\".\nAl giorno d'oggi delle antiche torri ci \u00e8 arrivato ben poco. Pertanto \u00e8 ancora possibile distinguere la \"Torre Nuova\", comunemente chiamato \"Castello\", ubicato nell'attuale \"Via Fratelli Bandiera\" (conosciuta anche come \"Via del Castello\"). Si tratta di un bastione cilindrico del '400, unico superstite della vecchia cinta difensiva assieme alle mura ad esso annesse in un cortile privato.\nDalla sua cima si scorge una scultura dedicata a \"Maria da Castellana\" o \"La Castellana\" la quale, secondo una leggenda, insieme alle sue due figlie avrebbe trovato riparo nei boschi l\u00ec vicino a seguito della morte del marito, il Castellano di Bari, avvenuta in un tremendo assalto saraceno nel 978 alla citt\u00e0 di Bari.\nStoria.\nLe origini.\nCastellana nasce nell'alto Medioevo grazie alla colonizzazione operata dal Monastero di San Benedetto di Conversano nel X secolo, precisamente nel 901. Ci\u00f2 \u00e8 testimoniato da una pergamena che si riferisce all'atto di vendita di Ermenefrido, figlio di Ermuzio, e sua moglie Trasisperga a favore di Ianniperto. Il documento parla di un Castellano Vetere e di un Castellano Novo. Nel 1098 il Conte Goffredo di Conversano, di origini normanne, dona a San Benedetto tutto il territorio e consente all'abate di radunarvi gente per popolarlo.\nLa sua fondazione ufficiale viene fatta risalire nel dicembre 1171, quando l'Abate Eustasio don\u00f2 il feudo di Castellano con buone condizioni di vassallaggio a due otrantini, Nicola e Costa, nel tentativo di ripopolare l'agglomerato di case esistenti, molte delle quali andate distrutte nel corso delle contese tra Ruggero II di Sicilia e i dinasti normanni, per goderne nuovamente delle rendite.\nIl borgo vicus ricostruito ben presto si costituisce in universitas ed, in questo periodo \u00e8 collocata la presunta visita di Federico II di Svevia e della sua sosta di una notte sotto l'ormai inesistente Olmo di Porta Grande.\nDurante la dominazione sveva il monastero conversanese di San Benedetto viene abbandonato, e nel 1226 Papa Clemente IV concede il convento di Conversano a un gruppo di monache cistercensi fuggite dalla Morea, regione della Grecia centrale. A loro vengono assegnate tutte le propriet\u00e0 dell'antica abbazia, compresa Castellana, e la giurisdizione ecclesiastica: ovvero la potest\u00e0 ordinaria su clero e popolo di Castellana pi\u00f9 il diritto di impugnare il pastorale e cingere la mitra.\nNei primi anni del quattrocento, Castellana cerc\u00f2 di liberarsi dalle dipendenze feudali della Contea di Conversano e dalla badessa del monastero benedettino di Conversano a cui versava le decime. Approfittando della lotta che imperversava la casata dei d'Angi\u00f2 per il trono del Regno di Napoli, nel 1407 trecento giovani castellanesi, guidati dal valoroso Ottavio da Castellana, si schierarono dalla parte del Re Ladislao d'Angi\u00f2 all'assedio di Taranto contro Maria d'Enghien, sorella della badessa e vedova del principe Raimondo Orsini Del Balzo. Ammirati per le loro prove di valore, i combattenti castellanesi passarono alle cronache come i \"Leoni di Fortezza\". Ottenuta la vittoria con la resa di Maria d'Enghien, con a seguito il suo matrimonio risolutore col re Ladislao d'Angi\u00f2, Castellana ottenne il privilegio promesso.\nDopo la morte di Ladislao, nel 1426, la Regina Giovanna II di Napoli nomina duca di Bari il nobile abruzzese Giacomo Caldora, il quale ottenne, tra gli altri, anche il territorio di Castellana. I Caldora ebbero potere sino al 1440 quando Antonio Caldora, figlio primogenito di Giacomo e suo successore al titolo di duca di Bari, venne spodestato dal viceduca Marino Reguardati da Norcia, che offr\u00ec l'intero ducato, assieme a Castellana, a Giovanni Antonio Orsini del Balzo, principe di Taranto e figlio di Maria d'Enghien dal suo primo marito.\nNel 1456, Castellana e l'intera contea di Conversano (comprendente anche i centri di Casamassima, Castiglione, Noci e Turi) costituirono la dote di Caterina, figlia di Giovanni Antonio Orsini Del Balzo, andata in sposa al duca d'Atri Giulio Antonio Acquaviva. Gli Acquaviva, che detennero i diritti feudatari fino alla loro abolizione nel 1806, furono feudatari pi\u00f9 umani verso il popolo, mettendo in condizione i coloni di divenire piccoli proprietari che trasformarono il territorio, coltivando uva e grano e traendone rilevanti benefici economici.\nAlluvioni a Castellana Grotte.\nIl disboscamento selvaggio delle alte colline vicine alla citt\u00e0 si concluse nel '700, quando le acque pluviali, non pi\u00f9 trattenute dai boschi, allagarono il paese. Frequenti allagamenti (quattordici documentati fra il 1674 e il 1905) causarono numerose vittime e danni.\nDa ricordare soprattutto l'alluvione del 1674 che provoc\u00f2 oltre 100 vittime, quella del 28 agosto 1741, in cui l'acqua attinse a Largo Porta Grande a circa sei metri d'altezza, e quella del 9 novembre 1896 che provoc\u00f2 4 vittime e rese inabitabili oltre 600 abitazioni causando danni considerevoli ai 2000 abitanti nella parte pi\u00f9 bassa del paese.\nL'emergenza fu risolta con la costruzione, dal 1911 al 1913 ad opera del Genio Civile, del Canalone che colleg\u00f2 le gravinelle alla gravina di San Jacopo. In pi\u00f9 le costruzioni di nuove abitazioni avvennero non pi\u00f9 in valle ma in cima alla collina, dai di Largo Porta Grande ai dove \u00e8 situato l'attuale centro della citt\u00e0 nei pressi della casa comunale.\nTabella delle inondazioni avvenute a Castellana Grotte\nLa \"svolta turistica\": la scoperta delle Grotte di Castellana.\nNel 1938 la cittadina subisce una svolta turistica, grazie alla scoperta delle grotte da parte del professore Franco Anelli coadiuvato da Vito Matarrese (che in seguito scoprir\u00e0 lui stesso la Grotta Bianca). Nel 1950 il nome del Comune fu mutato da Castellana in Castellana Grotte, in omaggio alla scoperta.\nLa pestilenza e il miracolo.\nNel 1690, molto probabilmente per via di un carico di merci infetto attraccato nel porto di Monopoli, una terribile epidemia di peste si diffuse nel territorio a sud-est di Bari. Complici le carenti condizioni igieniche, la malattia si diffuse rapidamente, mietendo numerose vittime che decimarono la popolazione.\nA Castellana la peste arriv\u00f2 il 23 dicembre 1690 e furono registrati 22 decessi, come attestato da documenti notarili del notaio Giacobbe Fanelli. La situazione cambi\u00f2 durante la notte fra l'11 e il 12 gennaio 1691 quando due sacerdoti, don Giuseppe Gaetano Lanera e don Giosafat Pinto, pregarono incessantemente la Madonna detta della Vetrana per liberare la popolazione dalla peste.\nDalla Madonna della Vetrana (appellativo che, secondo alcune fonti, deriverebbe da \"veterana\", cio\u00e8 \"antica\"; secondo la tradizione popolare, invece, \"vetrana\" proverrebbe dall'omonimo termine dialettale, con cui si indicava la peste), ritratta in un quadro risalente al XIV secolo e ubicato in una chiesetta rupestre non lontano dal centro abitato di Castellana, i due sacerdoti ebbero sia pur separatamente la stessa ispirazione: ungere i bubboni dei malati con l'olio del lume che ardeva perennemente accanto a quello stesso quadro. Cos\u00ec facendo, e dando fuoco a tutto ci\u00f2 che era stato in contatto con il morbo, da quel 12 gennaio a Castellana pi\u00f9 nessuno mor\u00ec di peste. Tutti attribuirono subito la liberazione dalla peste alla miracolosa intercessione della Vergine e la sua venerazione crebbe, tanto che le autorit\u00e0 sacre e laiche castellanesi, in segno di gratitudine, decisero di festeggiare ogni anno l'evento.\nMonumenti e luoghi d'interesse.\nArchitetture religiose.\nIntitolata a san Leone Magno come da epigrafe sulla facciata, \u00e8 stata edificata nel 1383 ampliando una gi\u00e0 esistente chiesa romanica a cui venne annessa una torre normanna difensiva, poi convertita in campanile.\nAi lati della facciata principale si ammirano le statue di Leone Magno e di Giovanni Battista, fino ad allora collocate internamente sull'altare maggiore, mentre sul fastigio vi \u00e8 la scultura della \"Madonna Consolatrice\". L'interno, suddiviso in tre larghe navate, \u00e8 abbellito da arcate e da un affresco scoperto e restaurato di recente (1970) in stile tardo-gotico, dalle sculture di Aurelio Persio e dalle pregevoli tele di Andrea Miglionico e del castellanese Vincenzo Fato.\nLa parete di fronte all'altare maggiore \u00e8 dominata da un maestoso organo. Notevole la presenza della cappella dedicata al Corpus Domini in cui nel paliotto dell'altare si ammira un'immagine raffinata della Madonna col Bambino.\nSorge su uno dei cinque colli di Castellana a .\nIn origine vi era una piccola chiesa, gi\u00e0 documentata nel '200 e '300, intitolata alla \"Santa Maria Veterana\". Fu costruito nel 1691 per volont\u00e0 del popolo castellanese come ringraziamento alla \"Madonna della Vetrana\", che aveva liberato il paese dalla terribile peste del 1690. I Frati Alcantarini vi si insediarono nel 1714. Questi frati secondo le testimonianze storiche si recavano nella chiesa dei Santi Medici di Alberobello. L'interno della chiesa, a croce latina con volta a botte, \u00e8 arricchito da pregevoli stucchi mentre, nel transetto, quattro pilastri in pietra con capitelli sostengono la cupola. Nel transetto ci sono due altari barocchi a stucchi decorati. A sinistra dell'altare maggiore si custodisce, in una piccola cappella, l'immagine della Madonna della Vetrana davanti alla quale arde, da pi\u00f9 di tre secoli, una lampada a olio. Di semplice struttura \u00e8 il chiostro, formato da arcate a tutto tondo e dal quale si accede a un presepio permanente costruito nel 1968.\nIl convento possiede una ricca biblioteca di antichi volumi di storia, filosofia e teologia. All'interno della chiesa si trovano le statue di: san Pasquale Baylon, san Pietro d'Alc\u00e0ntara, san Francesco d'Assisi, sant'Elisabetta d'Ungheria, sant'Antonio di Padova, e san Pio da Pietrelcina.\nSorta su una preesistente chiesetta del XIV secolo dedicata a Santa Maria Annunziata, la chiesa \u00e8 stata costruita nel 1651, annessa al convento (oggi adibito a Municipio) dei Frati Conventuali, gi\u00e0 insediati dal 1418.\nNella navata unica a croce latina, presentata con un armonico insieme in pietra nuda e intonaco a calce, dallo stile tardo-rinascimentale, vi sono i sette grandiosi altari in pietra locale, opera di Fra' Luca Principino, frate Conventuale a Castellana. La facciata esterna, in pietra bugnata, \u00e8 di un sobrio barocco.\nChiesa costruita extra moenia sulla via per Putignano, \u00e8 risalente al XVI secolo, come attestata da documenti notarili. La facciata frontale esterna, conferita in stile barocco nel XVIII secolo, \u00e8 tripartita da lesene, suddivisa in due ordini. Ai lati in basso vi sono presenti due nicchie con statue rispettivamente di San Pietro e San Giovanni Battista. Nell'ordine superiore, con finestrone timpanato, vi sono figure di angeli e la statua della \"Madonna in trono\".\nL'interno della chiesa conserva l'aspetto originario del XVI secolo, caratterizzato da navata unica con arcate a sesto acuto. Notevole \u00e8 la presenza del dipinto della \"Madonna del Caroseno\" e di tele del pittore castellanese Vincenzo Fato.\nSettecentesca, ospita pregevoli opere. Sobrie decorazioni rivestono anche l'ottocentesco confessionale in legno posto sotto la prima arcata di sinistra. Molto imponente la cupola che ricopre il tetto.\nNella frazione detta \"Genna\" (il cui nome appare per la prima volta in un documento del 944) \u00e8 presente la chiesa di San Nicola. Questa chiesa campestre, che sorge a , a poco pi\u00f9 di dalla citt\u00e0 e a pochi metri dalla collina di Genna da cui trae il nome, \u00e8 posta all'incontro di ben sette strade. Fu costruita nel sedicesimo secolo, quando la zona era abitata e coperta di vigne con al centro la chiesa.\nSociet\u00e0.\nEtnie e minoranze straniere.\nGli stranieri residenti nel comune nel 2013 erano . Di seguito sono riportati i gruppi pi\u00f9 consistenti:\nCultura.\nCinema.\nIl peculiare ambiente interno alle grotte di Castellana le rende uno scenario particolarmente adatto alle riprese cinematografiche.\nTra i film girati ci sono:\nEventi.\nLe \"Fan\u00f2ve\".\nLa \"Festa delle Fan\u00f2ve\" \u00e8 una manifestazione religiosa radicata nella tradizione popolare castellanese. L'accensione dei caratteristici fal\u00f2 avviene l'11 gennaio. Le Fan\u00f2ve sono grosse cataste di legno che vengono fatte ardere in tutto il paese nel corso della notte. La festa \u00e8 il riconoscimento alla Madonna della Vetrana che, secondo la tradizione, pose fine all'epidemia del 1691. I visitatori assaggiano volentieri i prodotti tipici offerti da chi ha allestito la \"fan\u00f2va\", quali taralli, ceci e fave abbrustolite, solitamente accompagnati da un bicchiere di vino.\nIl giorno dopo, il 12 gennaio, la statua della Madonna della Vetrana viene portata, con solenne processione, dal convento dei frati minori in citt\u00e0, nella chiesa matrice di San Leone Magno, restandoci per una settimana di fronte alla venerazione riconoscente dei numerosi fedeli che la visitano. La Festa delle Fan\u00f2ve \u00e8 preceduta dalla Diana, una processione che parte da piazza Nicola e Costa alle tre del mattino. I fedeli che vi partecipano sono accompagnati dalla locale Banda Cittadina che esegue un'antica nenia popolare. Scopo della processione \u00e8 effettuare la tradizionale questua andando in giro per i frantoi del territorio, per raccogliere l'olio con cui alimentare, per il resto dell'anno, la lampada votiva posta ai piedi della sacra effigie della Madonna della Vetrana.\nLa Festa d'aprile.\nLa solenne festa principale si svolge nell'ultimo weekend di aprile fra luminarie, processioni, concerti di varie bande e fuochi pirotecnici in onore della Madonna della Vetrana. Nel giorno principale, l'ultima domenica di aprile, alle ore 12:00 si tiene una processione con statue dei santi e la Madonna della Vetrana.\nLa Consolatrice.\nFesta particolarmente semplice e intima, che segna la fine delle ferie, il 21 agosto. Con processioni solenni si venerano la Madonna Maria SS. Consolatrice e San Leone Magno, antichi patroni di Castellana ora compatroni.\nFesta del Caroseno e Sagra del Pollo e del Coniglio.\nDal 1692 viene festeggiata la Madonna del Caroseno, rendendo omaggio al \"Caroseno di Maria\" che evince il ruolo della vergine come madre del popolo. Festa molto sentita anche dal territorio circondario, il 7 e l'8 settembre si arricchisce con la \"Sagra del Pollo e del Coniglio\", in cui vengono allestite caratteristiche vetrine satiriche e grandi tavolate imbandite per le strade con le macellerie del paese.\nEconomia.\nAgricoltura e allevamento.\nPrevalentemente l'economia castellanese \u00e8 agricola. Negli ultimi decenni i vasti vigneti sono stati sostituiti dalle coltivazioni del ciliegio, dell'olivo e del mandorlo.\nGli ulivi, sparsi su tutto il territorio anche in centenari uliveti allineati, sono prevalentemente del tipo Cima di Mola, variet\u00e0 apprezzata per l'olio che vi si ricava.\nL'olio extravergine ricavato dalla \"Cima di Mola\" per almeno il 50%, \u00e8 accompagnato dalla denominazione di origine controllata \"Terra di Bari\", con menzione geografica aggiuntiva \"Murgia dei Trulli\", a cui Castellana appartiene.\nNotevoli restano peraltro anche le produzioni di uva, che pone Castellana nel comprensorio delle strade dei vini DOC della Murgia Carsica, e quelle di mandorle e ortofrutta che costituiscono la materia prima per la locale industria conserviera ed enologica.\nIl patrimonio zootecnico \u00e8 composto prevalentemente da bovini per la produzione di latte e carne.\nArtigianato e industria.\nFiorenti le numerose aziende di attivit\u00e0 artigianali per la produzione di prodotti tessili, eno-gastronomici, arredamento e industriali.\nTurismo.\nIl turismo \u00e8 maggiormente sviluppato grazie alle centinaia di migliaia di turisti che ogni anno visitano le caratteristiche grotte.\nInfrastrutture e trasporti.\nOspedale.\nMolto importante \u00e8 l'ospedale specializzato in gastroenterologia \"Saverio de Bellis\" - IRCCS in Via Turi.\nStrade.\nIl comune \u00e8 attraversato dall'ex strada statale 377 delle Grotte (riclassificata come strada provinciale 237) che conduce a Monopoli e Putignano. \u00c8 inoltre servito dalla ex strada statale 634 delle Grotte Orientali (SS 634), ora strada provinciale 240 delle Grotte Orientali (SP 240) che la collega a Conversano, Rutigliano, Capurso e Triggiano. Vi sono inoltre le provinciali per Polignano a Mare SP 120, Alberobello SP 96, si arriva anche alla Selva di Fasano, in provincia di Brindisi tramite la SP146.\nIl territorio di Castellana Grotte comprende anche altre strade minori e secondarie, dette \u201cVie vecchie\", come la Via Vecchia Putignano, percorrendo la quale si pu\u00f2 raggiungere Putignano.\nFerrovie.\nCastellana Grotte \u00e8 sede di due stazioni ferroviarie delle Ferrovie del Sud Est (linea Bari-Taranto): \"Castellana Grotte\" in centro e \"Grotte di Castellana\" nei pressi delle Grotte.\nAutobus regionali.\nGli autobus delle Ferrovie del Sud Est garantiscono il collegamento tra Castellana Grotte e le citt\u00e0 del comprensorio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel comune hanno sede le seguenti societ\u00e0 sportive: la squadra di calcio Associazione Sportiva Dilettantistica Castellana 1928 e le societa di pallavolo maschile New Mater Volley, Materdomini Volley, Project Volley A.S.D e Testone Volley . La compagine di pallavolo femminile Florens Volley Castellana Grotte, fondata nel 1964, ha cessato la sua attivit\u00e0 nel 2011."}
{"id": "35844", "revid": "1543377", "url": "https://it.wikipedia.org/wiki?curid=35844", "title": "Cellamare", "text": "Cellamare \u00e8 un comune italiano di abitanti della citt\u00e0 metropolitana di Bari in Puglia. Vi si conserva il vecchio castello baronale di origine medievale (XIII secolo), ma ricostruito e riadattato da fortezza militare a residenza signorile nel XVI secolo. Nelle campagne, sulla via per Rutigliano, si conserva un menhir di imprecisata datazione.\nGeografia fisica.\nIl centro abitato \u00e8 12\u00a0km a sud-est della citt\u00e0 di Bari.\nIl territorio comunale \u00e8 posto ai margini meridionali della conca di Bari; confina con Capurso, Casamassima e Noicattaro, risultando il comune meno esteso dell'intera citt\u00e0 metropolitana.\nStoria.\nPreistoria.\nNel territorio di Cellamare non vi sono tracce di insediamenti risalenti all'et\u00e0 della pietra. Solo verso il XV secolo a.C., nell'et\u00e0 del bronzo, la vita si affaccia nella zona detta \"Cocevole\", ad un paio di chilometri dal paese, sulla via vecchia per Casamassima. \u00c8 qui che si svilupp\u00f2 il primo insediamento nell'area dell'odierna Cellamare.\nDai numerosi reperti ritrovati nella zona \u00e8 facile dedurre che si tratt\u00f2 di un insediamento di eccezionale importanza e che occup\u00f2 una grande area di territorio. La posizione favorevole derivava dal fatto che l'avvallamento che oggi si osserva era un importante via canale (solco torrentizio) che partiva da Monte Sannace, presso Gioia del Colle, proseguendo in direzione della vicina Cellamare e di \"Azetium\", che si trovava tra Noicattaro e Rutigliano, e passando dinanzi alla chiesetta rurale dell'Annunziata, nel territorio di Rutigliano, sfociava nell'Adriatico dove oggi \u00e8 la baia di San Giorgio a sud di Bari.\nLe attivit\u00e0 praticate erano la pastorizia e l'agricoltura. La maggior parte dei reperti, riportati in superficie durante i lavori di trasformazione delle colture, \u00e8 andata persa. Non sono pochi i contadini, i pi\u00f9 anziani, che possono testimoniare che gli aratri meccanici hanno fatto riaffiorare decine di lastroni calcarei, cocci, anse ed oggetti di pietra. Nella stessa zona si trovano, come dicono i contadini, i \"paretoni\". Si tratta delle \"muragge\", ossia muri formati di pietre, poste le une sulle altre con bravura e perizia, senza malta, a secco.\nDiversi storici ritengono si tratti di monumenti sepolcrali, i \"dolmen\". Esistono tre principali tipi di dolmen: il primo \u00e8 costituito da una galleria con lastroni di pietra laterali, sormontati da altri lastroni, poi coperti da un cumulo di pietrame a forma ellittica; il secondo consiste in un sarcofago in pietra, ricoperto come il precedente da pietrame a forma ellittica; il terzo, pi\u00f9 modesto, consta di un piccolo sarcofago monolitico coperto da un minuscolo cumulo di pietre. Quest'ultimo tipo \u00e8 quello presente nel territorio di Cellamare, in agro Cocevole.\nMedioevo.\nLe origini di Cellamare si fanno risalire al secolo XI; l'unico documento attendibile in tal senso pu\u00f2 essere considerato uno statuto delle citt\u00e0 e delle terre appartenenti all'Arcidiocesi di Bari, compilato nel 1171 dall'arcivescovo Rainaldo nel quale per la prima volta si cita una localit\u00e0 di nome Cellamare o Cellamarii.\nAlcuni storici sono invece concordi nel segnalare l'esistenza di questo sito o villaggio di pastori e contadini in concomitanza con le escursioni saracene. Si racconta infatti che nel 988 i Saraceni attuarono una delle pi\u00f9 feroci incursioni nel territorio intorno a Bari, depredando le popolazioni ed incendiando le loro abitazioni. Dopo aver distrutto Ceglie e Valenzano si trasferirono nel territorio di Capurso, ma qui furono respinti ed uccisi dai capursesi e cellamaresi. La zona ancora oggi viene chiamata Massaracina per ricordare il massacro dei saraceni.\nIn quanto al toponimo \"Cellamare\" gli storici rimandano all'episodio riguardante l'arcivescovo di Bari Giovanni V, che a seguito della distruzione di Bari perpetrata dal sovrano normanno Guglielmo il Malo si rifugi\u00f2 col suo seguito nel territorio che da allora mut\u00f2 il nome da Cella Amoris in Cella Amaris per sottolineare il dolore degli esuli.\nSi ignora come e quando Cellamare si tramut\u00f2 in feudo. Il primo signore di cui si hanno notizie \u00e8 Roberto Venato. Gli successe il fratello Galeotto Venato, morto nel 1294. Con la sua scomparsa il feudo di Cellamare pass\u00f2 al Regio Fisco, cio\u00e8 allo Stato per mancanza di eredi. Trasformatosi nuovamente in feudo nel 1407, Cellamare fu appannaggio di diverse famiglie (Sandionigi, Di Sangro, Marra, Giudice Caracciolo), fino a quando con l'avvento di Murat pass\u00f2 al regno di Napoli.\nIl santo patrono: sant'Amatore.\nAmatore nacque a Tucci, identificabile oggi con Martos in Andalusia. Apprese dai genitori ad amare Dio e il prossimo, specie i sofferenti. Perduta la madre, il padre prese Amatore e gli altri figli e si trasfer\u00ec a Cordova per mandarli a scuola. Il suo maestro fu il dotto e santo vescovo Eulogio, anch'egli futuro martire.\nInfuriando la persecuzione musulmana, si un\u00ec ad un monaco di nome Pietro, a Ludovico (fratello di Paolo, diacono e martire), entrambi cordovesi, e si lanci\u00f2 con loro alla conquista delle anime. Furono catturati e trucidati, e i loro corpi furono gettati nel fiume Guadalquivir il 30 aprile 855. Dopo alcuni giorni i tre cadaveri, trovati sulla spiaggia di Beta, furono raccolti da mani pietose.\nIl papa Clemente X dava la reliquia insigne di sant'Amatore al Duca di Giovinazzo, Domenico De Iudice, mossosi a Roma in missione di ubbidienza con Pietro di Aragona, luogotenente del Re di Napoli. Il Duca di Giovinazzo la donava a Cellamare verso l'anno 1670.\nMonumenti e luoghi d'interesse.\nChiesa della Santissima Annunziata.\nL'attuale chiesa della Santissima Annunziata \u00e8 costruita sulle fondamenta di un'altra antica chiesa, edificata dall'arcivescovo Rainaldo (1171-1188). La nuova chiesa fu costruita nel 1854 sotto l'arcivescovo di Bari Michele Basilio Clary, come si rileva dall'epigrafe posta sotto l'architrave della porta maggiore.\nLa pianta \u00e8 ad una navata con tre cappelle per lato. All'interno \u00e8 possibile ammirare un pregevole dipinto su tavola raffigurante lo \"sposalizio di Santa Caterina\". Il dipinto \u00e8 attribuito alla scuola fiorentina del XII secolo.\nSullo stesso piano della facciata si eleva la torre campanaria, costituita da grossi conci in pietra e divisa in due ordini. Quello inferiore ha una luce quadrilobata in cornice circolare; l'ordine superiore, che si sopraeleva dall'altezza della chiesa, \u00e8 la cella campanaria con lesene angolari e bifore.\nTorre dell'Orologio.\nLa Torre Civica, comunemente chiamata Torre dell'Orologio, si erge in largo Don Bosco di fronte alla chiesa matrice. Realizzata nel 1923, \u00e8 composta da un basamento trapezoidale. Una piccola scaletta interna conduce al piano del loggiato dotato di quattro bifore, una su ogni lato, costituite da tre colonnine in pietra locale. Il secondo piano \u00e8 decorato da una scultura a bassorilievo che raffigura lo stemma comunale.\nIl menhir di Cellamare.\nIn territorio di Cellamare, e precisamente al confine con il territorio di Noicattaro, strada della Cappella, sulla via per Rutigliano, \u00e8 ubicato un menhir. Quel blocco di pietra, su cui \u00e8 incisa la parola \"NOJA\", ha un grande valore archeologico ed ha millenni di vita.\nCome i dolmen, anche i menhir, per molto tempo, hanno stuzzicato la fantasia popolare. Il significato di questi monoliti \u00e8 tuttora oggetto di studi. Diversi sostengono che la loro funzione fosse quella di segnalare il confine tra territori. Non manca chi sostiene che fossero punti di riferimento per la viabilit\u00e0 dell'epoca.\nIl termine proviene dal bretone e letteralmente significa \"pietra lunga\" (\"men\"=pietra, \"hir\"=lunga). Il menhir di Cellamare \u00e8 un segno dimostrativo (forse unico) del sistema antico divisionale dei territori amministrativi.\nSociet\u00e0.\nEtnie e minoranze straniere.\nGli stranieri residenti nel comune al 31 dicembre 2016 erano 26.\nCultura.\nIstruzione.\nCellamare dispone di una scuola materna, una scuola elementare e una scuola media.\nTelevisione.\nNell'aprile del 2015 si sono svolte delle riprese nel centro storico di Cellamare per la sitcomedy \"I Comisastri 3\" di Piero Bagnardi, in onda sulla rete locale \"Antenna Sud\".\nEventi.\nL'ultima domenica di aprile per l'intera mattinata \u00e8 presente il cosiddetto mercato generale. Nel pomeriggio c'\u00e8 il corteo storico per rievocare la consegna delle reliquie di sant'Amatore alla chiesa matrice di Santa Maria Annunziata.\nLa domenica successiva, che \u00e8 la prima di maggio, c'\u00e8 la celebrazione eucaristica officiata nella chiesa di Santa Maria Annunziata, e la processione. In serata fuochi artificiali e concerto di musica classica in piazza Aldo Moro.\nInfrastrutture e trasporti.\nIl principale asse viario che serve Cellamare \u00e8 la Strada statale 100 di Gioia del Colle che corre a ovest del centro urbano.\nLa stazione ferroviaria pi\u00f9 vicina \u00e8 a 4\u00a0km, nel comune di Capurso, sulla linea ferroviaria delle Ferrovie del Sud-Est. Gli autobus delle Ferrovie del Sud-Est collegano, comunque, Cellamare con i comuni di Bari, Capurso, Triggiano, Noicattaro e Rutigliano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLe due squadre di calcio di Cellamare sono: l'A.S.D. Cellamare 2005, che milita nel girone A pugliese di promozione, e A.S.D. New Team Cellamare, fondata nel 2008, che ha disputato il campionato regionale di Seconda Categoria. Per la pallavolo, la Polisportiva Libertas ASD 1979 milita in prima e seconda divisione maschile."}
{"id": "35846", "revid": "1632387", "url": "https://it.wikipedia.org/wiki?curid=35846", "title": "Gioia del Colle", "text": "Gioia del Colle (\"Scioo\" in dialetto locale, fino al 1863 chiamata \"Gioia\") \u00e8 un comune italiano di abitanti della citt\u00e0 metropolitana di Bari in Puglia. La cittadina sorge sull'altopiano delle Murge, a 360 \nGeografia fisica.\nTerritorio.\nGioia del Colle, che sorge sul culmine di una collina a 360 m s.l.m., \u00e8 situata nella parte meridionale delle Murge, nella \"Sella di Gioia del Colle\", posta tra le Murge di Nord-Ovest e le Murge di Sud-Est, a met\u00e0 strada tra il Mare Adriatico e il Mar Ionio. Il territorio comunale, con una superficie di 206,48\u00a0km\u00b2, raggiunge un'altitudine massima di 435 m s.l.m. e minima di 296 m s.l.m. Il territorio comunale confina a nord-ovest con Acquaviva delle Fonti, a nord con Sammichele di Bari, a nord-est con Turi, a est con Putignano e Noci, a sud-est con Mottola, a sud con Castellaneta, a sud-ovest con Laterza, a ovest con Santeramo in Colle.\nIl paesaggio \u00e8 caratterizzato da grandi superfici boschive, in cui dominano i fragni, pi\u00f9 che la roverella. In particolare, il Bosco Romanazzi e Serra Capece costituiscono la parte pi\u00f9 cospicua della superficie boschiva del comune di Gioia del Colle e si estendono dalla zona archeologica di Monte Sannace alla strada provinciale per Noci.\nLa parte occidentale del territorio comunale rientra a tutti gli effetti tra le Murge di Nord-Ovest, con isoipse che superano i 400 m s.l.m. verso Santeramo e Laterza, mentre quella orientale rientra tra le Murge di Sud-Est, con isoipse oltre i 400 m s.l.m. verso Noci. Nel mezzo, invece, si staglia una depressione (sella) con altitudine media di 340 m s.l.m., interrotta soltanto dal colle di 360 metri su cui poggia la citt\u00e0.\nClima.\nIl clima di Gioia del Colle \u00e8 mediterraneo (K\u00f6ppen \"Csa\"), ma con punte di continentalit\u00e0 a causa dell'altitudine e della lontananza dal mare. La temperatura in inverno oscilla tra -2 e +12\u00a0\u00b0C, mentre in estate varia tra +18 e +35\u00a0\u00b0C con un'elevata percentuale di umidit\u00e0. Le precipitazioni annuali si attestano attorno ai 600\u00a0mm. Non di rado cade la neve, circa una volta all'anno, specialmente in presenza di aria fredda di origine balcanica.\nNella tabella sottostante sono riportati i valori medi che si registrano nelle Murge basse, di cui anche il territorio di Gioia del Colle fa parte.\nStoria.\nL'attuale abitato di Gioia del Colle nasce intorno a un castello di origini bizantine.\nIl suo nome deriva da Joha, riduzione del cognome Joannakis, famiglia bizantina presente in questi luoghi in et\u00e0 medioevale, ma sull'origine del toponimo ci sono molte opinioni e perfino leggende. Una delle pi\u00f9 famose racconta che una nobil donna in viaggio nella zona perse dei gioielli tra cui una bellissima e preziosissima collana. Al luogo dove la collana venne ritrovata venne dato il nome \"Gioia del Colle\". La complessa ed originale storia della citt\u00e0 di Gioia del Colle \u00e8 illustrata anche nel suo particolare stemma araldico: una coppa a forma di calice ricolma di gioielli e bordata da motivi agricoli. Diversamente dagli stemmi dei paesi limitrofi, quello di Gioia del Colle, risalente al 1934, non si lega ad alcun simbolo raffigurante casati, marchesati o ducati, ma racconta la presenza di una civilt\u00e0 eterogenea che va dalla povert\u00e0 alla ricchezza, dall'artigianato al latifondo. Si ispira ad una scultura eseguita nel 1480 da Joannes de Rocca, su una pietra murata nella sede dell'Universit\u00e0 di Gioia, raffigurante tre stemmi: quello di Gioia con la scritta Universitas Joe, quello Aragonese con la corona reale e quello dei conti Acquaviva di Conversano.\nL'abitato, dominato nel primo trentennio del XII secolo da un Roberto Britio, conte di Ruggero II; fu ricostruito dal normanno Riccardo Siniscalco, per poi essere distrutto da Guglielmo I di Sicilia detto \"il Malo\". Fu rifondato nel 1230 da Federico II di Svevia al ritorno dalla Crociata. Sembra che il castello fosse una residenza in cui sostava durante le sue battute di caccia. Fu poi completato dagli Angioini che aprirono delle finestre sulla cortina.\nFra il 1600 e 1800 i successivi proprietari (gli Acquaviva d'Aragona, i De Mari, e Donna Maria Emanuela Caracciolo) hanno tolto al complesso l'aspetto di una residenza fortificata.\nLa citt\u00e0 \"nuova\" per\u00f2 avrebbe origine da un insediamento ben pi\u00f9 antico: \"Monte Sannace\", distante circa 5\u00a0km dall'abitato odierno. Scavi archeologici, ancora oggi, portano alla luce vestigia di un villaggio di Peucezi risalente al VII secolo a.C.\nGioia nasce durante il dominio bizantino per poi passare sotto il dominio normanno, infeudata al conte Riccardo di Altavilla. A Federico II si deve la ricostruzione del castello.\nFu principato di Taranto e feudo dei principi De Mari di Acquaviva delle Fonti fino all'abolizione delle feudalit\u00e0.\nLa strage di Marzagaglia.\nNel 1920, nel difficile clima sociale e politico del primo dopoguerra, avvenne l'episodio passato alla storia come \"strage di Marzagaglia\". Il primo luglio vennero uccisi 6 braccianti e il giorno dopo per ritorsione tre possidenti.\nMonumenti e luoghi d'interesse.\nCastello normanno-svevo.\nIl Castello normanno-svevo di Gioia del Colle \u00e8 il risultato di almeno tre interventi costruttivi: uno risalente al periodo bizantino, un altro a quello normanno e l'ultimo a quello svevo. Inizialmente era costituito da un recinto fortificato in conci lapidei, fu ingrandito nel XII secolo dal normanno Riccardo Siniscalco, che lo trasform\u00f2 in una residenza nobiliare.\nLa sistemazione definitiva del castello si deve a Federico II di Svevia intorno al 1230, epoca in cui si presenta con un cortile quadrangolare, saloni e stanze che si affacciano su di esso, ed \u00e8 delimitato da quattro torri angolari. Delle quattro torri angolari originarie, di cui si parla nell'apprezzo della Terra di Gioia sia dell'architetto e tabulario Honofrio Tangho del 1640 che di Gennaro Pinto del 1653, oggi ne restano solo due: quella De' Rossi e quella dell'Imperatrice.\nIl castello ospita permanentemente il Museo archeologico nazionale di Gioia del Colle.\nChiesa Madre di Santa Maria Maggiore.\nEretta verso la fine dell'XI secolo da Riccardo Siniscalco col nome di \"Chiesa palatina di S. Pietro\", era stata inizialmente dedicata a San Pietro, fu successivamente rinominata Madonna della Neve\". La chiesa venne distrutta nel 1764 da un incendio appiccato nel corso di una sommossa popolare. Nello stesso anno la chiesa venne ricostruita e dedicata alla nativit\u00e0 della Beata Vergine. A questa epoca risalgono le due sculture in pietra (S. Filippo Neri e la Madonna con in grembo il Bambino) presenti sulla facciata.\nNel 1857 la chiesa venne nuovamente danneggiata, questa volta da un terremoto; venne quindi chiusa al culto. Il prospetto e il campanile vennero restaurati nel 1893.\nAl 1942 risale il crollo del campanile a causa di dissesti strutturali tra la parte edificata nel XII secolo e quella del 1893.\nPresso la chiesa vennero istituiti i Libri Battesimali nel 1575, e i Registri dei Morti nel 1584.\nPresenta al suo interno numerosi affreschi risalenti a diversi periodi storici e una cripta in cui \u00e8 sepolto il corpo del principe Carlo III De' Mari. Ricostruita nel corso dei secoli, conserva ancora lo stipite originale del portone di ingresso e un sarcofago adibito a lavabo (conservato in sagrestia).\nDistilleria Cassano.\nIl territorio gioiese \u00e8 stato sempre interessato da un'importante produzione vinicola, che nei secoli scorsi ha trovato mercato soprattutto in Francia. Quando questo canale \u00e8 stato chiuso come conseguenza delle misure protezionistiche del 1887 tra Italia e Francia, i produttori hanno cominciato a distillare le ingenti quantit\u00e0 di vino invenduto per produrre cognac e bevande alcoliche.\nSeguendo l'esempio di altri, nel 1891 Paolo Cassano fece allestire una distilleria all'interno della masseria Cassano. L'attivit\u00e0 dell'opificio continu\u00f2 con buona fortuna fino al 1914 (nacque in questo periodo il \"Fides Cognac italiano\", il pi\u00f9 conosciuto cognac prodotto a Gioia), quando la societ\u00e0 fu messa in liquidazione per una serie di concomitanti fattori negativi che ne avevano ridotto notevolmente la profittabilit\u00e0: in primo luogo un'epidemia di fillossera che decim\u00f2 i vigneti dell'intera Puglia; inoltre nel 1912 si registr\u00f2 un notevole incremento della tassazione unitamente all'abolizione degli abbuoni fiscali destinati ai produttori di cognac.\nLa distilleria passata alla famiglia Taranto e tenuta in stato di abbandono, venne poi ceduta alla USL (oggi Azienda sanitaria locale) nel 1970 per farne un ospedale. La costruzione fu nuovamente ceduta al comune di Gioia del Colle nel 1997 per appianare alcuni debiti.\nL'ex distilleria rappresenta un esempio pionieristico dell'industria pugliese, in ragione di queste considerazioni il Ministero dei Beni Culturali e Ambientali ne ha sancito l'importanza storica con l'iscrizione nell'elenco dei beni monumentali e ambientali con decreto di vincolo del 26 settembre 1992.\nRistrutturata a partire dal 2006, la distilleria ospita occasionalmente mostre e sagre, quali la sagra della mozzarella che si tiene ad agosto.\nAree naturali.\nI Boschi Romanazzi sono un'oasi in gestione al WWF Italia.\nSociet\u00e0.\nEtnie e minoranze straniere.\nGli stranieri residenti nel comune sono . Di seguito sono riportati i gruppi pi\u00f9 consistenti:\nCultura.\nIstruzione.\nScuole.\nA Gioia del Colle hanno sede 5 scuole dell'infanzia, 4 scuole primarie e 2 scuole secondarie di primo grado.\nPer quanto riguarda le scuole secondarie di secondo grado, in citt\u00e0 hanno sede il liceo scientifico \"Ricciotto Canudo\", il liceo classico \"Publio Virgilio Marone\" e l'istituto tecnico industriale \"Galileo Galilei\".\nMusei.\nMuseo archeologico nazionale.\nLe sale del Museo archeologico sono allestite all'interno del castello normanno-svevo. \u00c8 presente una sistematica esposizione dei numerosi corredi delle necropoli di Monte Sannace e Santo Mola che coprono un ampio arco cronologico: dall'inizio del VI al II secolo a.C. Vasi geometrici e figurati, armi in bronzo, fibule e statuine fittili definiscono la consueta composizione dei corredi funerari del centro indigeno ma anche delle pi\u00f9 ampie comunit\u00e0 peucete.\nParco archeologico di Monte Sannace.\nIl sito, distante 5\u00a0km dal centro abitato in direzione di Turi, \u00e8 stato oggetto di scavi archeologici a partire dal 1957 da parte della Soprintendenza alle antichit\u00e0 della Puglia e del Materano. Gli scavi, terminati nel 1961, hanno portato alla luce un insediamento degli antichi Peucezi risalente al IX secolo a.C. e che perdura, con brevi interruzioni, fino al periodo ellenistico-romano (all'incirca fino al I secolo d.C.).\nIl parco archeologico comprende alcuni tratti dei circuiti difensivi e la porta nord, oltre a buona parte dell'abitato, numerose tombe e diversi edifici dell'acropoli.\nI reperti provenienti dagli scavi sono conservati nel Museo archeologico nazionale situato all'interno del Castello normanno-svevo.\nCinema.\nOltre ad aver dato i natali a Ricciotto Canudo, che durante il soggiorno a Parigi aliment\u00f2 il dibattito attorno all'arte cinematografica, Gioia del Colle \u00e8 legata al cinema per aver ospitato il set di tre film, in epoche diverse:\nEconomia.\nGioia del Colle \u00e8 rinomata per la mozzarella e il vino Primitivo di Gioia del Colle, inoltre sono presenti importanti produttori di pasta e olio extravergine di oliva.\nL'agricoltura, le industrie casearie, le cantine, i pastifici e i frantoi assieme alle imprese commerciali rappresentano il motore economico di questo paese.\nInfrastrutture e trasporti.\nStrade.\nLe principali direttrici stradali di Gioia del Colle sono:\nFerrovie.\nLa stazione ferroviaria \u00e8 posta sulla ferrovia Bari-Taranto, ed \u00e8 capolinea della linea Gioia del Colle-Rocchetta Sant'Antonio.\nAeroporti.\nPresso l'aeroporto militare di Gioia del Colle \"Antonio Ramirez\" ha sede il 36\u00ba Stormo dell'Aeronautica Militare.\nAmministrazione.\nAltre informazioni amministrative.\nIl comune di Gioia del Colle \u00e8 capoluogo della Comunit\u00e0 montana della Murgia Barese Sud-Est, che raggruppa complessivamente 6 comuni.\nSport.\nCalcio.\nLa principale squadra di calcio della citt\u00e0 \u00e8 stata l'A.S.D. Pro Gioia, che militava nel girone B di Prima Categoria fino al 2011. Fu fondata nel 1911. I colori sociali sono il giallo e il nero. Attualmente esiste il Partizan Gioia che milita in Seconda Categoria.\nPallavolo.\nLa squadra locale di pallavolo \u00e8 il New Real Volley Gioia che milita in Serie A2 italiana di pallavolo maschile. I colori sociali sono bianco-rosso. La squadra eredita i fasti dell'ASPC Volley Gioia e del Gioia del Volley societ\u00e0 che hanno vantato 4 stagioni nella massima serie: 1994-95, 1995-96, 2003-04 e 2004-05 nonch\u00e9 una finale di Coppa Italia di Serie A2. Attualmente la struttura che ospita le partite interne della New Real Volley Gioia \u00e8 il PalaCapurso, palazzetto dello sport di Gioia del Colle.\nData l'ottima tradizione pallavolistica avviata dalla squadra principale fin dal 1975, altre realt\u00e0 si sono messe in luce nel panorama pallavolistico nazionale. La A.S.D. New Volley Gioia di pallavolo femminile milita nella stagione 2012-2013 nella Serie C femminile.\nAltri sport.\nLa squadra di rugby locale Federiciana Rugby A.S.D. fondata nel 2010, milita nella serie C pugliese della Federazione Italiana Rugby. Nel 2013 la squadra \u00e8 stata rifondata prendendo il nome di Rugby Club Granata A.S.D., affidandosi ad una nuova guida tecnica, mentre nel 2017 la squadra si tinge di rosa, diventando una squadra femminile di rugby a 7.\nIl basket \u00e8 praticato a livello giovanile. L'A.S.D. Gioia Running, fondata nel 2012, partecipa alle competizioni podistiche a livello regionale.\nMilitanti nell'A.S.D. Arcieri della Murgia, gli atleti Paolo Cantore, Patrizia Castellaneta e Vito Acito pi\u00f9 volte hanno conquistato il titolo regionare FITARCO nella disciplina del tiro con l'arco. Patrizia Castellanete nel 2011 ha conquistato il titolo di Campionessa italiana assoluta mentre Paolo Cantore nel 2014 il titolo di Campione italiano a squadre.\nImpianti sportivi.\nLo stadio locale \u00e8 intitolato a \"P. Martucci\", \u00e8 impiegato dalla locale squadra di calcio. La F.I.G.C.-L.N.D. ha mosso opposizione per l'impiego dell'impianto per le partite di rugby.\nIl Palasport Gioia del Colle, impiegato per la pallavolo e il basket, \u00e8 detto PalaCapurso. Infine il PalaKoutnetsov, detto 'Palestrone' dove vengono ospitate le partite del settore giovanile della Team Volley Joya (l'Academy), della New Volley Gioia (Serie C Femminile) nonch\u00e9 partite dei campionati giovanili di altre compagini pallavolistiche gioiesi."}
{"id": "35848", "revid": "5", "url": "https://it.wikipedia.org/wiki?curid=35848", "title": "Palaeudiptini", "text": ""}
{"id": "35851", "revid": "1543377", "url": "https://it.wikipedia.org/wiki?curid=35851", "title": "Grumo Appula", "text": "Grumo Appula (\"Gr\u00e9ume\" in dialetto locale, \"Grumum\" in latino) \u00e8 un comune italiano di abitanti della citt\u00e0 metropolitana di Bari in Puglia. Situato a sud-ovest dal capoluogo a circa 16\u00a0km.\nNel 2005 riceve il titolo onorifico di Citt\u00e0 per mezzo del Decreto del Presidente della Repubblica e nel 2011 riceve il titolo di \"Citt\u00e0 Garibaldina\".\nGeografia fisica.\nIl territorio si estende per circa 81 km\u00b2 e parte di esso rientra nel parco nazionale dell'Alta Murgia. La pineta comunale Lagopetto \u00e8 una delle attrazioni del parco nazionale.\nLe caratteristiche climatiche e morfologiche consentono la coltivazione di uliveti e vigneti.\nOrigini del nome.\nIl nome della citt\u00e0 \u00e8 di origine incerta: alcuni lo fanno risalire al termine greco \"dr\u00f9mon\" (quercia), altri al latino \"grumum\" (agglomerato di case).\nStoria.\nLa citt\u00e0 sorse come centro apulo in epoca preromana. Plinio fa, probabilmente, riferimento agli abitanti di Grumo nella \"Naturalis Historiae\" (105, III) quando, nell'elencare i popoli della Calabria, come allora era chiamata la Puglia, elenca i \"Grumbestini\" assieme a \"Palionenses\" di Palo del Colle (Palion) e \"Butuntini\" di Bitonto (Butuntum). Nel suo territorio si sono rinvenute sepolture italiche e monete greche e romane.\nAlla caduta dell'Impero romano d'Occidente entra a far parte del regno ostrogoto, cui si avvicenderanno i bizantini, che restituiranno, seppure per poco, l'Italia all'Impero all'epoca della \"restitutio\" giustinianea del VI secolo. Solo sfiorata dalla dominazione longobarda, finisce, in seguito, sotto la dominazione normanna, quando il borgo fu compreso nel feudo di Conversano (Bari), passando, poi, verso la met\u00e0 del XIII secolo, a Goffredo di Montefusco.\nNel 1410 fu venduta da Ladislao di Durazzo a Pietro Busio de Senis. Nel XVI secolo, al tempo di Filippo IV di Spagna, il feudo apparteneva al Regno di Napoli, nel 1600 pass\u00f2 alla famiglia della Tolfa, poi ai Guevara e nel 1631 al marchese spagnolo Antonio Castellar per 56.000 ducati (ne valeva in realt\u00e0 85.000). Infine, nel 1715 divenne possedimento dei Caracciolo, prima di essere dichiarata citt\u00e0 regia nel 1800.\nEra stata fatta una proposta di unire due comuni vicini ad esso, Toritto e Binetto, formando un nuovo comune ma alla fine il progetto venne abbandonato.\nStemma.\nNel suo stemma, rappresentato da uno scudo sannitico sormontato dalla corona di \"Citt\u00e0\" e decorato con gli ornamenti dorati, campeggia la quercia nella partitura di sinistra, mentre in quella di destra figurano tre mezzelune, una in campo rosso e due in campo blu; l'interpretazione di queste ultime resta difficoltosa. Sebbene possano essere istintivamente associate agli arabi, che pure per un ventennio, agli inizi dell'XI secolo, tennero Bari e zone limitrofe, va fatto presente che la mezzaluna campeggiava sin da tempi remoti sulle insegne degli eserciti Romani da cui, peraltro, gli stessi arabi ne mutuarono l'uso. In considerazione di questo, le mezzelune che campeggiano sull'arma di Grumo, in mancanza di fonti attendibili, non possono essere, ad oggi, attribuite con certezza all'influenza degli uni o degli altri dominatori succedutisi nei secoli.\nLo scudo presenta nella parte inferiore due rami, uno di quercia e uno di ulivo, tenuti insieme da un fiocco tricolore.\nMonumenti e luoghi d'interesse.\nArchitetture religiose.\nChiesa Santa Maria Assunta.\nUna delle principali architetture religiose di Grumo Appula \u00e8 la Chiesa matrice dedicata alla Santa Vergine Maria Assunta. Risale al XIII secolo e molto probabilmente fu costruita al posto di un'altra chiesa demolita per cause dovute alle critiche condizioni architettoniche. L'edificio presenta segni dell'architettura romanica-pugliese e ha una pianta a croce greca. Al suo interno giacciono le spoglie del Cardinale Francesco Colasuonno morto nel maggio del 2003.\nCultura.\nEventi.\nDi grande importanza a Grumo Appula sono le feste patronali di San Rocco e di Maria di Monteverde che ricorrono rispettivamente nel mese di settembre e maggio.\nFesta della Madonna di Mellitto.\nDegna di nota \u00e8 la festa della Madonna di Mellitto che si svolge in estate. Nei giorni di festa, per le vie del paese, si tiene una processione nella quale sono presenti, oltre che la statua della Madonna di Mellitto, anche carri realizzati con fiori di carta. Questi carri, che raffigurano figure religiose, sono trainati da cavalli. \nIl mattino seguente alla processione in paese, la statua della Madonna e i carri vengono portati, accompagnati da molti fedeli, nella frazione di Mellitto, distante circa 9\u00a0km dal centro cittadino.\nFestival dei Tammurr.\nAltra festivit\u00e0 importante \u00e8 il Festival dei Tammurr, nato nel 1969 e che si svolge anch'esso nei mesi estivi. Durante i giorni di festa si esibiscono per il paese vari gruppi folkloristici internazionali assieme alle basse bande, piccoli gruppi di musicisti che di solito aprono le processioni.\nLa notte dei fornai.\n\"La notte dei fornai\" (anche chiamata \"Farin ca'tremb\") \u00e8 una tradizione di questua con squadre di suonatori e cantanti che girando per la citt\u00e0 al suono di fisarmoniche e chitarre, nella notte tra il 23 e 24 dicembre, portano di casa in casa il suono della \"Pastorale\" e delle canzoni tipiche natalizie.\nI Riti della Settimana Santa.\nI riti si aprono a Grumo con la processione dell\u2019Addolorata, il venerd\u00ec di Passione, immagine portata a spalla dai macellai del paese, processione che attraversa le vie della citt\u00e0. Al termine alcuni uomini circa 20, in piazza Cardinale Colasuonno intonano il Canto del venerd\u00ec Santo antica nenia interamente in dialetto grumese, che narra la Passione di Cristo.\nIl venerd\u00ec Santo invece c\u2019\u00e8 la bellissima e commovente processione dei Misteri, processione composta da 12 simulacri in cartapesta realizzati tra la fine del 1700 e gli inizi del 1900. Significativa \u00e8 la presentazione spirituale dei singoli Misteri, che avviene all\u2019uscita dalla chiesa Matrice. In Corso Umberto dopo una breve riflessione da parte del parroco, avviene la consegna del Crocifisso nelle mani dell\u2019Addolorata, dov\u2019\u00e8 tutta la citt\u00e0 accorre per vedere questo momento intenso e significativo.\nSociet\u00e0.\nEtnie e minoranze straniere.\nGli stranieri residenti nel comune sono . Di seguito sono riportati i gruppi pi\u00f9 consistenti:\nInfrastrutture e trasporti.\nFerrovie.\nLa citt\u00e0 dispone di tre impianti ferroviari:\nMobilit\u00e0 urbana.\nIl centro urbano \u00e8 servito dalle corse di autobus operate dalla FAL e dalla STP Bari.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nPallavolo.\nA Grumo Appula si trova la societ\u00e0 di pallavolo ASD Sport e Cultura Grumo che dopo la vittoria in Serie D nella stagione 2014/2015, ha militato nella stagione 2015/2016 nel campionato di Serie C maschile. Disputa le gare al Palazzetto dello Sport \"P. Mastrangelo\".\nCalcio.\nA Grumo ha sede anche una squadra di calcio dilettantistica, la ASD Grumese 1919 che, nella stagione 2021-22, milita nel campionato di Prima Categoria pugliese (girone A) e gioca le sue partite presso il campo comunale Antonucci di Bitetto. Invece, l'ASD Paolo Di Giorgio \u00e8 attiva a livello giovanile.\nAtletica.\nA Grumo Appula il 27 febbraio 1992 \u00e8 nato Massimo Stano, vincitore della medaglia d'oro nella 20 km di marcia alle Olimpiadi di Tokyo 2020.\nAltri sport.\nAltre societ\u00e0 sportive sono:\nImpianti sportivi.\nI principali impianti sportivi sono:"}
{"id": "35854", "revid": "1005847", "url": "https://it.wikipedia.org/wiki?curid=35854", "title": "Modugno (Italia)", "text": "Modugno (\"Med\u00f9gne\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia.\nPosto nell'immediato entroterra barese, pochi chilometri a sud-ovest dal capoluogo, a partire dagli anni sessanta, con la costruzione della zona industriale di Bari che occupa la parte nord del territorio comunale, ha sostituito la tradizionale vocazione agricola per diventare un centro manifatturiero caratterizzato da un rapido sviluppo economico e demografico. Il 7 gennaio 2010 con un decreto il Presidente della Repubblica Giorgio Napolitano ha conferito a Modugno il titolo di citt\u00e0.\nGeografia fisica.\nTerritorio.\nModugno \u00e8 situata nell'immediato entroterra barese, pochi chilometri a sud-ovest del capoluogo pugliese, nel territorio detto anche \"conca di Bari\".\nIl suo territorio \u00e8 prevalentemente pianeggiante, ma caratterizzato da una continua e leggera pendenza in ascesa verso la Murgia. L'altitudine minima \u00e8 di 45 e quella massima \u00e8 di 106.\nIl suolo \u00e8 di natura calcarea ed \u00e8 interessato da fenomeni carsici. Il carsismo pugliese \u00e8 causa della quasi totale assenza di corsi d'acqua superficiali, in quanto il terreno calcareo non \u00e8 impermeabile. Altri fenomeni carsici caratteristici del territorio modugnese sono la formazione di grotte sotterranee e le lame.\nDal punto di vista idrogeologico, la citt\u00e0 di Modugno sorge sullo spartiacque tra i bacini di lama Balice (in particolare il ramo noto come lama Misciano), che scorre a nord dell'abitato, e la lama Lamasinata, che ne interessa la porzione meridionale in direzione di Bitritto.\nIn conseguenza della sua posizione di spartiacque, non si segnalano elevati pericoli relativi al rischio di inondazione.\nClima.\nLa citt\u00e0 \u00e8 caratterizzata da un clima mediterraneo (o, secondo la classificazione di K\u00f6ppen, clima temperato delle medie latitudini), con inverni miti continentali ed estati calde e asciutte. La vicinanza del Mar Adriatico contribuisce alla mitigazione delle escursioni termiche. Tuttavia la citt\u00e0 nei mesi invernali \u00e8 spesso influenzata dalle correnti fredde di provenienza nord-orientale, che sporadicamente determinano precipitazioni a carattere nevoso. Le piogge, concentrate nei mesi invernali, sono caratterizzate da un regime estremamente variabile.\nLa stazione meteorologica pi\u00f9 vicina a Modugno \u00e8 quella di Bari Palese. Il 24 luglio 2007 presso questa stazione meteorologica si registr\u00f2 la temperatura pi\u00f9 elevata: 45,6\u00a0\u00b0C. La temperatura minima assoluta risale al 3 gennaio 1993, quando si registrarono -6,0\u00a0\u00b0C.\nOrigini del nome.\nIl primo documento dove si trova il nome di Modugno risale al maggio 1021. Si tratta di un contratto con il quale un tale Traccoguda \"\"de loco Medunio\" dava in prestito otto soldi a Giovanni e Mele di Bitetto, ricevendo in pegno una vigna che si trovava \"in ipso loco Medunio\", lungo la via che collegava Modugno a Bitetto.\nL'ipotesi maggiormente accreditata sull'origine del nome \"Modugno\" \u00e8 quella che lo farebbe derivare da \"Medunium\"\", ovvero \"in medio\", a met\u00e0 strada tra Bitonto e Bari. Nella centuriazione (divisione dell'agro) romana, il primo nucleo di Modugno doveva, infatti, trovarsi al confine tra l'\"Ager Butuntinus\" e l'\"Ager Varinus\".\nUn'altra ipotesi sull'etimologia del termine Modugno \u00e8 legata al nome della piccola altura dove sorse il primo borgo modugnese: La Motta. In questo caso \"Metu-genus\" o \"Mottu-genus\" significherebbe \"sorto sulla motta\".\nEsiste ancora un'altra ipotesi, ma ritenuta poco affidabile, secondo la quale il nome di Modugno deriverebbe dalla citt\u00e0 greca di Medon o da quella di Modon: i colonizzatori greci usavano dare il nome delle proprie citt\u00e0 di origine alle nuove colonie. Ma ci\u00f2 presupporrebbe che l'origine di Modugno sia di molto precedente a quella che si ritiene comunemente.\nStoria.\nOrigini e Medioevo.\nModugno ha una storia che risale a tempi remoti, in quanto il territorio comunale \u00e8 stato abitato sin dalla preistoria. Infatti, molteplici sono i ritrovamenti archeologici avvenuti nel territorio comunale, come quelli di resti di una necropoli peuceta risalente al VII-VI secolo a.C.\nIl primo centro urbano fu fondato probabilmente nell'Alto Medioevo, nel periodo della dominazione bizantina, intorno alla chiesa di Santa Maria. Di questo periodo si conservano i primi documenti che riportano il nome della citt\u00e0: si tratta di bolle pontificie che annoverano Modugno fra le sedi vescovili suffraganee di Bari.\nDurante le dominazioni normanna e sveva il Sud Italia conobbe un periodo di sviluppo. Le fonti storiche sono discordanti sui feudatari di Modugno nel periodo normanno: secondo alcuni era un possedimento della famiglia Loffredi, secondo altre fonti, invece, Modugno fu donata in feudo a Ursone (o Orso), vescovo di Rapolla, da Roberto il Guiscardo, nel 1078, quando fu trasferito da Rapolla a Bari. Di per certo, Modugno faceva parte del feudo concesso agli arcivescovi di Bari durante il regno di Federico II di Svevia.\nDal periodo angioino alla dominazione austriaca.\nNel periodo angioino il feudo di Modugno era conteso fra la famiglia Chyurlia e gli arcivescovi di Bari. In queste dispute il borgo venne parzialmente distrutto e poi ricostruito dall'arcivescovo Romualdo.\nNella seconda met\u00e0 del XIV secolo, sul trono del Regno di Napoli agli Angi\u00f2 successero gli Aragonesi. Modugno, fedele agli Aragonesi, ricevette da Ferdinando I diversi privilegi fiscali e la libert\u00e0 dal giogo feudale, seppur per un breve periodo. In seguito, nel 1464, Ferdinando I concesse ai suoi alleati della famiglia Sforza la citt\u00e0 di Modugno, con Palo del Colle e Bari, a formare un ducato. Durante questo periodo (e in particolar modo durante il governo di Isabella d'Aragona e Bona Sforza), Modugno visse uno dei periodi di suo massimo splendore.\nAlla morte di Bona Sforza, Modugno pass\u00f2 in mano alla corona di Spagna, che considerava l'Italia come colonia da sfruttare economicamente e come territorio di frontiera a difesa dai Turchi. Il monarca Filippo II, avendo bisogno di denaro, nel 1558 vendette il feudo al vicer\u00e9 di Sicilia Don Garzia di Toledo per 44 000 ducati. Alla morte del vicer\u00e9, Modugno ritorno alla disponibilit\u00e0 della corona; dopodich\u00e9, nel 1580 Filippo II vendette nuovamente Modugno per 40 000 ducati al genovese Ansaldo Grimaldi, suo consigliere. L'anno seguente la citt\u00e0 di Modugno riusc\u00ec a raccogliere i 40 000 ducati necessari per rimborsare Grimaldi e acquisire la libert\u00e0 dal giogo feudale. Tuttavia, questa ingente spesa e le continue richieste di denaro del governo centrale portarono al fallimento dell'Universit\u00e0 di Modugno nel 1666.\nLa situazione di crisi economica delle finanze comunali e di vessazioni da parte del governo del Regno di Napoli continu\u00f2 anche durante la successiva dominazione austriaca. In questo periodo Modugno fu tenuta in grande conto presso la corte austriaca dell'imperatore Carlo VI, grazie all'operato del Ministro dell'Impero, conte Rocco Stella. Per lo stesso imperatore combatt\u00e9 anche un altro nobile modugnese: Giuseppe Carlo Capitaneo.\nRegno borbonico, periodo napoleonico e restaurazione.\nIl 15 maggio 1734 Carlo di Borbone divenne il nuovo re di Napoli, dando il via al dominio dei Borboni. Fu promotore di una politica riformista che gli valse la fama di monarca illuminato. Il modugnese Francesco Struggibinetti fu medico di corte di Carlo III e insigne trattatista. Eusebio Capitaneo si distinse nell'esercito di Carlo III, acquisendo nel 1803 il grado di tenente-colonnello.\nLa Rivoluzione francese fece sentire i propri effetti anche nel Regno di Napoli dove ci fu una insurrezione giacobina che port\u00f2 alla costituzione della Repubblica Napoletana. Per contrastare la Repubblica Napoletana si costitu\u00ec, al comando del cardinale Ruffo di Calabria, il cosiddetto \"Esercito della Santa Fede\" (da cui il nome Sanfedisti) formato da popolani che volevano la restaurazione al trono di re Ferdinando IV di Borbone.\nEssendo stato innalzato a Modugno l'albero della libert\u00e0 (che era il simbolo giacobino della Repubblica Napoletana), il paese fu attaccato dalle truppe dell'esercito sanfedista rinforzato dagli abitanti di Carbonara di Bari e di Ceglie del Campo (che erano fedeli al re Ferdinando IV e quindi filoborbonici). L'assedio di Modugno avvenne il 10 marzo 1799 e vide vittoriose le forze in difesa della citt\u00e0. In quella giornata si verific\u00f2 l'episodio ritenuto miracoloso dell'apparizione di una donna con in mano un fazzoletto (identificata nella Madonna Addolorata).\nDopo un breve periodo di restaurazione dei Borbone, nel 1806, per un decennio, si instaur\u00f2 un governo filonapoleonico prima con Giuseppe Bonaparte e poi con Gioacchino Murat. In questo breve lasso di tempo furono adottate moltissime riforme: vennero aboliti gli ordini religiosi e confiscati i loro beni (a Modugno gli agostiniani dovettero lasciare la loro chiesa e i domenicani il convento), venne effettuata una riforma agraria e tributaria, venne adottato il sistema metrico decimale, fu stabilita la creazione di scuole in ogni comune (il 1\u00ba ottobre 1806 a Modugno venne creata la prima scuola che constava di due sezioni: quella maschile affidata al frate Domenico Carroccia e che faceva lezione nei locali della chiesa del Purgatorio e la sezione femminile affidata alla donzella Morena Anastasia che svolgeva le lezioni in un locale preso in fitto dalla famiglia Scarli), venne adottato il Codice Napoleonico e venne dato nuovo impulso all'economia grazie alla creazione di nuove fiere e mercati.\nAl termine della repubblica napoleonica venne restaurato il regno borbonico, che dur\u00f2 fino all'Unit\u00e0 d'Italia nel 1861. A questo periodo risale l'abbattimento delle mura cittadine; negli anni 1821 e 1822 venne costruita la strada che collegava Bari ad Altamura che, nel tratto modugnese, corrisponde alle attuali via Roma e corso Vittorio Emanuele.\nItalia.\nMolti furono i modugnesi affiliati alla societ\u00e0 segreta della Carboneria. Fra questi, un esponente di spicco fu Nicola Longo, noto medico. A Modugno venne costituita una sede carbonara detta \"vendita Spirito Santo\".\nModugno, dal 1861, fu unita al Regno d'Italia a seguito della sconfitta dell'esercito del Regno delle Due Sicilie contro i garibaldini. Il 3 novembre 1861 vennero cambiati i nomi ad alcune strade e piazze cittadine, intitolandole \"piazza del Plebiscito, \"corso Vittorio Emanuele\", \"piazza Garibaldi\", \"strada Cavour\".\nDurante il primo conflitto mondiale molti modugnesi furono arruolati nella Brigata Regina e nella Brigata Bari. Nel conflitto perirono 130 soldati modugnesi e diversi di essi si distinsero per valore e merito.\nCosa analoga avvenne nella seconda guerra mondiale, nella quale persero la vita 92 soldati modugnesi. Nel 1943 a Modugno sostarono sia alcuni reparti di soldati tedeschi in ritirata, sia degli alleati sbarcati in Sicilia.\nSimboli.\nLo stemma di Modugno rappresenta \"un cardo selvatico con tre fiori, radici esposte e quattro foglie, dominante in campo azzurro su scudo sormontato da corona merlata\".\nLa testimonianza pi\u00f9 antica giunta sino a noi dello stemma del cardo selvatico \u00e8 del 1568 e si pu\u00f2 vedere sulla facciata del Palazzo della Regia Corte.\nLa versione attuale dello stemma cittadino, riconosciuta con decreto del capo del governo del 10 dicembre 1935, adottata nel 1946, riprende lo stemma litico risalente al 1639, presente in piazza del Popolo nell'angolo esterno della facciata della chiesa di S. Maria della Croce. Lo stesso stemma comunale in pietra \u00e8 presente anche in cima all'ingresso del palazzo municipale (ex monastero di Santa Maria della Croce), in chiave di volta della Porta del Suburbio e sulla facciata della Sede del Sedile dei Nobili, dove lo stemma comunale \u00e8 presente anche sulla ringhiera in ferro battuto.\nIl cardo selvatico \u00e8 una pianta restia a farsi soffocare dalle altre piante e capace di rispuntare anche dopo gli incendi.\nIl significato simbolico del cardo selvatico allude al carattere fiero e autonomo dei modugnesi, capaci di resistere anche ai tentativi di oppressione e alle avversit\u00e0. Questo carattere \u00e8 ben documentato nella storia di Modugno: in diverse occasioni i modugnesi si sono autotassati per raccogliere il denaro necessario per comprare dai feudatari il territorio e acquisire la libert\u00e0. Tuttavia, considerando che la libert\u00e0 dal vincolo feudale venne acquistato dai modugnesi successivamente al 1568, non \u00e8 possibile che sia stato questo episodio a ispirare la scelta del simbolo di Modugno.\nAltre teorie pi\u00f9 recenti indicano il cardo come simbolo araldico di un luogo ben difeso e fortificato (con allusione alla fortezza della Motta) oppure come sinonimo di una tranquilla e prospera economia contadina.\nOnorificenze.\nIl 7 gennaio 2010, con un decreto, il Presidente della Repubblica Giorgio Napolitano ha conferito a Modugno il titolo di citt\u00e0.\nMonumenti e luoghi d'interesse.\nArchitetture religiose.\nSantuario di Santa Maria della Grotta.\nSi tratta di un antico insediamento religioso presso lama Lamasinata, a tre chilometri dall'abitato in direzione di Carbonara; nell'VIII secolo vi era una chiesa rupestre, chiamata Santa Maria in Gryptam, che diede rifugio ai monaci basiliani in fuga dalle repressioni iconoclastiche. Nell'XI secolo vi sorse un'abbazia benedettina che per tutto il Medioevo fu tappa dei pellegrinaggi verso la Terrasanta. Dal 1139 al 1155 vi soggiorn\u00f2 san Corrado di Baviera.\nCon la soppressione dell'abbazia, decretata da Roberto d'Angi\u00f2 nel 1313, il sito venne progressivamente abbandonato, sino a essere trasformato nel XIX secolo in una villa turrita. Il complesso \u00e8 stato recuperato, a partire dal 1974, dai padri rogazionisti.\nChiesa di Maria Santissima Annunziata.\nLa chiesa di Maria Santissima Annunziata, fondata intorno all'anno Mille, \u00e8 la chiesa matrice della cittadina. Nell'XI secolo fu cattedrale dell'effimera diocesi di Modugno. Fu restaurata nel 1347, nel 1518 e infine nel 1626 secondo il progetto del monopolitano Bartolomeo Amendola.\nDell'attuale facciata in sobrio stile tardo rinascimentale spiccano il gruppo scultoreo dell'Annunciazione posto sulle colonne corinzie ai lati del portale e i fregi dell'architrave. Il campanile, del 1615, alto oltre 60 metri, \u00e8 in stile romanico pugliese ed \u00e8 impreziosito da polifore.\nL'interno, costituito da un'unica grande navata, cui nel 1642 fu aggiunto un cappellone, negli altari gentilizi presenta per lo pi\u00f9 decorazioni in stile barocco napoletano, con interventi di Carlo Rosa per le tele, di Nicola Gliri nel cappellone e del modugnese Domenico Scura sul soffitto ligneo. Le opere d'arte di particolare pregio sono un\"'Annunciazione\" di Bartolomeo Vivarini, risalente al 1472 e il dipinto su tavola \"Sant'Orsola e le compagne\" del 1602 di Gaspar Hovich.\nArchitetture civili.\nSala del Sedile dei Nobili.\nLa sala del Sedile dei nobili di Modugno \u00e8 probabilmente il palazzo pi\u00f9 rappresentativo modugnese. Si trova in piazza Sedile che prende il nome proprio da questo palazzo. Storicamente, era il luogo dove si riuniva l'assemblea dei nobili cittadini che governava Modugno; dal 1998 \u00e8 sede della Pro Loco.\nL'attuale profilo del palazzo risale al XVIII secolo, quando venne aggiunto il caratteristico campanile con merlatura alla guelfa, con due campane e orologio.\nPalazzo Municipale.\nIl Palazzo Municipale modugnese \u00e8 un palazzo seicentesco, in origine utilizzato come monastero di clausura delle monache benedettine Olivetane, dedicato a Santa Maria della Croce. Il palazzo ospita il Municipio dal 1896 e, per un breve periodo anche la pretura e il carcere mandamentale.\nIl suo aspetto attuale, che risale alle modifiche strutturali effettuate nel 1924, conserva evidenti strutture caratteristiche del monastero benedettino: il chiostro che ne caratterizza l'interno e il campanile.\nAltro.\nPiazza Sedile.\nPiazza Sedile \u00e8 la piazza principale di Modugno. Situata a est del centro storico, in prossimit\u00e0 del tracciato delle antiche mura cittadine, \u00e8 frutto della riperimetrazione ottocentesca di largo Purgatorio, prospiciente l'omonima chiesa, e di largo Sedile, che traeva il nome dal Seggio dei Nobili, l'edificio presso il quale la locale aristocrazia prendeva le decisioni per l'indirizzo politico della comunit\u00e0. Sulla piazza si affacciano diversi palazzi nobiliari settecenteschi (Palazzo Scarli, Palazzo Angarano-Maranta, Palazzo Parmigiani-De Sario) e ottocenteschi (Palazzo Crispo e Palazzo Zanchi-Giampaolo).\nSiti archeologici.\nReperti archeologici risalenti al periodo preistorico sono noti nel territorio di Modugno almeno dalla met\u00e0 del XIX secolo\nCasale di Balsignano.\nA sud-est dell'abitato di Modugno, verso Bitritto si trovano i resti del casale fortificato di Balsignano, attestato dal 962: dopo il saccheggio per opera dei saraceni nel 988, venne ricostruito e nel 1092 donato ai benedettini di Aversa, che lo cedettero poi a diversi feudatari. Nel 1526 fu distrutto definitivamente durante lo scontro tra angioini e aragonesi che si contendevano il possesso del regno di Napoli.\nDel casale si conservano le mura, una costruzione munita di torri e le chiese di San Felice (XI secolo), con pianta a croce greca, cupola e tamburo ottagonale, e Santa Maria di Costantinopoli (XIV secolo), con lacerti di affreschi di scuola senese. Nei pressi del casale sono stati rinvenuti i resti di un insediamento neolitico del VI-V millennio a.C.\nAree naturali.\nVilla comunale.\nLa villa comunale di piazza Garibaldi \u00e8 stata realizzata nel 1908 nel \"Vot\u00e0no\", la leggera depressione naturale prossima alle mura occidentali della citt\u00e0. L'area, in origine acquitrinosa, era stata bonificata nel 1855 dal possidente Vito Michele Loiacono, che vi aveva costruito una cisterna (detta in modugnese \"pizzacara\") dalla quale era possibile emungere l'acqua piovana che vi si riversava. Oltre alla \"pizzacara\", nella villa \u00e8 presente il monumento ai Caduti, costituito da un alto piedistallo in pietra (che \u00e8 ci\u00f2 che rimane del monumento commemorativo dei caduti del prima guerra mondiale realizzato nel 1922) sormontato da una statua bronzea del 1960, opera di Vitantonio De Bellis, che raffigura una donna che ha sacrificato alla patria le persone a lei pi\u00f9 care: il soldato colpito a morte e il reduce. Nel 2000 \u00e8 stato realizzato un teatro all'aperto, impiegato per manifestazioni culturali.\nBoschetto.\n\u00c8 una piccola fetta di macchia mediterranea in una vallata creata da una ramificazione della Lama Lamasinata. Il portale d'ingresso \u00e8 affiancato da due alti cipressi e, all'interno del Boschetto, c'\u00e8 un grande caseggiato, detto \"la Torre\" costruito dalla famiglia Loiacono nell'Ottocento e utilizzato come luogo di villeggiatura: erano presenti viali, siepi, fontane e piscine. Il soggiorno di tedeschi e inglesi durante la seconda guerra mondiale ha danneggiato notevolmente il Boschetto.\nOggi il Boschetto \u00e8 un'oasi di salvaguardia floro-faunistica dove \u00e8 possibile ammirare esemplari imponenti di quercia e pino, begli arbusti di biancospino e lentisco, e fiori di croco e iris. Si possono anche scorgere merli, fagiani, capinere, passeri e diverse variet\u00e0 di insetti. Il luogo \u00e8 precluso alla caccia dal 1980.\nSociet\u00e0.\nEvoluzione demografica.\nNel XIII secolo, sotto la dominazione angioina, \u00e8 possibile ricavare dai documenti dell'epoca un'indicazione sulla popolazione modugnese. In un dato del 1276 Modugno \u00e8 registrata per un'oncia corrispondente a quattro fuochi (nuclei familiari). Pure aggiungendo le autorit\u00e0 civili, militari ed ecclesiastiche, non incluse in questo censimento effettuato ai soli fini\nfiscali (per l'imposizione del cosiddetto \"focatico\"), \u00e8 facile notare come all'epoca la popolazione modugnese fosse piuttosto esigua.\nDurante il periodo del ducato di Isabella d'Aragona e sua figlia Bona Sforza, Modugno visse un periodo particolarmente fiorente che si accompagn\u00f2 a una forte crescita demografica. Nel 1595 la popolazione super\u00f2 i fuochi e nella citt\u00e0 fecero il loro ingresso nuove famiglie che avrebbero ricoperto ruoli di prestigio e avrebbero deciso le sorti economiche e politiche modugnesi.\nSotto la dominazione spagnola nel Regno di Napoli inizi\u00f2 un periodo di declino che si manifest\u00f2 anche con la riduzione della popolazione: dai abitanti che alcune fonti contano a met\u00e0 del XVI secolo (1026 fuochi nel censimento del 1669), si arriva ai circa della fine del XVIII secolo (659 fuochi nel censimento del 1732).\nCon lo sviluppo della zona industriale, negli ultimi decenni, la popolazione di Modugno \u00e8 aumentata notevolmente triplicandosi dagli anni sessanta agli anni novanta. Questa rapida crescita demografica ha fatto di Modugno il ventesimo per numero di abitanti degli oltre 250 comuni della Puglia e il terzo comune pugliese per densit\u00e0 abitativa, considerano che la superficie del comune \u00e8 rimasta la stessa.\nUna larga fetta della popolazione modugnese ( abitanti al 31 dicembre 2011) risiede nel quartiere Cecilia, zona di edilizia residenziale privata, contigua al quartiere San Paolo di Bari.\nEtnie e minoranze straniere.\nAl 1\u00ba gennaio 2016, risiedono a Modugno cittadini stranieri, pari al 4,1% della popolazione comunale. Le comunit\u00e0 pi\u00f9 numerose sono:\nNel complesso, circa il 58% della popolazione proviene da Asia, circa il 26% dall'Europa e il 14% dall'Africa.\nA Modugno si registra il numero pi\u00f9 elevato di etnie presenti e il saldo migratorio pi\u00f9 alto dell'Area Metropolitana di Bari. Con riferimento ai cittadini stranieri in et\u00e0 scolare, Modugno \u00e8 al primo posto assoluto fra i comuni pugliesi per saldo migratorio e al nono posto per numero assoluto di alunni stranieri, superando anche capoluoghi di provincia come Taranto. Nell'anno scolastico 2007-08 gli studenti stranieri nelle scuole modugnesi erano 230; le etnie prevalenti erano quella indiana, cinese e rom/bosniaca.\nAnche in virt\u00f9 di questi dati, elevato \u00e8 l'impegno del Comune di Modugno verso le iniziative finalizzate all'integrazione e lo scambio interculturale, rivolte soprattutto ai cittadini immigrati in et\u00e0 scolare: tutte le scuole modugnesi aderiscono ai CRIT (Centri Risorse Interculturali di Territorio), sorti da un'iniziativa dell'Ufficio Scolastico provinciale di Bari con l'obiettivo di coordinare le iniziative promosse dal territorio (scuole, enti locali e associazioni di volontariato e del terzo settore) in favore degli alunni stranieri e delle loro famiglie.\nLingue e dialetti.\nIl dialetto di Modugno \u00e8 una variet\u00e0 del dialetto barese. Vasta \u00e8 la produzione vernacolare modugnese.\nA Modugno, nel passato, esistevano due dialetti:\nOsserviamo nei due dialetti alcune espressioni:\nI gruppi di vocali che caratterizzano il dialetto \u201c\"du soine e naune\"\u201d, rendendolo pi\u00f9 forte, sono \"eu\", \"oi\", \"au\".\nLe vocali del dialetto modugnese sono cinque: \"a e i o u\". Ma, in particolare della vocale \"e\" bisogna sottolineare che pu\u00f2 essere:\nEsiste poi una semiconsonante, la lettera \"j\", che ha vari usi: in principio di parola, come \"jidde\" (lui), \"jatte\" (gatto); tra due vocali, come \"moje\" (adesso), \"mangiaje\" (cibo); nei suoni liquidi \u2013\"glje\" -\"cchje\" -\"gghje\", come \"battagjie\" (battaglia), \"jacchje\" (trovi), \"pagghje\" (paglia).\nSi pu\u00f2 incontrare, infine, la lettera \"K\" come variante del c duro e del ch, come in \"kapeche\" (scelgo), \"ki\u00e8che\" (piega).\nTradizioni e folclore.\nIl primo patrono di Modugno fu San Pietro martire, domenicano vissuto nel XIII secolo e noto per la lotta contro le eresie. Venne martirizzato dai suoi avversari. Il suo culto si diffuse a Modugno dal 1401 con la venuta dei Domenicani.\nIl 29 aprile, giorno della sua commemorazione liturgica, venivano benedetti rami d'olivo. La chiesa Matrice conserva un suo quadro.\nFesta patronale di san Rocco e san Nicola da Tolentino.\nLa festa patronale di Modugno festeggia congiuntamente due santi: Nicola da Tolentino e Rocco di Montpellier, rispettivamente patrono e protettore della Citt\u00e0.\nI festeggiamenti della ricorrenza prevedono sia manifestazioni popolari, le quali avvengono la quarta domenica di settembre, sia religiose, che iniziano il venerd\u00ec precedente e si concludono il luned\u00ec.\nIl venerd\u00ec, il sabato e la domenica tre processioni accompagnano la statua di san Rocco per le strade del centro cittadino e delle periferie.\nIl luned\u00ec si festeggia san Nicola. La lunga processione si ferma in piazza Sedile dove il sindaco, a nome della comunit\u00e0 modugnese, consegna le chiavi della citt\u00e0 al Santo di Tolentino. Durante la manifestazione, festose luminarie rischiarano a giorno le vie principali e la piazza Sedile, bande locali eseguono concerti, fuochi pirotecnici colorano il cielo e un Luna Park allietano le serate.\nSan Rocco \u00e8 il protettore di Modugno. La sua statua di legno che viene portata in processione durante le celebrazioni della festa patronale risale al 1522, quando fu invocato l'intervento del santo a protezione dalla peste e nominato patrono minore della citt\u00e0. I gambali e il cappello d'argento furono donati, nel 1836, dal canonico Luigi Loiacono, come ringraziamento per lo scampato pericolo dell'epidemia di colera che aveva colpito tutta la regione. Nel 1907 la statua del santo venne spostata in un altare della chiesa Matrice.\nSecondo la tradizione, san Nicola da Tolentino fu concepito a Modugno dai suoi genitori in ritorno dal viaggio votivo presso la tomba di San Nicola di Bari. Invocato, insieme alla Madonna Addolorata, come protettore dalla peste del 1656, venne proclamato l'anno successivo patrono di Modugno. Inizialmente, la sua festa era il 10 settembre. Venne perdendo di popolarit\u00e0, fino al 1930 quando la Confraternita di san Nicola da Tolentino riprese gli originari fasti nei festeggiamenti. Dal 1952 i festeggiamenti di san Nicola vennero abbinati a quelli di San Rocco.\nNel 2001 Modugno ha ospitato le reliquie del Santo che uscivano per la prima volta dalla basilica di Tolentino.\nCulto della Madonna Addolorata.\nLa venerazione della figura di Maria a Modugno ha inizio con la fondazione della citt\u00e0: infatti, il primo nucleo cittadino sembra sia nato intorno alla chiesa di Santa Maria di Modugno, e moltissime sono le chiese dedicate alla Madonna (la quasi totalit\u00e0 delle chiese modugnesi: SS.ma Maria Annunziata, Assunta, S. Maria del Carmine, S. Maria della Croce, Immacolata, S. Maria delle Grazie, S. Maria dei Martiri, ecc.). Numerose sono le edicole sacre, le immagini venerate e le manifestazioni in onore della Vergine promosse dalle Confraternite modugnesi.\nMolto forte \u00e8 la devozione verso la Madonna Addolorata che trae origine nel XVII secolo quando venne invocato il suo aiuto contro la pestilenza del 1656. I modugnesi, come segno di ringraziamento, costruirono la Chiesa della Madonna dello Spasimo e ogni terza domenica di settembre veniva celebrata una festa in cui si facevano opere di beneficenza, e il luned\u00ec seguente veniva offerto da mangiare ai poveri.\nNel 1691 venne nuovamente invocato l'aiuto della Madonna a protezione dalla nuova epidemia di peste. Nel 1722 il culto della Madonna venne trasferito nella chiesa Madre, per ragioni di spazio, e venne sistemata sull'altare dell'Addolorata una nuova statua.\nAlla Madonna Addolorata vennero indirizzate le preghiere dei modugnesi durante gli avvenimenti del 10 marzo del 1799. Quel giorno una massa di sanfedisti filoborbonici provenienti dal contiguo comune di Carbonara di Bari (oggi frazione del capoluogo) si riun\u00ec per saccheggiare Modugno. In quell'occasione diversi testimoni assistettero all'apparizione di una donna di bianco vestita, con un fazzoletto in mano, sul tetto di un palazzo al limite sud del paese, che impediva che le cannonate del nemico colpissero le abitazioni. Si ritenne un miracoloso intervento della Madonna Addolorata apparsa sui tetti modugnesi per proteggere la citt\u00e0 dagli assalitori.\nDa quel momento, la festa della Madonna Addolorata venne spostata da ottobre al X marzo e celebrata con grande solennit\u00e0. Nel 1876 venne proclamata patrona di Modugno.\nFesta di Sant'Antonio di Padova.\nDal 1980 riprende vita questa festa religiosa dopo anni di oblio causati da scarso interesse dei comitati feste religiose; unisce manifestazioni di carattere religioso, con iniziative di carattere culturale e solidale. I festeggiamenti iniziano il primo giorno di giugno nella chiesa di Sant'Antonio e trovano il loro apice i giorni 12 e 13 di giugno. Il 12 giugno c'\u00e8 la benedizione del pane che viene distribuito ai modugnesi, l'immagine del Santo viene trasferita nella chiesa Matrice. Subito dopo dalla Chiesa Padronale di Sant'Anna parte il \"Corteo Antico\" del Quadro del Santo che attraverso le vie del centro storico, fa il suo ingresso trionfale in Piazza Sedile per essere Intronizzato nell'altare eretto nella Piazza. Il 13 giugno \u00e8 il giorno solenne; Grandi Concerti Bandistici si esibiscono in cassarmonica e in serata, dopo la messa solenne, si svolge la \"Processione di Gala\". Il Lancio di una Grandiosa \"Mongolfiera\" e la \"Gara Pirotecnica\" di fine festa, concludono i Solenni Festeggiamenti per il Santo Protettore.\nFesta di San Giuseppe e sagra del Calzone.\nIl 19 marzo si festeggia il padre putativo di Ges\u00f9 con l'allestimento di fal\u00f2, la preparazione delle zeppole e di pane che viene benedetto e distribuito alla cittadinanza.\nI festeggiamenti di San Giuseppe, trovandosi alla fine dell'inverno, si sovrappongono ai riti pagani che celebravano l'inizio della primavera e il rifiorire dei germogli.\nNei fal\u00f2 che vengono accesi ai margini delle piazze della citt\u00e0 (e in quello pi\u00f9 grande che viene allestito nella piazza principale) si bruciano grandi cataste di legna e nei campi si incendiano i residui del raccolto precedente.\nAl fuoco del fal\u00f2 venivano arrostite le rape e si consumavano taralli, ceci abbrustoliti nella cenere (\"le c\u00eccere a la rena\" nel dialetto modugnese) e il calzone di cipolla. Per questa ragione, alla festa di San Giuseppe \u00e8 abbinata la Sagra del Calzone.\nLa sagra del Calzone consiste nella vendita del calzone di cipolla e di altri prodotti tipici modugnesi nella Piazza principale, accanto al grande fal\u00f2. La serata \u00e8 animata da canti popolari, danze e spettacoli di vario genere.\nIl connubio tra fal\u00f2 e calzone di cipolla ha le proprie origini in un episodio glorioso della storia modugnse, quando, sull'onda degli sconvolgimenti della Rivoluzione francese, Modugno aveva aderito alla Repubblica partenopea erigendo in citt\u00e0 l'\"albero della libert\u00e0 \". Quando, il 10 marzo 1799, le truppe filoborboniche, provenienti da Carbonara, Ceglie e Loseto, assediarono senza successo la citt\u00e0, gli assalitori fecero razzia di quanto trovarono nei campi e negli orti delle case fuori le mura cittadine, soprattutto cipolle e rape, e le arrostirono sui dei fuochi preparati fuori le mura. In quell'occasione si registra l'evento ritenuto miracoloso dell'apparizione della Madonna Addolorata.\nPresepe vivente.\nDal 1995 i parrocchiani della chiesa Immacolata, organizzavano un presepe vivente, fino a 10 fa. Nella suggestiva cornice del giardino interno dell'ex convento dei Cappuccini, figuranti in costume animavano un museo degli antichi mestieri. L'iniziativa culminava il 6 gennaio con l'arrivo di figuranti negli abiti dei Re Magi e si accompagnava alla degustazione di pettole e fagiolata. Dal 2011 l'Associazione culturale \"Giovani Tradizioni\". formata da giovani Modugnesi con la voglia di tramandare le tradizioni del loro paese, hanno ricominciato a organizzare il presepe vivente nella loro sede associativa, riscuotendo grande successo. Nel 2019, dopo una pausa di un anno, una nuova associazione \"Officina dei Tempi\", in collaborazione con il comune di Modugno, ha realizzato la prima edizione del presepe vivente ambientata nei vicoli antichi del centro storico completamente riqualificato e reso pedonabile. Tra antichi mestieri, pettole, vin brul\u00e9, bruschette, musica popolare con zampognari rinomati sul territorio, i volontari dell'associazione hanno realizzato qualcosa di speciale per coinvolgere quanti pi\u00f9 spettatori possibili provenienti da tutta provincia. Il presepe vivente di Modugno attrae ogni anno un gran numero di visitatori, anche dai paesi vicini.\nSempre nel periodo di Natale, molte altre associazioni del territorio si impegnano per realizzare sempre qualcosa di magico per i cittadini pi\u00f9 piccoli, come l'associazione Piazza Pubblica che realizza nel parco Padre Pio, il Parco di Babbo Natale.\nIstituzioni, enti e associazioni.\nModugno \"\u00e8 sede della Compagnia dei Carabinieri, di un distaccamento del Tribunale di Bari, di un Ufficio per l'impiego, la competenza dei quali si estende anche ai comuni circostanti\".\nHa sede a Modugno la \"Fondazione Popoli e Costituzioni\" che, anche attraverso la rivista \"Sudcritica\", fa ricerca storico-giuridica e promuove la conoscenza e la piena attuazione della Costituzione italiana.\nUn'altra associazione attiva sul territorio \u00e8 \"Citt\u00e0 plurale\", associazione di cittadinanza attiva fondata nel 2004.\nNel 2010 \u00e8 stata costituita in Modugno la delegazione dell\"'Associazione Puglia Russia\", fondata nel 2008 con lo scopo di favorire la reciproca conoscenza fra le realt\u00e0 culturali pugliesi e della Federazione Russa, attraverso la promozione di eventi e iniziative congiunte.\nSanit\u00e0.\nDal punto di vista dei servizi ospedalieri, Modugno \u00e8 fortemente dipendente dalle strutture della vicina Bari.\nDal 2005, Modugno \u00e8 sede del Distretto Socio Sanitario 9 dell'Azienda sanitaria locale di Bari. Il Distretto comprende anche i comuni di Bitetto e Bitritto.\nA Modugno \u00e8 presente una Residenza Sanitaria Assistenziale gestita dal Consorzio San Raffaele. La struttura dispone di 60 posti letto di cui 20 dedicati a soggetti affetti da Alzheimer e patologie correlate. La RSA sorge nello stabile che un tempo ospitava il Convento di Santa Maria delle Grazie.\nQualit\u00e0 della vita.\nLo sviluppo industriale che ha caratterizzato gli ultimi decenni della vita modugnese \u00e8 stato portato avanti senza tenere in dovuto conto le conseguenze ambientali che ne sarebbero derivate. L'inquinamento dovuto agli smaltimenti industriali si andava a sommare a una scarsa valorizzazione del patrimonio ambientale e paesaggistico: le lame erano non di rado utilizzate come discariche a cielo aperto dove venivano abbandonati anche rifiuti pericolosi per le falde acquifere nel sottosuolo. Solo ultimamente ci si \u00e8 resi conto dell'importanza di un'adeguata salvaguardia ambientale e la cittadinanza modugnese \u00e8 molto attiva nella tutela del proprio territorio e contrasta con diverse iniziative i progetti di una nuova centrale elettrica (entrata in funzione l'8 marzo 2010 e gestita da Sorgenia, ignorando le proteste dei presidi di ecologisti e semplici cittadini) e un inceneritore.\nDal punto di vista sociale, si registrano una serie di problemi derivati principalmente dalla rapida crescita demografica degli ultimi decenni: la forte immigrazione, sia dall'Italia sia dall'estero, di lavoratori occupati nelle aziende della zona industriale ha nel tempo formato una cittadinanza costituita da nuclei familiari senza una rete sociale o parentale che possa sostenerli nei momenti di difficolt\u00e0. A questo si aggiunge il fatto che le amministrazioni comunali non sono sempre state in grado di rispondere ai bisogni dei cittadini con servizi o strutture adeguate. Tuttavia non mancano le iniziative dei cittadini e numerose sono le associazioni operanti nel settore sociale che offrono una serie di servizi che tentano di sopperire alla scarsit\u00e0 dell'offerta pubblica.\nCultura.\nIstruzione.\nModugno conta tre circoli scolastici che coordinano le scuole materne ed elementari cittadine. Ci sono poi tre scuole medie inferiori e un'unica scuola media superiore, l'Istituto tecnico \"Tommaso Fiore\". Il primo circolo scolastico \u00e8 costituito dalla scuola \"Edmondo De Amicis\" edificata nel 1937.\nDal 1996 \u00e8 attiva l'Universit\u00e0 della Terza Et\u00e0 \"Francesco Del Zotti\".\nLa biblioteca comunale dal 2005 \u00e8 ospitata presso il Palazzo della Cultura, contenente anche una sala conferenze e alcuni spazi espositivi. L'edificio, intitolato a Carlo Perrone, sorge nel centro della citt\u00e0 nel luogo in cui sorgeva un condominio di 10 piani (otto dei quali abbattuti) la cui costruzione, autorizzata nel 1968, aveva alimentato le proteste della popolazione.\nUn altro contenitore culturale modugnese \u00e8 Palazzo Colavecchio, che ospita mostre, convegni e dibattiti.\n\u00c8 in via di realizzazione un museo civico che ospiter\u00e0 i reperti rinvenuti durante gli scavi presso il sito archeologico di Balsignano e due collezioni private donate al Comune: una di 50 vasi di epoca peuceta e una numismatica.\nMedia.\nA Modugno sono editi diversi periodici locali che si occupano di cultura, politica e attualit\u00e0 modugnesi.\nIl periodico \"Il Cardo Selvatico\" \u00e8 stato fondato nel 1979 per iniziativa dell'arciprete Nicola Milano. Anche il bisettimanale \"Nuovi Orientamenti\" \u00e8 stato fondato nello stesso anno; la redazione della rivista ogni anno pubblica un libro che si occupa di tradizioni popolari o di storia locale. Di pi\u00f9 recente fondazione \u00e8 il mensile \"Bari Sud Ovest\" principalmente dedicato alla cronaca locale e che, recentemente, sta ampliando il suo interesse anche ai Comuni limitrofi, e del quale esiste una versione online. A cura dell'amministrazione comunale \u00e8 inoltre diffuso il mensile \"Modugno in Comune\".\nIn notevole espansione \u00e8 il numero e la qualit\u00e0 dei siti Internet che si occupano di Modugno: oltre al gi\u00e0 citato Bari Sud Ovest.it, sono dedicate alla Citt\u00e0 di Modugno due portali web (\"Modugno.it\" e \"Modugnonline.it\") e la Web TV \"Modugnowebtv.it\".\nSi occupa del Comune di Modugno e delle sue attivit\u00e0 il sito Internet \"Comune di Ongudom\" che opera in modo parallelo al Sito Istituzionale.\nArte.\nA Modugno \u00e8 ambientata la commedia \"Il Socrate immaginario\" del 1775, scritta dal librettista Giovanni Battista Lorenzi e musicata da Giovanni Paisiello\nNel 2001 l'Associazione Culturale \"La Pecora Nera\" ha fondato la Compagnia \"Teatroscalo\" che opera sia nell'ambito del teatro sia del cinema. Nel 2003 viene inaugurato il centro teatrale Teatroscalo che, oltre a garantire uno spazio per le rappresentazioni sceniche, \u00e8 sede di corsi di formazione alla drammaturgia teatrale. Nel 2007, una produzione del Teatroscalo, il cortometraggio \"Meridionali senza filtro\" del regista Michele Bia, vince il David di Donatello.\nMolteplici sono le associazioni musicali di Modugno: l'associazione culturale-musicale \"Francesco Casavola\" \u00e8 un complesso bandistico di circa 40 elementi creato nel 1982; l\"'Orchestra Musicale Santa Cecilia\" \u00e8 un'orchestra di fiati; l\"Orchestra da Camera Scarli\" \u00e8 un'agenzia musicale con laboratorio artigianale (unico nel Sud) per la realizzazione e restauro di violini; l\"Accademia Musicale Battista Bia\", che \u00e8 stata fondata nel 1974.\nCucina.\nLa cucina tradizionale modugnese fa largo uso di prodotti agricoli come l'olio e le olive, ortaggi (zucchine e melanzane), legumi (fave, fagioli, lenticchie, ceci, piselli), verdura (rape, cavolfiori, carciofi, cardi), frutta (mandorle, fichi, ciliegie, uva) e alcune erbe selvatiche usate per insalate (perchjazze, recquasce, sporchja). Un elemento caratteristico della cucina modugnese \u00e8 una particolare variet\u00e0 di uva bianca da tavola, dall'acino di forma allungata, detta uva c\u00f2rnola (in dialetto \"ciuar\u00e8dde\"). Viene coltivata in pergolati in cortili o terrazzi e produce frutti da agosto a dicembre.\nNei giorni feriali, i pasti erano generalmente costituiti da un piatti unici molto poveri, principalmente a base di legumi. La carne (di solito coniglio) e il pesce venivano consumati solo nei giorni di festa.\nDella tradizione culinaria modugnese, derivante dalla cultura rurale e contadina, si conservano ancora oggi le ricette di alcune specialit\u00e0 gastronomiche; alcuni esempi sono: fagiolini con pasta e ricotta dura, fave e cime di rape, cavoli con pan grattato, ceci neri e cipolla rossa. Formati tipici di pasta sono le strascinate (una specie di orecchiette con farina di semola) e i cavatelli (una sorta di gnocchi di semolino grezzo). Caratteristici della gastronomia modugnese sono i calzoni farciti con cipolle, , baccal\u00e0 e olive. I dolci tipici delle feste sono: pettole, boconotti, cartellate, castagnelle, torroni di mandorle per Natale; scarcelle, uova dipinte di rosso con alghe marine, friselle, mostaccioli per il periodo pasquale.\nEventi.\nFiera del Santissimo Crocifisso.\nLa fiera del Crocifisso si svolge ogni anno nella seconda e terza domenica di novembre.\nNasce nel 1622 per celebrare un evento giudicato miracoloso: un fulmine caduto sulla chiesa Matrice uccise alcuni sacerdoti e bruci\u00f2 l'asta del Crocifisso, lasciando intatta la figura del Cristo. Questa figura del Cristo in croce \u00e8 conservata ancora oggi nella stessa chiesa ed \u00e8 posta in una nicchia sovrastante la cappella della Madonna Addolorata. A partire dal 1656, la fiera acquis\u00ec una forte importanza per la popolazione in quanto la peste che colp\u00ec Modugno quell'anno termin\u00f2 i primi giorni di novembre, poco prima dell'inizio della fiera.\nIn origine la fiera durava otto giorni, per tutto il periodo compreso tra la seconda e la terza domenica di novembre. Nei primi secoli, la fiera vendeva quasi esclusivamente prodotti agricoli e animali; col tempo si \u00e8 evoluta allargandosi anche al settore dell'artigianato locale, ai mezzi per lavorare la terra, ai tessuti, ai vestiti, alle piante e a diversi generi alimentari.\nNegli ultimi anni, in concomitanza con la fiera, vengono organizzate manifestazioni culturali collaterali. \nGeografia antropica.\nUrbanistica.\nLa conformazione urbanistica della citt\u00e0 di Modugno pu\u00f2 essere distinta nelle seguenti zone: centro storico, quartieri ottocenteschi costruiti al di fuori dell'antica cinta muraria, la cerchia di costruzioni degli anni cinquanta-sessanta, gli agglomerati di recente edificazione.\nIl centro storico \u00e8 caratterizzato da vie molto strette e intricate con piccole abitazioni, generalmente composte da un solo ambiente. Sono presenti diversi palazzi storici caratterizzati per lo pi\u00f9 da uno stile tardo-rinascimentale. Il centro di Modugno \u00e8 composto da due zone: il borgo antico e il suburbio.\nIl borgo antico, \u00e8 stato il nucleo originario del centro abitato di Modugno, sorto intorno alla fortezza che presidiava la collinetta della Motta; ha forma quadrangolare chiaramente delimitato da Corso Vittorio Emanuele, Corso Cavour, Corso Umberto e Piazza Sedile. Il suburbio sorse dall'espansione urbana all'esterno delle antiche mura.\n\u00c8 possibile ipotizzare l'esistenza di una prima cinta muraria di epoca normanna che circondava il borgo antico. Nel 1347 il borgo venne dotato di nuove mura dall'Arcivescovo di Bari, Bartolomeo Carafa, feudatario di Modugno. Queste mura erano dotate di quattro porte difese da torri: a oriente si apriva la Porta di Bari (piazza del Popolo); la Porta Bitonto immetteva sulla strada che conduceva alla sede vescovile; a ovest si apriva il Portello (via Portello), in direzione di Palo del Colle, che vide accresciuta la sua importanza nel periodo del Ducato sforzesco; a sud c'era la Porta del Suburbio (via Donato Olimpio). Con l'inglobamento, nel Cinquecento, del Suburbio entro le mura cittadine, questa porta perse d'importanza e rimpiazzata con la Porta la Staccata (fine di via Conte Rocco Stella). Nel Seicento venne spostata la Porta di Bari (in via Porta di Bari) e venne aggiunta la Porta delle Beccherie (a nord-est di Piazza Sedile). La porta del Suburbio \u00e8 l'unica di cui si conserva ancora oggi traccia, anche se in un rifacimento pi\u00f9 recente. Degli ingressi cittadini scomparsi rimangono solo le croci lignee che erano apposte sulle porte e benedette annualmente.\nNel XVIII secolo le mura non coprivano l'intero perimetro cittadino o, perlomeno, non assolvevano un'adeguata funzione difensiva: Viatangelo Maffei nel 1774 descrive le mura \"di pietra per custodia, ma non capaci in caso d'attacco di guerra\"; e, addirittura, durante l'assedio del 10 marzo 1799, Giambattista Saliani, nella sua cronaca degli eventi, parla di \"borgo non murato\". Le mura cittadine, o quel che ne rimaneva, caddero in stato di abbandono e nel 1821 vennero abbattute definitivamente.\nIl centro storico \u00e8 circondato da quartieri sorti nel XIX secolo dopo l'abbattimento delle mura cittadine. Si tratta generalmente di abitazioni unifamiliari poco spaziose che sorgono su uno o due livelli disposte, non in contorti vicoli come nel centro storico, ma in strade rettilinee anche se non molto ampie.\nPi\u00f9 spaziose sono le abitazioni realizzate nel secondo dopoguerra dai cittadini modugnesi o dagli emigrati all'estero di ritorno nella terra natia. Si tratta principalmente di villette monofamiliari, spesso dotate di giardino, che sorgevano in quella che era la periferia del paese.\nNegli anni settanta-ottanta del XX secolo si \u00e8 assistito a una rapida espansione industriale che si \u00e8 avuta con la creazione della zona industriale al confine fra Bari e Modugno. Questo sviluppo indistriale \u00e8 stato accompagnato da una rapida, vasta e incontrollata espansione urbanistica spinta dalla crescente domanda di alloggi dei lavoratori che in quegli anni immigravano a Modugno. Questo sviluppo edilizio \u00e8 avvenuto senza che fosse redatto un piano regolatore e gli effetti della mancata pianificazione si leggono in un tessuto urbano caratterizzato per la viabilit\u00e0 disordinata e l'assenza di nuove aree verdi. Dal punto di vista urbanistico, la conseguenza pi\u00f9 evidente della cementificazione non regolamentata che si \u00e8 avuta in quei decenni \u00e8 la presenza nel territorio comunale di diversi quartieri formati da palazzi a diversi piani, senza infrastrutture o servizi, disposti in maniera disordinata, spesso lungo le principali strade extraurbane e distanti dal centro cittadino (dove il basso prezzo dei terreni edificabili ha incoraggiato la speculazione edilizia). Molteplici sono gli esempi di quartieri formatisi in questa maniera.\nIl \"quartiere Cecilia\", \u00e8 una zona di edilizia residenziale privata che ha origine alla fine degli anni 1960. Sorge a circa 5\u00a0km dal centro cittadino perch\u00e9 divisa dall'intera Zona Industriale di Bari e di Modugno sud, nei pressi del quartiere San Paolo di Bari, \u00e8 il principale dei quartieri di Modugno per numero di abitanti: 4.676 al 31/12/2011, prevalentemente cittadini baresi. Al quartiere Cecilia sono incorporate le abitazioni del complesso Capo Scardicchio (antica frazione di Modugno) fronte stante l'Ospedale San Paolo e la Stazione Ospedale del Metr\u00f2 ricadenti nel territorio del quartiere San Paolo di Bari. Il quartiere Cecilia presenta le carenze urbanistiche e strutturali caratteristiche del contermine quartiere San Paolo di Bari, ha attivit\u00e0 commerciali varie, \u00e8 scarsamente dotato di servizi pubblici, luoghi di aggregazione e infrastrutture. Unica struttura di servizio al territorio il Centro Parrocchiale di San Pietro Apostolo dell'omonima Parrocchia di San Pietro Apostolo istituita il 1973. A causa della distanza dal centro di Modugno e della scarsit\u00e0 di collegamenti, risulta difficoltosa la partecipazione degli abitanti del quartiere alla vita sociale della cittadina.\n\"Piscina dei preti\" \u00e8 una zona residenziale sorta intorno al 1980 oltre le strade statali 98 e 96. La zona, in origine, era detta della \"Marina\", poich\u00e9 ubicata nelle vicinanze della Strada Provinciale 54, che conduce alle localit\u00e0 balneari di Palese - Macchie e Santo Spirito.\nA Piscina dei preti \u00e8 presente il casello Bari Nord dell'A14 e il nuovo Centro Commerciale. Inoltre \u00e8 nelle vicinanze del polo industriale di Bari, dell'Aeroporto di Bari-Palese e dell'ospedale San Paolo. La zona \u00e8 collegata a Bari tramite la Strada Statale 96 e a Palo del Colle tramite la Strada statale 98.\nNel quartiere vi \u00e8 la parrocchia di Sant'Ottavio, dotata di oratorio e campo sportivo, costruita nel 1980 e affidata ai padri Sacramentini.\nAltri esempi di quartieri residenziali distanti dal centro di Modugno sono \"Porto Torres\" e \"Campolieto\". Il primo sorge lungo la Strada statale 98 e il secondo si trova lungo la Strada statale 96 in direzione di Palo del Colle. Anche qui, si ravvisano le stesse problematiche degli altri quartieri distanti dal centro cittadino come le difficolt\u00e0 logistiche e la scarsit\u00e0 di infrastrutture.\nUnica frazione di Modugno \u00e8 Capo Scardicchio. Si tratta di una borgata che sorge a 52 metri sul livello del mare, distante poco pi\u00f9 di 2\u00a0km dal centro cittadino. Conta 308 abitanti.\nEconomia.\nNel 2004 le aziende attive a Modugno erano 2.592, registrando un lieve incremento rispetto all'anno precedente. Sul territorio comunale modugnese sono presenti circa il 2% delle aziende operanti nella citt\u00e0 metropolitana di Bari, e sono generalmente realt\u00e0 economiche di medie-piccole dimensioni. Il settore del commercio, all'ingrosso e al dettaglio, \u00e8 al primo posto con 1 029 aziende, segue il settore industriale e manifatturiero con 487 aziende e dal settore edilizio (294). Fanno registrare un forte incremento il settore dell'informatica, quello immobiliare e quello dei trasporti. Si registra, di contro, un'inflessione nel settore agricolo, della ristorazione, della mediazione finanziaria e monetaria, dei servizi.\nNel 2005, nel comune di Modugno al 2005 si registrava una forza lavoro totale pari a 14.053 persone, con un tasso di attivit\u00e0 del 45,4% e un tasso di disoccupazione del 15,5%. Nello stesso anno, gli occupati presenti nel comune di Modugno rappresentano addirittura il 63,1% della popolazione totale residente. Il totale degli occupati nel Comune di Modugno ammonta a 24.000 unit\u00e0. Di questi, poco meno del 60% risultano impiegati nell'industria, mentre circa il 40% sono occupati nel settore terziario. Il numero di lavoratori impiegati nel settore primario \u00e8 poco rilevante.\nLa Confartigianato locale, che associa 320 imprenditori, offre diversi servizi ed \u00e8 molto attiva nella promozione della produzione modugnese.\nLa C.A.G. (Cooperativa Artigiana di Garanzia di Modugno) conta 720 imprese associate e svolge il compito di creare convenzioni con istituti di credito, per agevolare i tassi d'interesse.\nIl Consorzio Coima \u00e8 nato con l'obiettivo di creare l'Area Artigianale; ora si occupa di fornire servizi alle imprese artigiane modugnesi.\nLa Confcommercio modugnese conta oltre 900 iscritti fornendo servizi di formazione professionale, assistenza sindacale e previdenziale, convenzioni con istituti di credito e di servizi.\nIl Consorzio per lo Sviluppo Industriale (ASI) nasce nel 1960 per promuovere la creazione di nuove realt\u00e0 industriali, artigianali e terziarie. Ne fanno parte Bari, Adelfia, Bitonto, Bitritto, Capurso, Giovinazzo, Modugno, Mola di Bari, Molfetta, Noicattaro, Valenzano, Terlizzi, Triggiano.\nAgricoltura.\nL'originaria vocazione agricola dell'economia modugnese si \u00e8 rapidamente ridotta a partire dagli anni sessanta, lo sviluppo industriale della citt\u00e0 e il rapido incremento demografico hanno sottratto all'agricoltura ampie frazioni del territorio modugnese. Dei 1381 ettari destinati oggi all'agricoltura, circa il 75% \u00e8 destinato a oliveto: i cultivar di olive prevalenti sono l'Ogliarola (o Cima di Bitonto) e la Coratina, dalle quali si ricava un olio dal leggero retrogusto mandorlato derivante dalla vicinanza di colture di mandorlo. Dei tre frantoi operanti a Modugno, il frantoio sociale e il frantoio Grandolfo raccolgono il 90% della produzione locale.\nLe altre coltivazioni pi\u00f9 diffuse sono quelle della mandorla (che interessa il 15% del suolo agricolo modugnese), dell'uva da tavola, della ciliegia e dei prodotti ortofrutticoli.\nArtigianato.\nIl settore dell'artigianato modugnese \u00e8 molto variegato ed \u00e8 composto prevalentemente da aziende di piccola dimensione.\nRecentemente, il Consorzio ASI ha promosso la realizzazione di un polo artigianale, sulla strada provinciale Modugno-Bari, a ridosso del centro abitato, che ha contribuito alla nascita di molte nuove realt\u00e0 produttive. La Zona Artigianale conta 119 lotti, ma \u00e8 ancora in espansione. Denominata \"Cittadella dell'Artigianato\" \u00e8 il vanto dell'artigianato modugnese.\nNel 2004 risultavano attive, presso la Camera di Commercio di Bari, 718 imprese artigiane. Il settore \u00e8 fortemente cresciuto dal 2000 quando si contavano 585 imprese. Crescono le imprese costituite in forma societaria, anche se rimangono molto pi\u00f9 numerose (80%) le attivit\u00e0 artigiane costituite su base individuale.\nIndustria.\nNell'ultimo quarantennio la storia e l'evoluzione di Modugno sono state fortemente condizionale dall'espansione dell'area industriale di Bari che si estende per 1509 ettari, circa met\u00e0 dei quali in territorio di Modugno. Negli anni settanta il comparto dell'industria manifatturiera di Modugno era costituito prevalentemente da aziende di grandi o medie dimensioni che facevano di Modugno il pi\u00f9 grande centro urbano della Provincia di Bari per addetti in questa industria, secondo solo al capoluogo.\nModugno \u00e8 l'unico comune della Terra di Bari in cui il maggior apporto al valore aggiunto \u00e8 dato dal settore dell'industria (54,4%) e non dal settore terziario. Questo dato identifica Modugno come il comune pi\u00f9 industrializzato dell'area.\nLa zona industriale costituisce un forte motore di sviluppo per Bari e l'hinterland, con le sue oltre 600 imprese che danno lavoro a pi\u00f9 di 20.000 persone.\nSi tratta di un'area in cui convivono aziende piccole e piccolissime con grandi realt\u00e0 produttive di rilevanza nazionale e internazionale che superano anche le 1000 unit\u00e0 lavorative. Esse operano nei settori pi\u00f9 disparati.\nIl settore prevalente \u00e8 quello dell'Industria metalmeccanica: sono presenti 57 imprese metalmeccaniche nella zona ASI fra cui anche grandi realt\u00e0 industriali operanti nella produzione della componentistica per automobili, come apparecchi frenanti, cuscinetti, trasmissioni, motori diesel.\nAnche il settore delle costruzioni \u00e8 molto rilevante e sono presenti realt\u00e0 di medio-grande dimensioni.\nCommercio.\nIl settore terziario rappresenta una quota del 45,2% del totale del valore aggiunto prodotto nel comune.\nL'offerta commerciale di Modugno \u00e8 molto differenziata e conta oggi pi\u00f9 di 1200 attivit\u00e0. Il mercato giornaliero, dal 2005, si svolge presso la nuova struttura del mercato coperto in via X Marzo e conta una quarantina di operatori economici. Al mercato settimanale del venerd\u00ec espongono 180 operatori.\nAnche Modugno non \u00e8 rimasta indenne dal proliferare dei centri commerciali.\nNel quartiere periferico di Piscina dei Preti, infatti, \u00e8 sorto da alcuni anni (e dopo diversi anni di blocco), un centro commerciale con molti negozi e un ipermercato.\nServizi.\nLe aziende che operano nel settore dei servizi sono in notevole crescita e operano nei campi pi\u00f9 disparati. Fra i servizi pi\u00f9 rilevanti ci sono la logistica (che conta 28 aziende di diverse dimensioni), la tipografia (con 13 aziende). Inoltre si assiste alla nascita di aziende che si occupano di servizi alla persona, servizi sociali, ICT e servizi alle imprese.\nInfrastrutture e trasporti.\nStrade.\nL'Autostrada A14 Bologna-Taranto (casello Bari Nord, uscita Modugno) permette di spostarsi velocemente nella Regione e arrivare fuori di essa. La Strada Statale 96 consente i collegamenti con l'interno della Regione, fino a Gravina.\nModugno \u00e8 servita inoltre dalle seguenti strade provinciali: SP1 per Bitetto, SP52 per Bitritto, SP54 per Bari-Palese - Macchie e al suo aeroporto, SP231 (ex SS 98) per Bitonto e i comuni dell'entroterra sino a Cerignola, provinciale Bari-Modugno, provinciale Carbonara-Modugno.\nAmministrazione.\nIl territorio comunale di Modugno, sebbene molto vicino all'abitato di Bari, ha sempre mantenuto la propria autonomia. Altri centri abitati ben pi\u00f9 distanti dal centro del capoluogo, come Santo Spirito, ne sono quartieri.\nLa modifica pi\u00f9 importante nell'estensione territoriale di Modugno consiste nel passaggio di Palese a Bari avvenuta nel 1928; fino ad allora il territorio di Modugno aveva sbocco al mare. L'influenza di Modugno sul borgo di Palese risale al Cinquecento quando Isabella d'Aragona nel 1511 dichiar\u00f2 questo territorio costiero \"zona promiscua\". Ci\u00f2 venne confermato da sua figlia Bona Sforza nel 1527. Il territorio di Palese era di propriet\u00e0 sia barese sia modugnese e l'Universit\u00e0 di Modugno, in cambio di tale riconoscimento (che le consentiva uno sbocco sul mare Adriatico), pagava all'Universit\u00e0 di Bari una tassa annua di 66 ducati.\nQuesta situazione venne superata nel 1809, a seguito dell'abolizione dei territori promiscui (diretta conseguenza della legge sull'abrogazione della feudalit\u00e0, emanata nel 1806): dal 4 maggio 1811 era ufficialmente una frazione di Modugno (\"Villaggio Riunito della Marina di Modugno\"). La perdita dello sbocco sull'Adriatico si ebbe con l'annessione di Palese - Macchie a Bari, come sua frazione, nel settembre 1928 (durante il regime fascista), per mano dell'allora Ministro dei lavori pubblici Araldo di Crollalanza.\nNel 1953 il Comune ha chiesto, senza successo, l'allargamento dei confini del territorio comunale ritenuto troppo esiguo per la crescente popolazione modugnese.\nSport.\nLa principale squadra di calcio della citt\u00e0 \u00e8 la FCD Soccer Modugno che \u00e8 nata nel 2015 e che attualmente milita nel girone A pugliese di Prima Categoria.\nRilevante \u00e8 la squadra di calcio a 5, l'A.S.D. Modugno Calcio a 5, che \u00e8 stata rifondata nel 1994 (sulla base della societ\u00e0 C.A.G Modugno nata nel 1986) e dal campionato 2007/08 gioca nel campionato di serie A-2 Girone B sfiorando diverse volte la promozione nel massimo campionato nazionale. Questa squadra ha giocato nel campo di calcio a 5 dell'Oratorio di Modugno, poi nel Palazzetto dello Sport per poi trasferirsri a Bari giocando nel Palaflorio di Bari. La stessa societ\u00e0 ha una squadra Under 21 e una juniores. Nel 2015 la societ\u00e0 non \u00e8 stata in grado di sostenere i costi di gestione degli impianti e dello staff tecnico, rinunciando alla Serie B e cessando la trentennale attivit\u00e0 sportiva.\nLo Sporting Modugno \u00e8 stata un'altra societ\u00e0 di calcio a 5 modugnese che milita nel campionato di serie B. Questa squadra giocava nel Palazzetto dello Sport di Modugno.\nSolida \u00e8 la tradizione pallavolistica modugnese, le cui due societ\u00e0 di spicco sono l'A.S.D. Modugno Volley e l'usd Pallavolo Modugno. La prima \u00e8 stata fondata nel 1995, nel 2006 ha raggiunto la serie A2, e da diversi anni milita nel campionato di serie C maschile. La seconda \u00e8 stata fondata nel 1964; la sua squadra femminile nel campionato 2003/04 ha raggiunto la serie B2 e attualmente gareggia nella serie C regionale. Entrambe le squadre di pallavolo modugnesi gareggiano nel Palazzetto dello sport, contenitore sportivo che si \u00e8 dimostrato inadeguato agli standard richiesti dalla FIPAV per i campionati superiori.\nIl modugnese Michele Piccirillo \u00e8 stato campione di pugilato nelle categoria di pesi welter W.B.U. e I.B.F..\nNella pallamano, sport non pi\u00f9 praticato a Modugno, si \u00e8 distinto Leonardo Lopasso, vincitore di 2 scudetti e 2 Coppe Italia con il Conversano (A/1), e nel 1997 vincendo la medaglia d'argento ai XIII Giochi del Mediterraneo, vestendo la maglia azzurra assoluta per 56 volte, si \u00e8 fregiato di ben 2 stelle di bronzo al merito sportivo del CONI.\nAltri sport praticati a buoni livelli agonistici sono il nuoto e la pallanuoto, che hanno conosciuto recentemente a Modugno un forte sviluppo grazie alla creazione dell'impianto delle piscine.\nNel 2012 \u00e8 nata l'associazione Pantheres Rugby Team attiva nel rugby a 15 femminile, dopo due anni il sodalizio si \u00e8 allargato al settore maschile e giovanile (cambiando il nome in Panthers Rugby Team) e partecipare anche ai vari campionati di categoria."}
{"id": "35856", "revid": "11266", "url": "https://it.wikipedia.org/wiki?curid=35856", "title": "Mola di Bari", "text": "Mola di Bari (usualmente Mola, \"M\u00e0ule\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia. Rifondata da Carlo I d'Angi\u00f2 nel 1277 su un insediamento pi\u00f9 antico, sorge lungo la costa del mare Adriatico 20\u00a0km a sud-est del capoluogo. Il suo porto peschereccio \u00e8 tra i pi\u00f9 importanti della regione.\nGeografia fisica.\nLa superficie comunale, di 50,72\u00a0km2, \u00e8 racchiusa fra il mare Adriatico e i comuni di Bari, Noicattaro, Rutigliano, Conversano e Polignano a Mare.\nOrografia.\nIl territorio comunale presenta le caratteristiche orografiche della Terra di Bari, con un andamento pianeggiante o lievemente ondulato e un unico salto marcato di quota a circa 4\u00a0km dalla costa, in corrispondenza del primo gradone premurgiano (la \"Serra\"). I picchi altimetrici non superano comunque i 140 metri s.l.m. delle contrade San Materno, Brenca e Pozzovivo.\nLa costa, bassa e rocciosa, corre per 10,7\u00a0km secondo la direttrice nord-ovest sud-est e presenta un andamento pressoch\u00e9 rettilineo con l'eccezione della piccola penisola rocciosa (la \"Terra\") corrispondente al primo nucleo dell'insediamento abitato, all'altitudine della quale si riferisce quella ufficiale del comune (5 metri s.l.m.).\nGeologia.\nLungo la fascia costiera affiorano depositi dunari di era quaternaria, indicati in cartografia come \"tufi delle Murge\" e costituiti da calcareniti bianco-gialline piuttosto friabili, con presenza di fossili.\nNell'interno, il suolo \u00e8 invece contraddistinto dalla stratificazione di formazioni calcaree e calcarodolomitiche di era mesozoica, quali il \"calcare di Bari\" (di periodo giurassico superiore-turoniano, costituito da un'alternanza di calcilititi e calcareniti) e il \"calcare di Mola\" (di periodo cenomaniano superiore-turoniano inferiore, costituito da calcari detritici).\nIdrografia.\nDal punto di vista idrografico, il territorio molese \u00e8 solcato perpendicolarmente alla linea di costa da diverse lame. Quella di sant'Antonio (o sant'Onofrio) \u00e8 l'unica lama urbana conservatasi, sebbene canalizzata nel suo ultimo tratto. La lama di san Giuseppe, alla periferia dell'abitato, \u00e8 la prima del pi\u00f9 regolare sistema di lame che segna la parte sud-orientale del territorio molese. Tra queste si impone la gravina di Monsignore che pi\u00f9 a monte, in territorio di Conversano, forma una gola profonda alcune decine di metri.\nAssenti gli specchi d'acqua permanenti, all'estremit\u00e0 sud-orientale del territorio comunale sono tuttavia presenti alcune doline prive di inghiottitoio (parte del sistema dei cosiddetti \"laghi\" di Conversano) che in presenza di piogge abbondanti si trasformano in piccoli bacini idrici, impiegati in passato per l'irrigazione e indicati nella cartografia del XIX secolo come laghi di Spinazzo o di Denazzo. Non lontana, la grave di \"Minghiazze\", una cavit\u00e0 sotterranea in parte ostruita da detriti, caratterizzata da formazioni stalattitiche a canna d'organo e a fetta di prosciutto. La natura carsica del territorio \u00e8 attestata anche dalla presenza di diversi inghiottitoi.\nStoria.\nOrigini.\nDiversi reperti ritrovati sia presso l'attuale centro abitato sia nelle vicine contrade di Scamuso e Portone di Ruggiero testimoniano che il territorio di Mola \u00e8 stato popolato a partire dal Neolitico.\nRestano tuttavia contraddittorie le testimonianze di una fondazione greca o romana: in favore della prima ipotesi vi sono i ritrovamenti di alcune monete, andate poi disperse, e di un antico stemma in pietra raffigurante la civetta simbolo di Atene incastonato sulle antiche mura del paese. Ad avvalorare l'origine romana si hanno invece una cisterna (\"fons Julia\") e la pavimentazione a mosaico di una villa di et\u00e0 imperiale posta sulla costa a nord dell'abitato, in contrada Padovano (gi\u00e0 \"Turris Iuliana\"), nella cui caletta naturale si osservano anche i resti di un piccolo molo in pietra. I suddetti elementi non sembrano tuttavia sufficienti a testimoniare l'esistenza di un centro abitato propriamente detto, quanto piuttosto di un territorio agreste con alcuni insediamenti sparsi.\n\u00c8 certo infatti che tra le citt\u00e0 di Bari ed Egnatia, poste lungo l'importante via Appia-Traiana tra Roma e Brindisi, dovevano esservi diverse \"mansiones\", ossia stazioni di posta per il cambio dei cavalli e il riposo dei viandanti, ma le testimonianze classiche (\"Tabulae\" e \"Itinerarii\") per tutto il primo millennio dell'era cristiana non citano toponimi riferibili direttamente a Mola o ubicati in corrispondenza dell'attuale centro abitato.\nAlto medioevo.\nSolo a partire dall'XI secolo in alcuni documenti incominciano a ricorrere i toponimi \"Maulum\", \"Moles\", \"Maula\" e infine \"Mola\", che tuttavia non sono accompagnati da appellativi geografici riferibili con chiarezza a un centro urbano.\nNell'area vi era tuttavia una diffusa presenza di piccole comunit\u00e0 umane, che solevano raccogliersi presso le grotte che si aprono ai margini delle molte lame che solcano il territorio molese perpendicolarmente alla linea di costa. Le ragioni di tali insediamenti sono molteplici: le lame, oltre a garantire un apporto sia pure discontinuo di acqua dolce, fungevano da vie di comunicazione e da nascondigli in caso di attacchi di pirati e predoni, offrendo quindi pi\u00f9 garanzie rispetto a un agglomerato urbano.\nA testimoniare la presenza di comunit\u00e0 rupestri nel territorio di Mola, in una grotta presso la chiesa rurale di San Giovanni Battista, a sud dell'abitato, sino a pochi decenni fa era leggibile un pregevole dipinto murario che riportava la data del 1020.\nLa rifondazione angioina.\nLe testimonianze che attestano la presenza di un centro urbano restano scarse e contraddittorie fino al 6 giugno 1277, quando Carlo I d'Angi\u00f2 ordin\u00f2 che si provvedesse a \u00ab\"rendere abitabile quel luogo che si chiama Mola, per la comodit\u00e0 di coloro che si trova[va]no di passaggio ed anche per la sicurezza della costa\"\u00bb. Incaric\u00f2 quindi i \"regi carpentieri\" Jean da Toul e Pierre d'Angicourt a sovrintendere all'edificazione della cinta muraria, di un forno e di una chiesa.\nL'uso da parte di Carlo I del termine \u00abricostruzione\u00bb lascia intendere che nei decenni precedenti vi era un insediamento, che sarebbe poi stato volontariamente abbandonato dai suoi abitanti oppure distrutto. Le congetture su una distruzione per opera dello stesso Carlo I d'Angi\u00f2, nel corso del conflitto che lo vide contrapporsi agli Svevi, non sono tuttavia attestate da testimonianze attendibili. N\u00e9 sembra suffragata da documenti la notizia, riportata dallo storico settecentesco Pietro Giannone e acriticamente ripresa da molte fonti anche contemporanee, secondo la quale Mola era un porto importante all'epoca delle Crociate.\nTra il 1277 e il 1279, lo stesso Carlo I d'Angi\u00f2 ordin\u00f2 la costruzione di un \"palacium\" di tre piani e il ripopolamento coatto di Mola con 150 \u00abmasnadieri e fuoriusciti\u00bb che avevano occupato abusivamente alcune propriet\u00e0 ecclesiastiche o nobiliari. A ciascuno di loro fu assegnata una porzione di terra all'interno delle mura affinch\u00e9 vi costruissero degli alloggi, e una parte della campagna circostante che avrebbe garantito il loro sostentamento. Presumibilmente a questo periodo va ascritta la realizzazione della rete viaria rurale tuttora visibile, caratterizzata da diversi \"capodieci\", strade che si susseguono parallele tra loro a una distanza regolare di 550 metri, dalla linea di costa per circa 3\u00a0km verso l'interno.\nMola pass\u00f2 quindi tra alterne vicende e, salvo il probabile breve dominio feudale di Teseo Macedonio nel 1283, mantenne lo status di citt\u00e0 demaniale fino al primo Quattrocento. Secondo alcuni degli storici locali, questo fu un periodo di relativa prosperit\u00e0 per la cittadina, la cui popolazione registr\u00f2 un significativo aumento. Pressoch\u00e9 indolore fu la calata in Terra di Bari dell'esercito ungherese di Luigi I (1348), cui i molesi dichiararono subito fedelt\u00e0, risparmiando il paese dai saccheggi nei quali incorsero i centri vicini.\nXV e XVI secolo.\nCon il passaggio del regno di Napoli dagli Angioini agli Aragonesi, l'indebitamento della corona determin\u00f2 la cessione dei beni demaniali in favore dei creditori. Mola perse cos\u00ec lo status di citt\u00e0 libera e fu assoggettata a diversi feudatari: i Gesualdo dal 1417, i Maramaldo dal 1436, i Toraldo dal 1464.\nNel 1495 con la discesa in Italia di Carlo VIII di Francia per rivendicare il regno di Napoli, Mola, insieme con altri porti pugliesi, fu ceduta dagli Aragonesi ai Veneziani in cambio di un ingente prestito. La Serenissima detenne a pi\u00f9 riprese la citt\u00e0, ma non riusc\u00ec mai a espugnare il castello cittadino, che rimase fedele a Napoli. Con il periodo della dominazione veneziana, che si protrasse a pi\u00f9 riprese fino al 1530, Mola rafforz\u00f2 i legami con l'altra sponda dell'Adriatico e registr\u00f2 un generale progresso economico.\nTornato nuovamente sotto i Toraldo, nel 1563 il feudo di Mola fu venduto all'asta alla famiglia Carafa. Nel 1584 i molesi riuscirono a raccogliere la considerevole somma di 50.000 ducati che permise loro di liberarsi dal giogo feudale per essere soggetti solo al regio demanio. Ben presto per\u00f2 la condizione economica di Antonio Carafa fu tale da imporre di rifondere i creditori attraverso la vendita all'asta del feudo di Mola.\nLa dominazione dei Vaaz e l'emancipazione feudale.\nNel 1609 Mola pass\u00f2 nelle mani di Michele Vaaz (m. nel 1623), esponente di un'agiata famiglia di mercanti di origine ebraica di recente conversione, i Vaaz de Andrade, giunto nel regno di Napoli nel 1580. Michele era fortemente connesso con la corte del vicereame spagnolo, dove ricopr\u00ec diversi incarichi di rilievo, in particolare quello di Consigliere nel Consiglio collaterale di Napoli. \nL\"'Universit\u00e0\" di Mola, che rappresentava gli interessi delle famiglie notabili del luogo, organizz\u00f2 immediatamente una fiera opposizione al nuovo feudatario, impugnando il decreto del 1584 con il quale Filippo II aveva concesso il regio demanio alla citt\u00e0. Non mancarono dispute legali e scontri fisici tra i cittadini e i rappresentanti della famiglia Vaaz, fino a quando il 28 luglio 1612 un \"parlamento generale\", nel quale sedevano i cittadini pi\u00f9 deboli e corrotti e gli adepti dell'usurpatore, riconobbe l'atto d'acquisto del portoghese, nel frattempo nominato conte di Mola.\nIl clero e l'universit\u00e0 locale accompagnati dalla gran parte della popolazione, misero in atto numerose proteste, memoriali e ricorsi al vicer\u00e9 e alla Camera della Sommaria, ai quali seguirono violenze e soprusi da parte dei rappresentanti del nuovo feudatario; molti molesi furono imprigionati nel castello di Bari.\nLa principale motivazione dell'insorgenza dei molesi era la volont\u00e0 di sottrarsi ai diritti e i privilegi che il feudatario esercitava nei confronti della citt\u00e0, inclusa l'imposizione di dazi sul commercio. L'economia di Mola, che sino ad allora era stata improntata principalmente sull'esportazione via mare delle derrate alimentari prodotte nell'agro proprio e in quello dei paesi vicini, subiva cos\u00ec un colpo durissimo, al quale solo parzialmente si riusc\u00ec a rimediare organizzando una capillare rete di contrabbando, che faceva affidamento sulla complicit\u00e0 dei frati francescani del convento di Santa Maria del Passo, prossimo al porto.\nNel 1670 la Regia Camera della Sommaria riconobbe la validit\u00e0 del privilegio concesso da Filippo II a Mola; tuttavia il paese non otterr\u00e0 la libert\u00e0 fino al 1755. Negli anni 1690-1692, intanto, Mola fu focolaio di un'epidemia di peste particolarmente virulenta, che ne decim\u00f2 la popolazione.\nCon l'espulsione dei Vaaz, incominci\u00f2 per Mola un periodo di grande ripresa economica, alimentata dall'incremento dei traffici marittimi e dal miglioramento delle tecniche agricole e agronomiche che accrebbero la produttivit\u00e0 del suolo e la qualit\u00e0 delle derrate prodotte. Segu\u00ec un repentino sviluppo demografico e urbanistico e un generale miglioramento del tenore di vita degli abitanti. Politicamente, le vicende di Mola seguirono quelle del Regno di Napoli, con un predominio del ceto agrario e mercantile, rappresentato poche famiglie fra le quali i Noya, baroni di Bitetto, e i Roberti.\nEt\u00e0 contemporanea.\nCome in molti altri centri del regno, anche a Mola nel 1799, in concomitanza con la Repubblica napoletana si registr\u00f2 un effimero moto insurrezionale che fece alcune vittime e distrusse i registri contabili e le scritture pubbliche. Bast\u00f2 per\u00f2 la notizia che le truppe filoborboniche erano vicine e la rivolta rientr\u00f2 spontaneamente nel volgere di pochi giorni.\nLe famiglie notabili, tornate ben presto in auge, con la dominazione napoleonica a Napoli poterono arricchirsi grazie l'acquisizione dei patrimoni ecclesiastici dispersi nel 1806 con le leggi di soppressione degli ordini religiosi, e mantennero il potere con continuit\u00e0 anche col ripristino della corona borbonica.\nMola visse quindi con partecipazione il fermento risorgimentale: la locale sezione della societ\u00e0 segreta dei \"Patrioti Europei\" pot\u00e9 contare su oltre duecento iscritti e quando nel 1821 la costituzione napoletana fu concessa, la popolazione non si sottrasse a sostenere, economicamente e con una settantina di volontari, le truppe chiamate a difenderla dalla minaccia austriaca.\nCon l'unit\u00e0 nazionale, nonostante la costruzione della ferrovia Adriatica (1865) e l'intensa opera di alfabetizzazione di massa, le condizioni di larghi strati della popolazione rimasero precarie. In particolare, la crisi economica di fine secolo dovuta al protezionismo diede un primo cospicuo impulso all'emigrazione oltreoceano, che fino agli anni sessanta del XX secolo avrebbe coinvolto migliaia di molesi. Dapprima il fenomeno assunse soprattutto la forma dell'emigrazione maschile, naturale evoluzione dell'emigrazione stagionale dei braccianti, che si recavano in Capitanata per la raccolta del grano; all'inizio del Novecento, tuttavia, divenne sempre pi\u00f9 frequente il ricongiungimento delle famiglie, che raggiungevano gli uomini negli Stati Uniti, e sino agli anni cinquanta anche in Venezuela e in Argentina.\nDurante la prima guerra mondiale il paese sub\u00ec un bombardamento aereo da parte degli austriaci. Negli anni successivi fu teatro di uno dei primi episodi di violenza fascista: il 24 settembre 1921 il giovane deputato socialista Giuseppe Di Vagno, nato nel vicino comune di Conversano, che si trovava a Mola per un comizio, fu ferito a morte da una squadra di fascisti conversanesi e cerignolani, guidata dal deputato Giuseppe Caradonna.\nDurante il fascismo, a causa dell'improvviso dissesto della famiglia Alberotanza cui erano affidate in deposito fiduciario gran parte delle liquidit\u00e0 economiche dei molesi, si produsse un notevole frazionamento delle propriet\u00e0 terriere e si acceler\u00f2 il definitivo tramonto del notabilato locale, sino ad allora imperniato su poche famiglie di \"galantuomini\".\nSimboli.\nLo stemma del comune raffigura in effigie il patrono san Michele con mantello rosso che brandisce la spada nell'atto di uccidere il drago che giace ai suoi piedi. L'effigie \u00e8 contornata da un ramo d'alloro a destra e di quercia a sinistra tra loro intrecciati con un nastro tricolore, ed \u00e8 sormontata da una corona turrita d'argento.\nLo stemma attuale \u00e8 stato adottato nel 1935 ripristinando l'antico uso. Dal 1831 per circa un secolo, infatti, l'effigie del comune di Mola fu invece la civetta, simbolo di Atene, adottata in virt\u00f9 della radicata credenza che l'abitato avesse origini magnogreche. A detta dello storico Giuseppe De Santis, sull'antica muraglia angioina era presente un bassorilievo raffigurante proprio una civetta; quest'ultimo simbolo, inoltre, compariva insieme all'effigie di Atena sulle monete di argento che vennero ritrovate nel primo XIX secolo nel sottosuolo della citt\u00e0 vecchia.\nMonumenti e luoghi d'interesse.\nArchitetture militari.\nCastello angioino.\nAllo scopo di difendere la costa dalle frequenti incursioni dei pirati, contestualmente alla riedificazione della citt\u00e0 e a ridosso delle sue mura, Carlo I d'Angi\u00f2 ordin\u00f2 nel 1277 la costruzione di un \"palacium\", affidando la direzione dei lavori ai celebri \"regi carpentieri\" Pierre d'Angicourt e Jean da Toul. I lavori terminarono due anni dopo. Tra il XV e il XVI secolo l'edificio segu\u00ec le sorti della citt\u00e0 e pass\u00f2 attraverso le mani di diversi feudatari, resistendo a numerosi attacchi senza essere mai espugnato. Tuttavia i notevoli danni subiti con l'assedio veneziano del 1508 ne imposero un radicale restauro, avvenuto pochi anni pi\u00f9 tardi: con esso fu data all'edificio l'attuale forma di poligono stellato. Le possenti mura a scarpata, costruite allo scopo di resistere a un attacco con armi da fuoco, furono comunque dotate di numerose caditoie. Un fossato comunicante con il mare circondava l'edificio, che era collegato alle mura della citt\u00e0 per mezzo di un ponte.\nArchitetture religiose.\nChiesa Matrice.\nIntitolata a san Nicola di Bari, \u00e8 situata all'interno del borgo antico a poca distanza dal mare. Costruita alla fine del XIII secolo, presumibilmente durante la rifondazione angioina della citt\u00e0, essa versava nel Cinquecento in pessime condizioni. \nL'arcivescovo di Bari Girolamo Sauli ne impose pertanto la riedificazione, che avvenne negli anni 1547-1575 per opera dei maestri dalmati Francesco e Giovanni da Sebenico e Giovanni da Curzola. L'edificio costituisce tutt'oggi un pregevole esempio dell'architettura rinascimentale adriatica, sebbene gli ampliamenti di epoca barocca abbiano alterato l'aspetto dell'area absidale e di alcune cappelle laterali.\nRecenti restauri hanno permesso di valorizzare, all'esterno, il rosone e i due portali, dei Leoni (sul fianco sinistro) e dei Nani stilofori (in facciata). Lo spazio interno \u00e8 scandito in tre navate, quelle laterali con volte a crociera che ne caratterizzano lo stile, e da imponenti colonne in stile corinzio. Di particolare pregio le decorazioni scultoree, tra le quali si distinguono i delicati bassorilievi sui pilastrini dei matronei, il monolitico fonte battesimale sorretto da un basamento con putti danzanti, e la cinquecentesca statua di san Michele in pietra dipinta, accostata dalla critica alle opere di Stefano da Putignano.\nTra le tele, per lo pi\u00f9 di scuola pugliese e napoletana e databili ai secoli XVII e XVIII, spicca quella della Madonna della Neve, opera del primo Settecento attribuita a Paolo De Matteis, sul retro della quale c'\u00e8 un dipinto pi\u00f9 antico di pi\u00f9 pregevole fattura, attribuibile alla scuola leonardesca.\nNel cappellone del Santissimo Sacramento, l'altare in marmi policromi e la statua in legno dipinto dell'Immacolata, sulla cimasa (1750), sono opera della bottega dell'andriese Nicola Antonio Brudaglio. L'apparato iconografico della chiesa \u00e8 nobilitato dall'altare in legno dipinto che custodisce l'icona della Madonna di Costantinopoli, del tardo Trecento, e da un affresco cinquecentesco di scuola dalmata che probabilmente ricorda l'assedio di Curzola del 1571 per opera del governatore di Algeri, il musulmano Ulu\u00e7 Ali.\nLa cripta, un tempo usata per le sepolture, nel 1744 fu trasformata in oratorio e dedicata ad ospitare il reliquiario con i frammenti lignei attribuiti dalla tradizione alla Croce di Cristo, che furono donati al Capitolo di Mola nel 1713 e da allora portati in processione il pomeriggio del Venerd\u00ec santo.\nChiesa di Santa Maria del Passo in Sant'Antonio di Padova.\nFu edificata nel 1503 grazie al lascito testamentario di Pietro De Mietolo che don\u00f2 il suo terreno per edificare la chiesa e il convento attiguo col titolo di \"Santa Maria del Passo\" alle porte della citt\u00e0 lungo la via che conduceva a Bari, in luogo di un'antica cappella preesistente. Dalle origini sino al XIX secolo fu parte integrante di un convento di Frati Minori Osservanti. La natura mendicante dell'ordine fece s\u00ec che la chiesa divenisse patronato di diverse famiglie notabili del luogo (i baroni Noya e i Roberti) che contribuirono alla costituzione di un ricco arredo scultoreo e iconografico. Nell'antico convento, soppresso nella seconda met\u00e0 dell'800 ed oggi ex ospedale civile, si conservano dei preziosi affreschi che raffigurano scene di vita di San Francesco D'Assisi e un altro raffigurante un convivio con Ges\u00f9, San Francesco, San Domenico e alcuni rappresentanti dei due ordini monastici. Oggi spiccano l'antico gruppo scultoreo della Piet\u00e0 (XV secolo), il pulpito ligneo del 1712 e l'organo settecentesco di Pietro de' Simone. Da questa chiesa ha inizio la processione serale del Venerd\u00ec santo del Ges\u00f9 Morto, dove durante il percorso i confratelli di San Francesco D'Assisi intonano a cappella l'antichissimo inno latino del Vexilla regis\nChiesa del Santissimo Rosario in San Domenico.\nLa grande costruzione a navata unica, edificata insieme con l'annesso convento dall'ordine dei domenicani nella prima met\u00e0 del XVI secolo, fu originariamente intitolata alla Madonna del Carmine, sebbene il primo superiore della comunit\u00e0 chiese e ottenne da papa Gregorio XIII che la confraternita del Santissimo Rosario vi si trasferisse dalla chiesa Matrice, dove officiava da pi\u00f9 di un secolo. All'interno della chiesa, che conserva una buona produzione iconografica di scuola pugliese risalente per lo pi\u00f9 al Seicento e Settecento, si segnala il dipinto della Madonna del Rosario, olio su tavola del napoletano Fabrizio Santafede successivo al 1571, che venne traslato dalla chiesa Matrice nel 1577 con il trasferimento dell'omonima confraternita. Rilevante \u00e8 anche l'altare in marmo policromo dedicato a san Vincenzo Ferreri (1744). Il grande affresco centrale anch'esso dedicato alla Madonna del Rosario, opera di Umberto Colonna, risale al 1980. Da questa chiesa parte la processione dei Sacri Misteri del luned\u00ec santo.\nChiesa della Madonna di Loreto.\nFu edificata a partire dal 1587 alla periferia sud dell'abitato, al posto della cappella omonima, patronato della famiglia Sabinelli, nella quale si venerava un'icona mariana ritrovata in quel luogo. La costruzione, prospiciente il mare, presenta un semplice prospetto a capanna, caratterizzato da un pregevole rosone in pietra calcarea. Un alto campanile in carparo svetta allo spigolo sinistro della facciata. L'interno \u00e8 dominato dal seicentesco altare maggiore in legno dorato intagliato su fondo azzurro, recante l'immagine della Madonna con Bambino benedicente, dipinta a olio su tela. L'altare della Nativit\u00e0, in fondo alla navata destra, presenta un presepe in pietra di scuola pugliese. Nel 1652 la chiesa \u00e8 sede della confraternita del Sacro Monte del Purgatorio. Nella chiesa \u00e8 conservato il simulacro di Maria SS. d'altomare che i molesi operanti nel settore marittimo hanno proclamato loro protettrice.\nArchitetture civili.\nPalazzo Roberti-Alberotanza.\nL'imponente palazzo signorile, che domina la centrale piazza XX Settembre, fu edificato fra il 1760 e il 1770 da Giambattista Roberti, esponente di una famiglia notabile molese di origine materana, sotto la direzione del barese Antonio Bottalico che probabilmente si rifece al progetto dell'architetto Vincenzo Ruffo, allievo di Vanvitelli, impegnato a Mola negli stessi anni presso il monastero delle suore clarisse.\nLa simmetrica facciata, in stile tardo-barocco, \u00e8 cadenzata da tre teorie di finestre. Al centro, la loggia nobile sovrasta il maestoso portone di gusto napoletano che d\u00e0 accesso a una ampia corte, sul quale si innesta lo scalone esterno che conduce ai piani superiori e al loggiato.\nNella met\u00e0 del XIX secolo il palazzo passa per via dotale a Nicola Alberotanza e solo nel XX secolo \u00e8 acquisito al patrimonio comunale. Gli interni, in gran parte chiusi al pubblico, conservano pregevoli decorazioni pittoriche, tra le quali alcune tele del pittore napoletano Aniello D'Arminio (1783). Oltre che dai cognomi delle famiglie che lo possedettero, l'edificio \u00e8 popolarmente denominato \"palazzo delle Cento Camere\" per via dell'imponenza che lo contraddistingue.\nTeatro van Westerhout.\nRealizzato nel 1888 per iniziativa dell'amministrazione comunale e su progetto dell'ingegner Vittorio Chiaia, il teatro comunale, intitolato nel 1898 al compositore molese Niccol\u00f2 van Westerhout, ha le caratteristiche di teatro all'italiana con una platea in origine di 102 posti, due ordini di palchi - il secondo realizzato nel 1908 - e un anfiteatro di prospetto. Sebbene la capienza contenuta ne abbia limitato la fruizione, esso ha conservato gli stilemi originari, caratterizzati dalla linearit\u00e0 della facciata neoclassica cui si contrappone il caldo stile eclettico degli interni: superato il piccolo foyer, si accede alla platea dalla quale si possono ammirare il triplice giro di palchi lignei, la volta affrescata dal barese Nicola Colonna e il sipario di Domenico Battista che riproduce la \"Danza degli amorini\" di Francesco Albani.\nNel 1896 il teatro ospit\u00f2 la prima assoluta del dramma lirico \"Do\u00f1a Flor\" di Niccol\u00f2 van Westerhout. Adibito a sala cinematografica nel 1929, nei primi anni cinquanta il teatro venne poi chiuso. Solo nel 1972 l'amministrazione comunale ne promosse il recupero funzionale, celebrato con il concerto inaugurale dell'orchestra sinfonica della Provincia di Bari diretta da Nino Rota. La direzione artistica fu quindi affidata a Eduardo De Filippo che il 24 maggio 1973 port\u00f2 in scena \"L'arte della commedia\".\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti a Mola di Bari sono 483, pari all'1,92% della popolazione complessiva. Le comunit\u00e0 pi\u00f9 numerose sono:\nReligione.\nLa religione pi\u00f9 diffusa \u00e8 il cattolicesimo; Mola fa parte dell'arcidiocesi di Bari-Bitonto e comprende cinque parrocchie: a quella di San Nicola, attiva presso la chiesa Matrice sin dalla fondazione della cittadina, nel secondo dopoguerra si sono affiancate quelle del Santissimo Rosario (istituita nel 1945), di Santa Maria di Loreto (nel 1950), della Santissima Trinit\u00e0 (nel 1975) e del Sacro Cuore (nel 1989). La comunit\u00e0 religiosa delle suore clarisse \u00e8 presente dal 1677.\nCultura.\nIstruzione.\nMola dispone di tre scuole primarie divise in due circoli e una scuola secondaria di primo grado, divisa in due plessi, uno dei quali intitolato a Luigi Tanzi, ricco contadino analfabeta il cui lascito testamentario permise all'inizio del XIX secolo l'istituzione di una scuola pubblica.\nVi ha sede inoltre un istituto di istruzione superiore comprendente presso il polo \"Ettore Majorana\" i corsi di liceo scientifico, liceo scientifico delle scienze applicate, liceo linguistico e liceo delle scienze umane e presso il polo \"Leonardo da Vinci\" quelli di istituto tecnico industriale con indirizzi meccanico e meccatronico, di chimica e biotecnologie sanitarie e di agraria, agroalimentare e industria di trasformazione. L'offerta scolastica cittadina si completa con una sezione distaccata dell'istituto professionale per i servizi commerciali e turistici \"Nicola Tridente\" di Bari.\nPresso l'ex monastero di Santa Chiara sono infine ospitati alcuni laboratori, e in particolare i corsi del biennio di specializzazione dell'accademia di belle arti di Bari.\nEconomia.\nPesca e marineria.\nNonostante l'assenza di un porto naturale, sin dalle sue origini Mola ha tratto dal mare la principale risorsa economica. Oltre all'attivit\u00e0 di pesca sotto costa, infatti, Mola fu attiva sin dal XIV secolo nell'esportazione dei prodotti agricoli provenienti soprattutto dai paesi dell'interno. Sono attestati rapporti commerciali con la Serenissima, che si impossess\u00f2 della citt\u00e0 a cavallo tra XV e XVI secolo e progett\u00f2 anche la costruzione di un porto artificiale.\nLe innovazioni agricole del XVII secolo determinarono un surplus produttivo di olio di oliva e altre derrate alimentari, che aliment\u00f2 un fiorente traffico commerciale diretto soprattutto verso i centri dell'alto Adriatico. Solo nel 1793 fu per\u00f2 autorizzata la costruzione di un molo artificiale per l'ormeggio delle imbarcazioni impegnate nei commerci, che muovevano merci per un volume superiore a quello del porto di Bari. Pochi decenni dopo l'opera si sarebbe rivelata insufficiente, tanto da far avanzare la richiesta di un ulteriore ampliamento.\nNella prima met\u00e0 del XIX secolo, in concomitanza con la concentrazione dei traffici marittimi della Terra di Bari presso il porto del capoluogo, si assist\u00e9 al declino dei traffici mercantili in partenza da Mola. Di conseguenza, la numerosa marineria molese, inizi\u00f2 a dedicarsi in misura sempre pi\u00f9 preponderante alla pesca d'altura. A ci\u00f2 si accompagn\u00f2 un significativo incremento delle imbarcazioni e degli addetti, che nel 1916 ammontavano rispettivamente a 99 e 1011 unit\u00e0. Lo sviluppo costante della flotta peschereccia molese determin\u00f2 il superamento, per stazza e numero di uomini impiegati, di altre cittadine pugliesi dalla consolidata tradizione marinara, come Barletta, Trani e Bisceglie, che sino al XVIII secolo avevano mantenuto il predominio nella pesca d'altura.\nCome accadeva a tutte le marinerie del basso Adriatico, anche quella molese estendeva l'area della propria azione non soltanto alle acque pi\u00f9 prossime alla costa ma si spingeva sino alle coste greche, al Mediterraneo orientale e al nord Africa.\nNel 1886 sorse a Mola la prima cooperativa che riuniva pescatori e marinai, sotto la denominazione di \"Figli del Mare\", e prima del 1909 essa assunse la funzione di societ\u00e0 di mutuo soccorso e venne affiancata dalla \"Societ\u00e0 Lavoratori del Mare\", pure a tutela della marineria. Nel 1916 venne presentata istanza di realizzazione di una scuola di pesca finalizzata, nelle intenzioni dei promotori, a impartire l'istruzione tecnica ai futuri marinai, in particolare per insegnare loro le potenzialit\u00e0 della navigazione a motore rispetto a quella a vela. Nel 1921 la \"Societ\u00e0 anonima Retificio Molese\" era l'unica fabbrica di reti da pesca del basso Adriatico ed esportava i suoi prodotti anche all'estero. Negli anni successivi il prolungamento del molo accrebbe la superficie portuale. Un successivo ampliamento \u00e8 stato compiuto nel 1995 con la costruzione del molo di levante che ha significativamente ampliato le dimensioni del bacino portuale.\nInfrastrutture e trasporti.\nStrade.\nLa principale arteria viaria che raggiunge Mola di Bari \u00e8 la strada statale 16 Adriatica, una superstrada a carreggiate separate che attraversa il territorio comunale parallelamente alla costa, lungo la direttrice Bari-Lecce. La strada, che segue il percorso che un tempo fu della via consolare Traiana e prima ancora della via costiera di epoca preromana, si sviluppa in tangenziale in prossimit\u00e0 del centro urbano e in variante nel tratto a sud fino alla frazione di Cozze (il tracciato precedente, dismesso dall'ANAS, \u00e8 ora di competenza comunale).\nI collegamenti locali sono assicurati anche dalle strade provinciali che si dipartono verso i comuni contigui di Rutigliano, Conversano e Noicattaro. Peculiare \u00e8 la rete di strade rurali, caratterizzata dalla presenza dei numerosi antichi \"capodieci\", strade vicinali parallele e tra loro equidistanti che solcano l'agro molese dalla linea di costa verso l'interno, fino ai confini del territorio comunale.\nFerrovie.\nIl territorio \u00e8 attraversato anche dalla ferrovia Bari-Brindisi-Lecce, ultimo tratto della ferrovia Adriatica: la stazione di Mola di Bari, inglobata nell'area urbana, \u00e8 raggiunta dai treni del servizio metropolitano della citt\u00e0 di Bari, per alcuni dei quali funge anche da capolinea. La stazione di Cozze, in realt\u00e0 nel territorio comunale di Polignano a Mare, non \u00e8 invece aperta al servizio passeggeri, espletando solo funzioni tecniche.\nPorto.\nMola di Bari dispone anche di un porto peschereccio e turistico: oltre a circa 350 imbarcazioni da diporto, esso ospita 115 imbarcazioni da pesca per complessive 2.616 tonnellate di stazza lorda, che fanno di quella molese la seconda marineria della citt\u00e0 metropolitana e tra le prime dell'intero Adriatico.\nAmministrazione.\nFatta salva un'effimera giunta di sinistra negli anni immediatamente successivi al secondo dopoguerra, sino ai primi anni novanta l'amministrazione comunale di Mola di Bari \u00e8 stata espressione di forze politiche moderate, con monocolori democristiani o giunte centriste di coalizione che solo negli anni ottanta furono allargate al PSI.\nLa riforma elettorale che introdusse l'elezione diretta del sindaco vide nel 1993 la vittoria di Ernesto Maggi, esponente del MSI e quindi di AN. Con le sue dimissioni (1996), il Comune \u00e8 stato retto per 14 anni da giunte di centrosinistra guidate prima da Enzo Cristino e, dal 2005, da Nico Berlen. Nel 2010 gli \u00e8 succeduto per un quinquennio Stefano Diperna, a capo di una coalizione di centrodestra, seguito dal breve mandato di centrosinistra di Giangrazio Di Rutigliano. \nDopo le amministrative del 2018, \u00e8 diventato sindaco Giuseppe Colonna sostenuto da una coalizione di liste civiche.\nSport.\nNel comune hanno sede due societ\u00e0 di calcio: la ASD Citt\u00e0 di Mola e la Virtus Mola entrambe iscritte in quell'anno nel campionato di Eccellenza pugliese.\nPer il calcio a 5, la Just Mola nella stagione sportiva 2016/2017 ha vinto il campionato di Serie C2 regionale. Nel 2021 milita nel campionato di Serie C2 regionale.\nLa SSD Mola New Basket 2012 disputa il campionato di Serie C gold di pallacanestro.\nIl 9 maggio 2013 da Mola di Bari \u00e8 partita la 6\u00aa tappa del Giro d'Italia 2013, con arrivo a Margherita di Savoia.\nLa Sfera, societ\u00e0 sportiva dilettantistica di pallavolo, \u00e8 affiliata alla FIPAV"}
{"id": "35857", "revid": "125650799", "url": "https://it.wikipedia.org/wiki?curid=35857", "title": "Monopoli (Italia)", "text": "Monopoli (: ; \"Men\u00f2pele\" in dialetto monopolitano, , ) \u00e8 un comune italiano di abitanti della citt\u00e0 metropolitana di Bari in Puglia.\nMonopoli rappresenta, sull'Adriatico, uno dei porti pi\u00f9 attivi e popolosi della regione. Il suo caratteristico centro storico di origine alto-medievale, sovrapposto ai resti di un abitato messapico fortificato gi\u00e0 nel V secolo a.C., si affaccia sul mare circondato da alte mura.\nGeografia fisica.\nTerritorio.\nLa citt\u00e0 di Monopoli sorge lungo il litorale adriatico a 40\u00a0chilometri a sud di Bari, nella zona geografica della Terra di Bari, in particolare nel settore sud-orientale della Conca di Bari, il cui rilievo, man mano che ci si avvicina alla costa, presenta talora una forte inclinazione, formando un ripido gradino localmente chiamato \"Le Serre\". Tale pendenza, rilevabile a pochi chilometri dal centro, delimita due paesaggi nettamente distinti: uno pianeggiante, denominato \"marina\", che si estende verso il mare, e uno sollevato, s\u00ec da formare una specie di tavolato che si spinge verso l'interno fino ad un'altezza massima di 418 metri, nella zona dei monti Carbonara in contrada Aratico. Tale gradino \u00e8 dovuto all'azione erosiva del mare e segna un successivo stadio del sollevamento a cui tutta la regione delle Murge and\u00f2 soggetta nel Pliocene, quando essa emergeva nella sua parte pi\u00f9 elevata. Il territorio della citt\u00e0 di Monopoli si estende complessivamente su una superficie di 157,89\u00a0km\u00b2. La costa, lunga quasi 15\u00a0chilometri, \u00e8 bassa e frastagliata: con oltre 25 cale ed ampie distese sabbiose risulta particolarmente adatta alla balneazione e all'esplorazione della vita sottomarina. Sul territorio \u00e8 dunque ampiamente diffuso il turismo balneare.\nSecondo un recente studio del 2021, l'area urbanizzata di Monopoli risulta essere la terza della provincia di Bari per estensione dopo Altamura e Bari; decima della regione dopo Cerignola.\nIl restante territorio \u00e8 diviso in unit\u00e0 denominate \"contrade\", alcune delle quali oramai incluse all'interno del centro abitato. Sono caratterizzate dalla presenza di antiche masserie fortificate (centri di conduzione di attivit\u00e0 agricole), chiese e insediamenti rupestri, trulli, ville patrizie neoclassiche e case coloniche. La coltivazione predominante \u00e8 costituita da ulivi e mandorli, ma non mancano alberi da frutta (agrumi, ciliegi, fichi) e soprattutto ampie coltivazioni di ortaggi. La vegetazione spontanea, in prevalenza macchia mediterranea, \u00e8 ancora presente in diverse zone del territorio. Di particolare pregio naturalistico, anche per l'ampio panorama sulla marina sottostante e su alcune citt\u00e0 vicine, \u00e8 l'oasi faunistica del Monte San Nicola. Nell'oasi, situata su un poggio all'estremo lembo murgiano, a circa 6 chilometri dal centro abitato, sono presenti preziose specie botaniche.\nLa piana costiera costituisce un paesaggio di estrema suggestione per le masserie che la punteggiano e per la presenza dei nodosi e monumentali alberi secolari di ulivo, piante modellate dal tempo e dal vento, testimonianza vivente della storia del territorio.\nClima.\n Il clima \u00e8 mediterraneo, (clima temperato alle medie latitudini, secondo la classificazione dei climi di K\u00f6ppen) con estati secche e calde e inverni sufficientemente miti, oltre che umidi. L'azione mitigatrice del mare fa s\u00ec che le escursioni termiche siano contenute e, vista la posizione della citt\u00e0 sulla costa del basso Adriatico, i venti molto spesso sono a regime di brezza. D'inverno il territorio pu\u00f2 essere interessato da incursioni di aria fredda di origine balcanica che, in alcune occasioni, determinano precipitazioni a carattere anche nevoso. Da ricordare le nevicate del 1956, 1961,1971,1979, 1987, 1993, 1999, 2003, 2010, 2014, in cui caddero in media, sulla citt\u00e0, 15\u201330\u00a0cm di neve. Nell'agro le nevicate possono raggiungere anche i 60 o i 70\u00a0cm di altezza, come nel 1956 o nel 2014. Le precipitazioni del resto si concentrano nei mesi autunnali e invernali ed hanno un regime molto variabile. In estate la citt\u00e0 \u00e8 spesso interessata da ondate di caldo torrido provenienti dal Nordafrica. In contrapposizione a queste ondate vi sono giorni in cui soffiano venti di maestrale associati la maggior parte delle volte a dei nuclei di bassa pressione che possono dare luogo a temporali e a bruschi cali di temperatura. Gli estremi di temperatura si sono registrati nel gennaio del 1993 (-5,9 \u00b0C) e nel luglio del 2007 (45 \u00b0C).\nI venti predominanti sono il maestrale, il greco levante, lo scirocco.\nOrigini del nome.\nNon si ha alcuna certezza n\u00e9 sul toponimo antico n\u00e9 sull'origine dell'attuale nome della citt\u00e0. Gli scavi archeologici pi\u00f9 recenti mostrano che un nucleo esisteva gi\u00e0 in epoca messapica (V secolo a.C.) e che era munito di poderose mura. Dalla Tabula Peutingeriana, di epoca tardo romana, si evince solamente che in quegli anni, approssimativamente nella zona dell'attuale Monopoli, sorgeva il centro detto \"Dertu\".\nDi Monopoli sono state ipotizzate diverse etimologie, nessuna veramente cogente:\nStoria.\nLa citt\u00e0 di Monopoli trarrebbe le proprie antiche origini da una poderosa fortezza messapica situata al confine della Peucezia. Le mura messapiche cingevano probabilmente l'intera penisola individuata dalla cala detta \"della Porta Vecchia\" e dalla cala \"del Porto Antico\"; lungo via dei Mulini, all'interno del Bastione di Santa Maria, sotto il Castello, nei pressi del Palazzo vescovile, sono ancora conservati importanti tratti delle fortificazioni del V secolo a.C.\nDell'epoca romana rimane solo la grande porta fortificata, inglobata nel Castello, e alcune tombe nella zona ipogea della Cattedrale. Secondo la dubbia testimonianza riportata dallo storico locale Giuseppe Indelli, nell'anno 43 San Pietro avrebbe predicato, di passaggio, ad un gruppo di cittadini monopolitani. Dal I secolo a.C. fino a tutto il III secolo d.C. \u00e8 un porto prevalentemente militare. In seguito, grazie all'arrivo degli egnatini profughi della loro citt\u00e0 (distrutta da Totila re dei Goti), Monopoli sarebbe divenuta un centro di prima importanza anche commerciale: dal X secolo diviene infatti un importante porto (nonch\u00e9 l'unico di una certa importanza) tra Bari e Brindisi, punto di incontro tra entroterra e mare.\nDiviene inoltre crocevia di viaggi e contatti con l'Oriente durante le Crociate, con conseguente grande sviluppo economico e demografico. \u00c8 proprio durante il Medioevo che la citt\u00e0 di Monopoli conosce la sua massima espansione, tanto da inglobare i territori delle attuali citt\u00e0 di Fasano, Locorotondo, Alberobello e Cisternino.\nNel 1041 si svolge la cosiddetta \"battaglia di Monopoli\" tra bizantini e normanni con la prigionia di Exausto. La citt\u00e0 si unisce all'insurrezione pugliese chiedendo l'aiuto dei normanni. Nel 1042 Bisanzio invia in Puglia il famoso e crudele generale Giorgio Maniace principe e Vicario dell'Imperatore di Costantinopoli, che si rivolge immediatamente contro la citt\u00e0 ma, non riuscendo a prenderla, si accanisce sulle campagne e sui borghi rurali, con terribili stragi e crudelt\u00e0.\nNel 1045 Monopoli viene assegnata, ma solo sulla carta, a Ugo Toute-Bone nell'assemblea normanna di Melfi. Ugo per\u00f2 riesce a espugnarla solo nel 1049, ricorrendo all'interramento del porto canale che gli consente l'aggiramento delle forti difese terrestri.\nSuccessivamente la citt\u00e0, fedele a Federico II durante la sua minore et\u00e0, subisce numerosi attacchi da parte dei baroni ribelli senza essere mai espugnata. Durante questi assedi le mura vengono notevolmente danneggiate e Federico II mostra riconoscenza ricostruendole e ampliandole.\nAll'inizio del XIII secolo si ambienta la romanzesca ma documentata storia di Maio di Monopoli un pirata monopolitano che, avendo ucciso una persona di rango elevato, fu costretto a fuggire da Monopoli a Cefalonia con un gruppo di seguaci. Riusc\u00ec a conquistare le isole ionie (Cefalonia, Corf\u00f9, Zante, Itaca) divenendone conte. Consolid\u00f2 il proprio potere sposando nel 1226 Anna Angelo, figlia di Teodoro Angelo Ducas e di Zoe Ducas, potentissimi personaggi alla corte imperiale di Costantinopoli. Da lei ebbe due o forse tre figli, tra i quali il primogenito Giovanni e Riccardo, assassinato nel 1303. Sono documentati due suoi incontri con l'Imperatore Federico II. Non si conosce con certezza la data della sua morte avvenuta dopo il gennaio 1238. \nMonopoli, nella seconda met\u00e0 del XIII secolo, conosce la dominazione degli Angioini, per poi sottomettersi a quella aragonese, durante la quale vive un periodo di ripresa che continua anche sotto la dominazione veneziana nel 1484. La citt\u00e0 passa dopo pochi anni da Venezia ai francesi. Memorabile, crudele e ben documentato \u00e8 l'Assedio di Monopoli da parte della flotta veneziana, che riconquista la citt\u00e0 in pochi giorni dopo violenti e sanguinosi combattimenti, attaccandola dal mare il 29 giugno 1495. Gli storici veneziani, in tale occasione, la descrivono del resto come una bellissima e ricca citt\u00e0. Dopo la presa di Otranto del 1480 da parte della flotta ottomana, per tutto il XVI e XVIII secolo la citt\u00e0 conosce un periodo di grande tensione e preoccupazione (come del resto tutto l'Adriatico).\nLa citt\u00e0 in realt\u00e0 non \u00e8 mai stata attaccata direttamente dalle flotte turche, che probabilmente la evitarono a causa delle sue poderose fortificazioni, fortemente presidiate. Sono ricorrenti tuttavia le scorrerie di singole navi di pirati algerini, che si limitano a rapire cittadini isolati fuori dalle mura per farli schiavi e quando possibile ricavarne dei riscatti. Nel 1529 la citt\u00e0, protetta dal suo efficacissimo sistema difensivo, con l'aiuto di soldati veneziani e grazie all'eroismo dei suoi cittadini, resiste vittoriosamente a tre mesi d'assedio da parte degli imperiali spagnoli al comando del marchese del Vasto Alfonso III d'Avalos, che \u00e8 costretto a ritirarsi a causa delle importanti perdite.\nDopo la pace con Venezia, la citt\u00e0 passa pacificamente in mano a Carlo V d'Asburgo. Nel luglio del 1647, durante una rivolta popolare per una nuova tassa sul macinato, l'odiato governatore spagnolo viene linciato insieme ad un povero armigero che cerca di difenderlo. Alla fine di settembre tutto termina con una durissima repressione operata dalle truppe di stanza a Bari. Ad eccezione di questo episodio, dalla met\u00e0 del Seicento in poi Monopoli segue le sorti del resto del Mezzogiorno, con le dominazioni dei Borbone, e quindi l'annessione al Regno d'Italia nel 1860. Dopo le guerre mondiali e la dittatura fascista, Monopoli si schiera costantemente con la Democrazia Cristiana. Dagli anni novanta si susseguono con alternanza governi di centrodestra e governi di centrosinistra.\nSimboli.\nL'antico stemma della citt\u00e0 di Monopoli era probabilmente a colori invertiti rispetto all'attuale: vi figuravano tre rose rosse su campo bianco. In seguito, dopo la conversione della popolazione alla fede cristiana, le tre rose sarebbero state convertite in rose bianche e il campo in rosso, come lo storico Alessandro Nardelli tramanda traendo spunto dalla Cronaca perduta di Bante Brigantino: \"Fidelium animas fuisse ealbatas in sanguine agni immaculi C.J\". (le anime dei fedeli furono imbianchite nel lavacro della Rigenerazione).\nAltra ipotesi riguardo allo stemma \u00e8 quella che lo vede concesso da Federico II nel 1221 in seguito al valore dimostrato dalla popolazione nei confronti di Gualtieri IV di Brienne, suo acerrimo nemico: in questo caso le rose indicherebbero la fedelt\u00e0, mentre il campo rosso il sangue versato dai vassalli monopolitani. Di ci\u00f2 testimonianza sarebbe l'iscrizione latina posta un tempo al lato del Castello di Carlo V, oggi non pi\u00f9 visibile:\nOnorificenze.\nIn tale occasione il Comune di Monopoli ottenne anche il titolo di citt\u00e0, e quindi il diritto di fregiarsi della corona muraria a cinque torri.\nMonumenti e luoghi d'interesse.\nArchitetture religiose.\nEdifici sacri urbani.\nConcattedrale della Madonna della Madia.\nLa prima chiesa, costruita sui resti di un antico tempio pagano, fu dedicata al martire San Mercurio, ma venne abbattuta nel 1107 per le nuove esigenze della popolazione. Il vescovo Romualdo inizi\u00f2 allora la costruzione di una chiesa pi\u00f9 grande, che venne completata dieci anni pi\u00f9 tardi grazie - secondo la tradizione - a un intervento miracoloso della Madonna, a cui venne dedicato il nuovo tempio sotto il titolo di Maria Santissima della Madia, lasciando tuttavia la titolarit\u00e0 della parrocchia a San Mercurio.\nNel 1742, i canonici del capitolo presero la decisione di costruire una nuova Cattedrale a causa dello stato rovinoso dell'edificio precedente.\nI lavori furono affidati a due \"Maestri Muratori Ingegneri\", Michele Colangiuli di Acquaviva e Pietro Magarelli di Molfetta. La chiesa sub\u00ec una totale ricostruzione in stile barocco, assumendo all'interno la forma di croce latina e ricevendo un rivestimento marmoreo nel pavimento e nelle colonne.\nL'edificio, a tre navate, si sviluppa per una lunghezza di 64\u00a0metri; la navata centrale s'innalza con la cupola ad un'altezza di 31 metri.\u00a0 Nella parte superiore dell'abside si trova la \"Cappella del Trionfo\" della Madonna della Madia. Presenti poi altre 12 cappelle equamente distribuite nelle navate destra e sinistra.\nSotto l'attuale Cattedrale sono ancora conservati resti della cripta della Cattedrale romanica insieme a testimonianze archeologiche di un'ininterrotta frequentazione umana dal XVI secolo a.C. fino al XVIII secolo d.C. Questi reperti, significativi per storia della citt\u00e0, sono inseriti nel percorso archeologico del \"Museo della Cripta di Romualdo\", aperto al pubblico.\nChiesa e monastero di San Martino.\nProva della sua esistenza sarebbe attestata gi\u00e0 dall'anno 996, ma la chiesa nel corso della storia ha subito importanti e radicali modificazioni. Completamente smantellata a causa dell'assedio spagnolo nel 1529, nel 1602 il complesso fu arricchito con la costruzione dell'adiacente monastero, destinato alle cosiddette \"zitelle civili\", poi terminato nel 1620. La chiesa, oggi dismessa, \u00e8 in stile barocco e conserva un pregevole pavimento in maiolica napoletana, un bell'altare marmoreo di pregio ed un organo del XVIII secolo.\nChiesa e convento di San Francesco D'Assisi.\nLa costruzione della prima chiesa e convento di San Francesco, situati appena fuori della cinta urbana, risale al 1275. Nella primavera del 1529, nel corso dei preparativi di difesa per l'incombente arrivo delle armate spagnole, convento e chiesa, giudicati dal doge veneziano Andrea Gritti pericolosi per la loro vicinanza alle mura, vennero abbattuti.\nL'imperatore spagnolo Carlo V, verso la fine del XVI secolo, li fece ricostruire all'interno delle mura della citt\u00e0 nella loro posizione attuale. Nel 1740 la chiesa sub\u00ec un totale rifacimento e Michele Colangiuli di Acquaviva ne fu l'architetto. La chiesa si presenta con una grande navata e sei cappelle laterali e custodisce un organo del Settecento, proveniente dalla locale chiesa di Cristo delle zolle e alcune opere di notevole valore artistico, fra cui alcuni dipinti di Domenico Carella, di Vincenzo Fato, ed un crocifisso ligneo con le statue della Vergine e di San Giovanni, opera di Antonio Brudaglio. Nel XIX secolo la chiesa \u00e8 stata privata della parte conventuale, divenuta sede del Comune di Monopoli.\nChiesa e convento di San Francesco da Paola.\nIl convento, situato fuori dalle mura della citt\u00e0, fu fondato nel 1530. La chiesa, realizzata dopo la demolizione della precedente chiesa \"di Ges\u00f9 e Maria\", fu iniziata nel 1543 e terminata nel 1623.\nChiesa e convento di San Felice, detta \"Dei Cappuccini\".\nLa chiesa di San Felice, detta \"dei Cappuccini\", annessa all'ex convento, fu edificata nel 1577 con il contributo dell'Universit\u00e0 di Monopoli e di alcuni benefattori; ristrutturata nel XVIII secolo, ricca di decorazioni a stucco e pittoriche, conserva numerose opere d'arte. Attualmente l'ex convento, caratterizzato da un bel cortile e da graziose celle ben conservate, ospita la Casa di Riposo \"Vitantonio Romanelli\" ed \u00e8 gestita dall\"'Associazione per i Servizi alla Persona\" (ASP) \"Romanelli Palmieri\" di Monopoli. Dal gennaio 2015 entra a far parte del Fondo Edifici di Culto del Ministero dell'interno insieme alla chiesa di San Domenico e a quella di San Martino (vedi sotto).\nChiesa e convento di San Domenico.\nUna prima chiesa di san Domenico fu edificata per sostituire l'antica chiesa, denominata \"Santa Maria la Nova\", che era stata costruita nel 1296 annessa al convento dei Domenicani nella zona detta \"Fontanelle\", a nord della citt\u00e0, fuori le mura. Chiesa e convento vennero demoliti nel 1528, in preparazione all'attacco spagnolo del 1529, allo scopo di fare al nemico terra bruciata, togliendogli ogni possibilit\u00e0 di riparo dai colpi dell'artiglieria monopolitana. \nLa chiesa fu ricostruita insieme al convento nella seconda met\u00e0 del Cinquecento, l\u00ec dove sorgeva la chiesa medioevale di San Silvestro, ed \u00e8 attribuita all'architetto monopolitano Filippo Mitricchio, allievo di Costantino da Monopoli, morto nel 1547. La chiesa fu consacrata nel 1681 dal Cardinale Orsini divenuto poi Papa con il nome di Benedetto XIII. La facciata, di un classico stile rinascimentale, \u00e8 abbellita da un grande rosone lapideo. Pregevole \u00e8 inoltre il gruppo scultoreo di Stefano da Putignano, collocato sulla sommit\u00e0 della facciata. Anche l'architetto salentino Mauro Manieri, nella prima met\u00e0 del XVIII secolo, intervenne su San Domenico.\nAlla costruzione contribuirono le pi\u00f9 importanti e ricche famiglie di Monopoli: i Rendella, De Falcuni, Della Guida, Bellopede, Palmieri, Indelli e i De Patritiis, che ottennero il privilegio delle rispettive cappelle.\nChiesa e convento di Santa Teresa o Conservatorio della Casa Santa (sec. XVII).\nNel 1585 alcuni fedeli acquistarono varie case nel vecchio abitato e trasformarono il tutto in un'istituzione religiosa denominata \"Conservatorio della Casa Santa\". Successivamente, sotto il vescovado di Antonio Porzio, nel secolo XVII, si costru\u00ec l'attuale edificio destinato a convento di clausura, con concessione dell'uso dell'abito regolare della Beata Vergine della Presentazione a tutte le povere fanciulle orfane che avessero manifestato la volont\u00e0 di farsi religiose.\nNel 1715, su disegno dell'ingegnere Vito Valentino, si pose la prima pietra della chiesa attuale, sotto il provincialato di Padre Ilarione di San Giuseppe, napoletano. L'edificazione fu iniziata effettivamente nel 1716 dai Padri Carmelitani Scalzi, sotto il Regno di Carlo VI d'Austria e il Papato di Clemente XI. La sua costruzione si protrasse fino al 1735, sotto il Regno di Carlo, Infante di Spagna, figlio di Filippo, e il Papato di Clemente XII; finalmente, l'8 novembre 1735 la Chiesa fu consacrata dal Vescovo di Monopoli Giulio Sacchi col titolo di \"San Giovanni Battista ed Anna\".\nI padri Carmelitani Scalzi abitarono in Santa Teresa per circa un secolo, poi succedettero loro i Signori della Missione e infine le Suore di Clausura Vescovile di Casa Santa col \"conservatorio\". Il convento attualmente appartiene all'A.S.P. (gi\u00e0 I.P.R.A.B) \"Romanelli Palmieri\" di Monopoli mentre la chiesa \u00e8 rimasta di propriet\u00e0 della curia di Conversano Monopoli ed \u00e8 sede della Parrocchia di San Pietro.\nChiesa e convento di San Giuseppe e Anna.\nLa chiesa, chiamata anche delle \"Monacelle\", \u00e8 stata edificata insieme al contiguo monastero delle Clarisse nel XVII secolo; estremamente raffinata ed elegante, \u00e8 in un certo senso inusuale per la ricca architettura dell'epoca. Lo spazio interno \u00e8 essenziale e giocato su rapporti rigorosi e quasi classici; l'esterno tende a fare corpo unico con le mura del convento e l'effetto visivo complessivo \u00e8 quello di un vero e proprio fortilizio. Il pavimento in ceramica policroma, dei primi del Settecento, \u00e8 forse il solo in tutta Monopoli interamente conservato, anche nella zona del coro e dei matronei. \u00c8 da segnalare anche la presenza di un sepolcreto sotterraneo, al centro della chiesa, localizzato in corrispondenza della cupola.\nChiesa e convento di San Leonardo.\nLa chiesa di San Leonardo fu edificata nella prima met\u00e0 del Settecento, contemporaneamente al campanile ed al monastero contiguo; i lavori furono diretti da Mauro Manieri, artista salentino, che lavor\u00f2 anche alla chiesa di San Domenico. La chiesa di san Leonardo, architettonicamente, rivela evidenti influssi leccesi, in uno stile tardo barocco. Sempre il Manieri scolp\u00ec le statue di San Benedetto e di Santa Scolastica che adornano il campanile; sulla facciata superiore, che guarda il mare, sono scolpite la tiara papale e le chiavi apostoliche, simbolo dell'autorit\u00e0 pontificia.\nChiesa e convento di Sant'Antonio da Padova.\nComplesso monastico realizzato nel XVII secolo, fino alla met\u00e0 del XVIII secolo era dedicato a santa Maria delle Grazie, successivamente intitolato a Sant'Antonio di Padova. Attualmente \u00e8 situato nel centro urbano ma al momento della realizzazione si trovava fuori le mura, sulla strada regia per Napoli, in corrispondenza della prima (da nord-ovest) stazione di posta e locanda pubblica, ancora oggi esistente.\nLa chiesa \u00e8 a navata unica con ricche cappelle sul lato destro, in stile tardo rinascimentale. Divenne lazzaretto durante la peste di Monopoli del 1690\u00a0\u2013 1692.\nChiesa di San Pietro.\nPosta in piazza Palmieri, contigua alla chiesa di Santa Teresa, la chiesa di San Pietro, che attualmente presenta una struttura in gran parte romanica, risalirebbe addirittura all'anno 329, secondo la cronaca dello storico locale - oggi perduta - Bante Brigantino. Questa antica notizia sembrerebbe essere stata confermata dagli ultimi scavi archeologici; infatti nel corso dei restauri degli anni novanta del XX secolo, progettati ed eseguita dall'architetto Marcello Benedettelli della Soprintendenza Archeologica, fu scoperta, circa due metri sotto il piano di calpestio dell'altare, una piccola chiesa mono-absidata, molto rustica da un punto di vista strutturale e decorativo, che potrebbe corrispondere al luogo che in alcune fonti viene chiamato \"S.Pietro e Bartolomeo \"e che strutturalmente sembra risalire al IV secolo. La chiesa del XII secolo risulta quasi integralmente conservata in tutto il lato sinistro e parzialmente per la zona delle navate centrali e laterali, compreso le colonne, almeno fino al livello delle chiavi degli archi, mentre tutta la muratura e le volte della navata destra furono certamente coinvolte nel parziale crollo del XIII secolo.\nIl campanile romanico, conservato fino alla quota dei beccatelli, risulta sovrapposto alla torre civica che segnava il centro della citt\u00e0 alto medievale (riconoscibile dalla inconsueta muratura a fasce alternate di tufi e calcare). Nel XVIII secolo il campanile fu sopraelevato con l'aggiunta della cella campanaria in stile barocco. L'esterno della chiesa \u00e8 ricco di resti romanici, tra cui avanzi di murature, di archi, oltre ad una piccola scultura romanica (capitello \"a stampella\") inserita nel fianco sinistro della chiesa, verso piazza Palmieri, recentemente rimossa e conservata nella sagrestia della contigua chiesa di Santa Teresa.\nChiesa di Santa Maria Amalfitana.\nNel 1059, secondo tradizione, alcuni marinai di Amalfi, scampati ad una tempesta, scesero a pregare in una grotta di monaci basiliani presso la scogliera dove erano approdati. Ai monaci manifestarono il proposito di fare nella grotta un santuario e compiere cos\u00ec il voto fatto alla Madonna. Cento anni dopo, quando la presenza di questa \"colonia\" ebbe peso maggiore nella citt\u00e0 cresciuta, gli amalfitani eressero sul tempietto sotterraneo la basilica romanica, che i restauri in questo secolo hanno riportato alla luce. La facciata rimane quella del Settecento, ma l'interno \u00e8 stato restituito agli archi e alle colonne dell'antica armonia.\nChiesa di San Salvatore.\nIl luogo in cui sorge la chiesa di San Salvatore in \"Pittaggio Pinnae\", avrebbe una storia che va dal periodo paleocristiano (secoli III-IV) fino al 1921, epoca in cui fu quasi abbandonata per il trasferimento della sede parrocchiale nella summenzionata chiesa di Sant'Antonio da Padova.\nSecondo il Nardelli la chiesa sarebbe stata addirittura costruita con l'aiuto dell'imperatore Costantino il Grande nel 313, e adduce come prova il ritrovamento, nel 1711, di alcune monete con la sua effigie nelle fondamenta dell'edificio.\nNel corso dei secoli la chiesa ha subito vari e sostanziali ritocchi, ma nel 1707, per opera del parroco Francesco Pittore, furono iniziati i lavori pi\u00f9 importanti di ampliamento e restauro tanto che fu ricostruita buona parte della chiesa e del campanile.\nL'opera di ristrutturazione fu affidata all'ingegnere Pietro Magarelli di Molfetta (che lavor\u00f2 in seguito anche alla costruzione della Cattedrale di Monopoli); fu consacrata dal vescovo Antonio Sacchi i primi di maggio del 1729, come ricorda una lapide posta al di sopra di una porta interna della navata sinistra.\nChiesa di Santa Maria del Suffragio o Della Nativit\u00e0 di Maria.\nChiamata comunemente \"Chiesa del Purgatorio\", fu costruita fra il 1600 ed il 1700, a pochi metri dalla Cattedrale. Ha forma di croce latina, con cinque altari. Quello maggiore \u00e8 in stile barocco classico, ed \u00e8 lavorato in pietra leccese. Fra i vari dipinti custoditi, spiccano quelli del Fato (1756), del Tatulli (1819) ed una \"Madonna con Bambino in trono\", probabilmente di Cesare Fracanzano, da altri attribuita al Finoglio.\nLa chiesa \u00e8 particolarmente nota per la presenza di un putridarium utilizzato fino al XVIII secolo dai membri della confraternita che qui aveva sede; in un'apposita cappella sono tuttora visibili alcune mummie ottenute con tale processo.\nChiesa e Convento di San Nicola in Pinna.\nLa Chiesa di San Nicola in Pinna si trova nei sotterranei del Castello Carlo V. La chiesa e l'annesso monastero furono realizzati nel X secolo addossando la chiesa al corpo di guardia sud della grande porta romana (attualmente inglobata nel Castello Carlo V) e utilizzando il corpo di guardia stesso per gli ambienti abitativi. Forse i lavori furono voluti dall'abitante del luogo \"Sassone, figlio di Kiroleone\", rimasto vedovo, che aveva deciso di prendere i voti e fondare il nuovo monastero. Il termine \"Pinna\", che nei documenti viene indicato anche come \"Promontorium\", indica la posizione del complesso religioso nel punto pi\u00f9 sporgente della penisoletta fortificata della citt\u00e0.\nLa chiesa \u00e8 ad una sola navata, mono absidata, con cupola centrale. La facciata esterna sinistra, parzialmente visibile dalla zona di arrivo della scala centrale del castello, conserva la traccia dei beccatelli romanici originali. La tipologia sembra appartenere a quella delle chiese rurali del XI - XII secolo.\nNel 1054 il monastero, gi\u00e0 ricco e famoso, riceve da Argiro, figlio di Melo di Bari, la conferma dei propri privilegi e l'autorizzazione ad estendersi su tutto il resto del promontorio. Nel 1086 e nel 1119 il conte di Conversano, Goffredo, cede nelle mani del \"venerabilis Larentis\", abate del monastero, alcune terre. Ancora, nel 1180 la chiesa e il monastero sono citati in una bolla di papa Alessandro III come dipendenti dal vescovo di Monopoli Stefano. Infine la chiesa e il monastero vengono anche citati nella bolla di papa Bonifacio IX del 1393, per poi scomparire dalle fonti.\nEdifici sacri dell'agro.\nChiesa di Sant'Angelo in Francisto o Frangestro.\nLa Chiesa di Sant'Angelo in Francisto o in Frangestro o Frangesto \u00e8 l'unica chiesa romanica dell'agro. Costituisce quanto rimane dell'omonimo Monastero Benedettino (femminile) e dello scomparso ma popoloso casale, abitato senza interruzioni sin dal neolitico, passando per tutto il periodo classico ed il medioevo, fino ai primi dell'anno Mille: nel giugno del 1042 fu quasi completamente distrutto dal generale bizantino Giorgio Maniace e abbandonato.\nChiesa di Cristo delle Zolle.\nLa Chiesa di Cristo delle zolle, grande e monumentale edificio realizzato in un severo stile tardo rinascimentale nel 1651, \u00e8 situata al centro della pianura, tra mare ed altopiano delle Murge. All'interno, sotto l'abside, \u00e8 inglobata la cripta di \"Sant'Angelo del pagliarolo\". Il complesso monumentale, soprattutto in passato, \u00e8 stato utilizzato dall'Amministrazione Comunale di Monopoli come suggestivo \"spazio teatrale\".\nAltre chiese nell'agro, aperte al culto.\nAltre chiese dell'agro non risultano aperte al culto in quanto cappelle private, di solito dedicate alla Madonna della Madia. Altre chiese rurali sono parte di masserie: alcune risultano distrutte, altre dismesse.\nArchitetture civili e militari.\nCastello di Santo Stefano.\nIl Castello di Santo Stefano, posto sul mare, all'esterno delle mura cittadine, costitu\u00ec per tutto il Medioevo fino alla fine del XVII secolo parte essenziale del complesso e articolato sistema difensivo costiero della citt\u00e0.\nTorre Cintola, Torre San Giorgio e il sistema di fortificazioni costiere.\nIl sistema difensivo costiero monopolitano venne completato alla fine del XVI secolo, tra il 1569 e il 1573, con l'edificazione di torri sulla riva del mare. Sull'attuale territorio comunale si possono individuare, a sud della citt\u00e0, solo Torre Cintola (semidistrutta alla fine della seconda guerra mondiale dalle artiglierie inglesi che la utilizzavano come bersaglio per le esercitazioni) e i resti di Torre San Giorgio, mentre Torre D'Orta (che sorgeva a nord di Monopoli, prima di Torre Incina), ristrutturata e utilizzata dal proprietario.\nCastello di Carlo V e il sistema di fortificazioni urbane.\nIl castello di Carlo V \u00e8 un fortilizio edificato in riva al mare durante la dominazione spagnola a protezione dell'ingresso del porto antico, sull'angolo nord-est della cinta muraria di Monopoli. Costituisce l'elemento chiave del sistema di fortificazioni urbane. Attualmente sono visibili e in gran parte restaurati i tratti di mura cittadine a sud del castello fino alla Cattedrale, compreso i bastioni di Santa Maria, di Pappacenere e della Cattedrale.\nLa caserma spagnola (attuale biblioteca).\nNata come caserma o \"casa erema\" spagnola, fu edificata a spese della cittadinanza al prezzo di circa 40.000 ducati, nella seconda met\u00e0 del XVI secolo, per alloggiarvi gli ufficiali e i soldati spagnoli di stanza in citt\u00e0 con lo scopo di evitare il disagio delle famiglie costrette ad ospitarli nelle proprie abitazioni. Minuzioso, molto burocratico ma anche ricco di aneddoti \u00e8 il regolamento che prevedeva ogni particolare della vita dei soldati e degli ufficiali (distinti tra quelli di nobile origine ricchi e quelli, parimenti nobili, ma senza mezzi di sussistenza). Questo prezioso documento \u00e8 giunto intatto fino a noi ed \u00e8 conservato nell'archivio storico del Comune.\nLa caserma fu trasformata poi in palazzo civico e successivamente, nel XIX secolo, in teatro comunale. Al piano terra, fino alla fine del XX secolo, fu alloggiato il mercato del pesce. Attualmente \u00e8 sede della Biblioteca Comunale per opera del senatore Luigi Russo.\n\u00c8 intitolata al famoso ed illustre giurista monopolitano Prospero Rendella (1553 - 1630), esemplare e nobile figura del Rinascimento meridionale.\nLa facciata, a due logge sovrapposte (quella superiore \u00e8 per\u00f2 frutto di un rifacimento ottocentesco), \u00e8 la scena maggiore della piazza Garibaldi, caratterizzata da colore veneziano. La biblioteca, posta al piano primo dopo il restauro, \u00e8 inserita in una struttura moderna, dotata di sale informatiche e aule studio, volte a creare una vera e propria \"piazza del sapere\" e un polo culturale all'interno della citt\u00e0.\nTorre Civica.\nRappresenta un esempio di arredo urbano d'altri tempi e di \"assemblage\" barocco, utilizzando la colonna infame, proveniente dall'antica gogna cittadina, insieme ad altri materiali in sovrapposizione: un'agile statuetta di San Gennaro, lo stemma cittadino e un orologio.\nCollegio dei Gesuiti (secolo XVII).\nGrande edificio monumentale con portale manieristico, sorge nei pressi del porto antico, su via Amalfitana (antica \"Via Pubblica\"). Iniziato nel 1616, ebbe anche una chiesa e un'importante biblioteca. Il palazzo venne realizzato con il patrimonio di Giovanni Antonio Guida che don\u00f2 in vita l'intera sua parte eredit\u00e0 per l'attuazione di opere educative, con atto notarile redatto dal Notaio Caiassi il 13 agosto 1611.\nIn realt\u00e0 i Gesuiti erano presenti in Monopoli sin dall'inizio del 1611 in una pi\u00f9 modesta residenza, come appare dai \"Cataloghi triennali\" della Compagnia. Dopo la loro drammatica espulsione della fine del XVIII secolo dal regno di Napoli, il palazzo fu confiscato, smembrato, venduto ai privati e la chiesa divenne un magazzino al servizio delle attivit\u00e0 portuali. Successivamente sub\u00ec molte modifiche interne che ne hanno snaturato la struttura distributiva.\nPalazzo Palmieri (secolo XVIII).\nIl palazzo, dotato di oltre 100 stanze, sorge isolato sul lato est della omonima piazza, la pi\u00f9 antica della citt\u00e0. La costruzione, in stile barocco leccese, \u00e8 imponente nel disegno generale e nel contempo raffinatissima nelle decorazioni e nel colore dorato del tufo. Splendido da un punto di vista architettonico il grande portale, che \u00e8 impreziosito da due colonne che sostengono il balcone centrale e lo stemma della famiglia. Dalla stessa piazza si accede alle summenzionate chiese di Santa Teresa e di San Pietro. Il Palazzo fu costruito negli ultimi decenni del Settecento su iniziativa di Francesco Paolo Palmieri.\nNel 1921 il marchese Francesco Saverio Palmieri nomina erede universale la \"Congregazione di Carit\u00e0\" e dispone che nel suo Palazzo siano ospitati un Asilo e una Scuola d'Arti e Mestieri. Ultimamente ha ospitato l'Istituto Statale d'Arte (1965-1990) mentre oggi lo stabile appartiene all'A.S.P. Romanelli Palmieri di Monopoli.\nNel 2010 \u00e8 stato set cinematografico per la fiction di Rai Uno \"Tutta la musica del cuore, \"per la regia di Ambrogio Lo Giudice.\nPalazzo Martinelli (secolo XVIII).\nIl Porto Antico \u00e8 dominato dal Palazzo Martinelli, un palazzo del XVIII secolo, di cui spicca un elegante loggiato con otto arcate ogivali in stile neogotico, eretto su tre arconi, ed una balconata con balaustrini.\nIl palazzo fu posseduto prima dai Bandino, poi dai Carbonelli e dai Lentini e infine dai Martinelli, che lo acquistarono a fine Settecento. I Martinelli erano giunti da Mola per motivi commerciali, e lo abitarono dai primi anni dell\u2019Ottocento, dopo averne probabilmente ristrutturato la facciata.\nAltri luoghi di interesse.\nPiazza Vittorio Emanuele.\nTra le pi\u00f9 grandi di Puglia e d'Italia, nata nel 1796 grazie all'approvazione del Re di Napoli, fu costruita seguendo il progetto del regio architetto De Simone: il disegno, a maglie ortogonali, strade rettilinee e traverse perpendicolari \u00e8 funzionale e trascura alquanto la regola classica, in voga in quegli anni, sperimentando schemi urbanistici innovativi e che si imporranno successivamente in molte altre piazze italiane.\nNel 1848 la Piazza divenne centro di una cospirazione anti borbonica: i liberali di Monopoli si fecero promotori di un convegno di \"amici della libert\u00e0\". La mattina del 18 maggio il borgo accolse i congressisti cospiratori: poich\u00e9 le due correnti attendiste e reazionarie non si misero d'accordo, la cospirazione fall\u00ec e i cospiratori furono condannati a durissimi anni di carcere. Una lapide ricorda il luogo in cui si riunirono, posta all'angolo di via Giuseppe Polignani.\nNel 1872 la piazza fu risistemata dall'architetto Losavio che, modificando in parte l'idea originale del De Simone, opt\u00f2 per lo schema della \"Piazza Giardino\". La divise in due rettangoli alberati e l'arricch\u00ec di nuovi valori urbanistici. Se per gli alberi si dovette aspettare il 1893, fu invece possibile aprire subito, nel mezzo dei due rettangoli, lo \"stradone\", che da est sbocca in Largo Plebiscito, mentre dal lato opposto si allunga a formare una sorta di decumano dell'intero impianto a scacchiera della citt\u00e0.\nIl monumento ai caduti sorge nel rettangolo sud, opera dello scultore Edoardo Simone di Brindisi, che lo eresse nel 1928, fedele alla statuaria ottocentesca e allo stile oratorio del Bistolfi, del Sartorio o degli altri artisti di moda all'epoca. Il monumento \u00e8 l'unico in Italia ad essere innalzato non per gli eroi, ma per il dolore straziante dei parenti, rappresentato con rara efficacia sul monumento. In epoca fascista venne realizzata una fontana di buon livello formale, poi distrutta dopo la fine del regime. Nell'estate del 2012 \u00e8 stata terminata la ricostruzione della fontana in forme moderne e all'inizio del 2014 si sono conclusi i lavori di rifacimento della pavimentazione dell'intera piazza, il restauro del monumento ai caduti e l'accesso e l'illuminazione delle gallerie sotterranee realizzate e utilizzate durante il secondo conflitto mondiale come rifugi anti-aerei, oggi visitabili.\nPiazza XX Settembre.\n\u00c8 intitolata al \"20 settembre 1870\", data della breccia di Porta Pia, ed era sede dello storico mercato giornaliero di frutta, verdura e pesce. Realizzata nel XIX secolo come cerniera urbanistica tra il cosiddetto \"borgo murattiano\" e il centro storico medievale, sotto di s\u00e9 conserva i resti del lato ovest del sistema di fortificazioni urbano della citt\u00e0. La piazza si apre verso i volumi del convento e chiesa di San Domenico e della vicina Cattedrale. \u00c8 stata completamente ristrutturata nel 2013 e il 2014 e nel corso dei lavori, come gi\u00e0 previsto, \u00e8 venuto alla luce il poderoso bastione di San Domenico e tutto il complesso di mura ad esso connesso: il progetto di variante ha quindi previsto la valorizzazione di questi reperti archeologici, oggi visibili.\nL'agro monopolitano.\nIl territorio della campagna monopolitana \u00e8 molto vasto, estendendosi per oltre 140\u00a0km\u00b2: anche la popolazione delle contrade \u00e8 numerosa, e cio\u00e8 di 10.250 abitanti circa. La maggior parte di essi \u00e8 localizzata in contrada Impalata, a 366\u00a0metri sul livello del mare. Per numero di abitanti seguono contrada Santa Lucia, contrada Gorgofreddo, Cozzana, Antonelli, Virbo, San Bartolomeo, Sant'Antonio d'Ascula, Capitolo, con un'estrema polverizzazione dei nuclei abitativi sul territorio. Il tipo di insediamento prevalente \u00e8 quello a nucleo sparso, caratterizzato dalla presenza di una chiesa o di una masseria o ancora di un casale, e dalle case che si sviluppano in maniera disordinata in strade attorno al punto di riferimento pi\u00f9 o meno centrale. Notevole nell'agro, soprattutto verso Castellana Grotte, \u00e8 la presenza di trulli, privi per\u00f2 delle tradizionali decorazioni pittoriche sul cono come ad Alberobello, indizio di costruzione in epoca pi\u00f9 recente. L'agricoltura \u00e8 l'impiego maggiore della popolazione, con 6000 ettari di terreno utilizzato per uliveti, 2606 per il seminativo, 1698 ettari con fruttiferi, 869 per orto, 680 coltivati come foraggere, 312 lasciati a bosco, 251 ettari utilizzati come prati e pascoli, 40 ettari come vigneto e 23 utilizzati per gli agrumi. Per l'elenco completo delle contrade vedi sotto, nella sezione \"Geografia antropica\".\nMasserie fortificate.\nLe masserie fortificate dell'agro di Monopoli, come si evince dalle lapidi ritrovate nei luoghi di fondazione, sorsero in molti casi in un periodo compreso tra il 1610 e il 1690, in concomitanza con un aumento della coltivazione arborea nella zona. Cresce l'antropizzazione dei luoghi e nasce l'esigenza di creare strutture autonome, in grado di adattarsi al territorio e di difendersi dai pericoli della vicina costa. Il regime, non rigidamente feudale, favorisce questa tendenza. La presenza di una torre come nucleo centrale della masseria \u00e8 un'evoluzione delle prime torri di vedetta che furono erette da Carlo V a partire dalla prima met\u00e0 del XVI secolo lungo la costa marina: di solito la torre ha pianta quadrata a tre superfici, con un piccolo ponte levatoio e una scala esterna. Presenti spesso caditoie per gettare olio bollente sui probabili nemici e invasori.\nEsiste quindi un diretto legame strutturale e in parte funzionale tra le torri di avvistamento lungo la costa (della prima met\u00e0 del Cinquecento) e i nuclei fortificati (dei primi del Seicento) delle masserie della \"Marina\". Nemico comune dal quale difendersi erano i turchi che dalla fine del XV secolo a tutto il XVIII secolo battevano tutte le coste adriatiche. Attorno alla fine del Seicento, dopo l'attenuarsi del pericolo turco a seguito del disastroso esito dell'assedio di Vienna, la maggior parte delle masserie passarono nelle mani di enti ecclesiastici, trasformandosi da elementi difensivi a strutture ricche di ogni decoro: scalinate monumentali, balaustre, finestre timpanate, cappelle baroccheggianti. Attorno agli inizi dell'Ottocento il sistema della masseria sub\u00ec un duro colpo, a causa dei sistemi ancora antiquati dell'agricoltura rispetto alla industrializzazione veloce in tutti gli altri settori. La crisi agraria del 1820 provoc\u00f2 inoltre molti problemi al mercato interno di olio e vino, e dal quel momento la masseria conobbe un declino inarrestabile, decretato anche dal richiamo della citt\u00e0 che in quel secolo e nel Novecento fu superiore al fascino della masseria stessa.\nMasseria Caramanna.\nL'edificio \u00e8 costituito da un poderoso corpo fortificato al quale \u00e8 stata addossata successivamente una pi\u00f9 bassa ed elegante struttura barocca, caratterizzata da una bella scala esterna, a pianta circolare, addossata al prospetto orientale. Una palma secolare \u00e8 stata fatta crescere nel centro geometrico delle rampe curve e contrapposte, con un effetto particolarmente suggestivo. \u00c8 tra le pi\u00f9 famose masserie fortificate di Monopoli. Risale al 1659 e ancora oggi conserva inalterato l'antico nucleo costituito dalla grande torre quadrangolare con ponte levatoio, campanile, feritoie e caditoie. Successivamente, fino al 1754 furono aggiunte una cappella, una rimessa e altre strutture commerciali e abitative. Fino al 1820 fu propriet\u00e0 della casata monopolitana degli Affaitati e attualmente della famiglia Capece Minutolo.\nLa masseria Caramanna \u00e8 in realt\u00e0 molto pi\u00f9 antica di quanto pu\u00f2 far pensare la sua architettura. Infatti il toponimo Caramanna \u00e8 di chiara origine longobarda ed \u00e8 riferito al nome dell'antico proprietario: da \"cara\" (lancia) e \"man\" (uomo); ossia Uomo-Lancia o Lanciere.\nMasseria Spina Grande.\nMasseria caratterizzata dal forte contrasto fra colori rosso e bianco con cui \u00e8 dipinta: oggi \u00e8 di propriet\u00e0 della nobile famiglia dei Meo Evoli. Sviluppata su tre piani, fu radicalmente trasformata nel 1762 quando venne sovrapposto un porticato alla struttura originale. Singolare la posizione del complesso, che pur essendo vicino al mare, presenta il prospetto rivolto ai monti. Molto diverse le stanze padronali e quelle del colono: le prime caratterizzate da volte a botte, grandi stanze e ricche decorazioni. Materiale di costruzione \u00e8 il carparo, di colore rosaceo, con le decorazioni in pietra naturale. Oggi sono stati allestiti alcuni spazi di \"vetrina\", dove sono in mostra oggetti ed utensili della civilt\u00e0 contadina. La chiesetta risale al 1700 ed \u00e8 dedicata alla Madonna, la cui statua spicca sul frontale con in mano la masseria in miniatura.\nMasseria Spina Piccola.\nSituata a ridosso del centro cittadino, \u00e8 una semplice torre di fortificazione a due piani e a base quadrangolare, risalente alla fine del Quattrocento. Riprende lo schema delle semplici torri costiere, con una caditoia per ogni facciata. Nel Seicento venne costruito il muro di cinta, interrotto da un piccolo arco di ingresso, con una piccola caditoia. Presente anche un primitivo insediamento rupestre con i resti di una croce e l'affresco di una Vergine con i Santi, molto rovinato. Poco lontano sorge un tratto della Via Traiana.\nMasseria Garrappa.\n\u00c8 costituita da un originario edificio a torre, risalente al XVI secolo, poi ampliata e arricchita. La zona inferiore presenta decorazioni a stucco sul tema della Fuga in Egitto, di San Francesco in preghiera e di Sant'Antonio. Sulla grande caditoia dell'ingresso appare il cristogramma IHS. Vari archi con motivi floreali conferiscono dinamicit\u00e0 alle forme della struttura. Nel timpano della chiesetta annessa \u00e8 presente una Vergine in trono. Attorno alla masseria \u00e8 presente un vasto agrumeto con ipogei, alcuni adibiti a frantoi. Oggi \u00e8 adibita a struttura turistica.\nMasseria Conchia.\nLa costruzione risale al XVII secolo, ed \u00e8 dal 1931 di propriet\u00e0 della famiglia Palmieri. Il doppio campanile e la scala imponente danno l'idea della ricchezza e della magnificenza degli antichi proprietari, cos\u00ec come la presenza di quattro garitte pensili, di feritoie, di caditoie in gran numero che segnalano i diversi assalti a cui la masseria era soggetta a causa delle sue risorse economiche. L'area padronale e quella colonica hanno in comune solo un pozzo, per il resto sono invece nettamente separate. Attorno alla masseria \u00e8 presente un grande ovile lastricato a chianche, oltre a molti ipogei adibiti a ricovero di ovini e a frantoio. Al centro della corte sorge un'antica edicola votiva dedicata alla Madonna della Madia.\nMasseria Cavallerizza.\nSorge su una collinetta in ottima posizione strategica e fu costruita per ordine di Alfonso di Aragona in un periodo compreso fra il 1495 e il 1530. Qui venivano allevati i cavalli di Venezia, e proprio nei possedimenti di questa masseria sarebbe nato, da un incrocio tra cavalli locali e arabi, il morello pugliese, razza ottima per la battaglia. L'addestramento avveniva nel vicinissimo Canale di Pirro. La presenza veneziana \u00e8 testimoniata dal bassorilievo raffigurante San Marco posto sull'entrata. Priva di torre, la masseria comprende alcuni terrazzi strategici e una chiesa con decorazioni settecentesche, forse opera di Giovanni Sgobba.\nMasseria Petrarolo.\nCaratterizzata da un grande accesso verso la corte, ricoperta di chianche, comprende stalle le cui mangiatoie sono decorate ad arco. Presenti nicchie sul muro come colombaie e un vasto agrumeto a cui si giunge tramite una stretta porta. Priva di torre, \u00e8 circondata da melagrane, pianta caratteristica e tipica anche della contrada omonima, insieme a fichi e piccole vigne. La chiesetta annessa risale al 1698 ed \u00e8 dedicata a Maria Santissima delle Grazie, con una tela del XVIII secolo a cui gli abitanti del luogo riservano altissima devozione.\nAntichi casali.\nLa Monopoli medievale era ricca di villaggi agricoli detti \"casali\", poi distrutti o abbandonati a causa delle scorrerie delle truppe bizantine che intorno ai primi anni del mille contendevano la zona ai Normanni. Alcuni di essi hanno dato nome anche alle attuali contrade.\nSociet\u00e0.\nEvoluzione demografica.\nLa popolazione residente a Monopoli al 1\u00ba gennaio 2019 era di abitanti, di cui maschi e femmine. Di seguito l'andamento della popolazione nel corso degli anni.\nEtnie e minoranze straniere.\nSecondo i dati ISTAT al 1 gennaio 2019 la popolazione straniera residente era di 1017 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingua e dialetti.\nIl dialetto monopolitano \u00e8 ascrivibile alla fascia dei dialetti pugliesi centrali, derivante come altri dal latino, dal francese, dallo slavo, dall'arabo e dalla lunga dominazione spagnola a cui la citt\u00e0 adriatica \u00e8 stata sottoposta. Notevoli sono inoltre le influenze longobarde nei toponimi, negli antroponimi e soprattutto nel campo del diritto. Un esempio per tutti: in molti documenti del \"Codice Diplomatico Brindisino\", quasi tutti posteriori al 1076, viene riportato - in atti di compravendita, il termine \"pizzulo\" o latinizzato in \"pizulus\", riferibile a \"angolo di un muretto o di una parte sporgente di un edificio\". Attualmente nel dialetto monopolitano \"pizzulo\" ha esattamente lo stesso significato.\nTuttavia, ad oggi, il dialetto monopolitano \u00e8 presente nel pieno del suo fulgore nel centro storico della citt\u00e0 e in alcune aree dell'agro monopolitano, dove tra l'altro il dialetto presenta delle notevoli varianti rispetto al centro cittadino, e inoltre con variazioni anche a seconda della contrada in cui esso viene parlato. Un esempio per tutti: il termine originario per indicare le fave novelle, nel nucleo cittadino, \u00e8 \"vongole\". Nel dialetto parlato nell'agro invece esse sono indicate come \"cuzzele, \"termine oggi utilizzato anche nel nucleo cittadino ma in misura minore.\nNel resto di Monopoli si assiste ad un progressivo processo di italianizzazione dello stesso. Si registrano molte produzioni poetiche in vernacolo, tra le quali ricordiamo in particolare quelle di Luigi Reho, autore anche del monumentale \"Dizionario Etimologico del Monopolitano\", e di Tonio d'Arienzo.\nReligione.\n La citt\u00e0 \u00e8 stata per secoli sede di una diocesi di rito romano, unita nel 1986 a quella di Conversano, a formare la diocesi di Conversano-Monopoli. Monopoli conta dieci parrocchie urbane (oltre alla Basilica concattedrale di Maria Santissima della Madia, quelle di Santa Maria Amalfitana (ora presso la Chiesa di San Francesco d'Assisi), Regina Pacis, Sant'Antonio, Sacro Cuore, Santa Maria del Carmine, Santi Pietro e Paolo, Santissima Trinit\u00e0, San Francesco d'Assisi, Sant'Anna e San Francesco da Paola) e quattro dell'agro (Santa Maria del Rosario a Cozzana, Santuario di Maria Santissima Regina del Mondo ad Antonelli, Sacra Famiglia a Sicarico e Santa Lucia ai Monti nella contrada omonima).\nIstituzioni, enti e associazioni.\nOpere Pie.\nMonopoli ha sempre avuto una grande attenzione per le persone in difficolt\u00e0 e ricchissimi sono sempre stati i lasciti della comunit\u00e0 alle \"Opere Pie\" cittadine.\nAlla fine del XIX secolo erano presenti sei importanti organizzazioni il cui scopo era il sollievo dei diseredati: \"Ospedale Civile\", \"Orfanotrofio di Carit\u00e0\", \"Maritaggi ed opere elemosiniere\", \"Asilo d'Infanzia\", \"Asilo di mendicit\u00e0\", \"Banco di pegnorazione\".\nNel 1886 La \"Congregazione di Carit\u00e0\" amministrava l'Ospedale Civile, il legato Rendella, l'Orfanotrofio di Carit\u00e0, i monti di carit\u00e0 \"Ysplues\", \"Quirismino\", \"Bove\", \"Rendella\", \"Scalera\", \"Sant'Anna\", \"Calefati\", \"Mazzarella\", \"Porcina\", \"Antonucci\", \"Manfredi\", \"Siena\", \"Romeo\", \"Tiberio Secondo\", \"Laquosta\", \"Romanelli\", l\"Asilo d'Infanzia\" e il \"Ricovero di mendicit\u00e0\".\nTra questi monti non figura pi\u00f9, dal XIX secolo, il monte \"Indelli\", fondato da Giovanni Battista Indelli Dottula il 27 settembre 1616. Questo monte attribuiva la ragguardevole dote di \"monacaggio\", ben 1000 ducati, a fanciulle di qualsiasi condizione economica o sociale, con la completa discrezionalit\u00e0 dei curatori. Questa particolarit\u00e0 e la possibilit\u00e0 di una conferma o di un'ascesa familiare, provocava spesso conflitti, minacce e tentativi di corruzione nei confronti degli amministratori del monte.\nAltro monte, non amministrato dalla \"Congregazione di Carit\u00e0\", \u00e8 il monte \"Affatati\"; sorto come monte frumentario per volont\u00e0 testamentaria di Francesco Paolo Affatati nel novembre del 1855 fu trasformato in monte di prestiti e pegni il 25 settembre 1880.\nParticolarmente rilevante fu il lascito, alla \"Congregazione di Carit\u00e0\", del marchese Saverio Palmieri all'inizio del secolo scorso.\nNel XX secolo le Opere pie gestite si sono aggregate nell'ente pubblico I.P.R.A.B. dal quale si \u00e8 poi distaccato l'Ospedale San Giacomo. Infine nel 2011, adeguandosi alla normativa, l'I.P.R.A.B. si \u00e8 trasformata nella \"Associazione per i Servizi alla Persona\" (A.S.P.) \"Romanelli Palmieri\" e gestisce, oltre al patrimonio ereditato, la \"Casa di Riposo Vito Antonio Romanelli\".\nCultura.\nIstruzione.\nMonopoli \u00e8 sede delle seguenti strutture di istruzione secondaria di secondo grado:\nCinema e Televisione.\nLa citt\u00e0 di Monopoli \u00e8 sede del \"Sudestival\", festival cinematografico nazionale dedicato alla filmografia indipendente italiana, a cura dell'Associazione Sguardi. Il festival \u00e8 stato insignito di una medaglia dal Presidente della Repubblica Giorgio Napolitano e ha goduto del patrocinio, fra gli altri, del Ministero dei beni e delle attivit\u00e0 culturali e del turismo e della Regione Puglia. Nel 2016 il festival \u00e8 stato insignito di un'altra medaglia dal Presidente della Repubblica Sergio Mattarella e gode del patrocinio dell'assessorato all'Industria Turistica e Culturale -Gestione e Valorizzazione dei Beni Culturali della Regione Puglia.\nMonopoli \u00e8 stata inoltre il set di alcuni film:\nLa citt\u00e0 ha ospitato inoltre i set di due fiction e ha offerto alcuni propri scorci per altre serie TV:\nTeatro.\nIn citt\u00e0 sono attivi due poli teatrali. Il teatro \"Radar\", gi\u00e0 cinema-teatro, riaperto nel marzo 2018 dopo 33 anni di inattivit\u00e0 e concesso in gestione al Conservatorio di Musica \"Nino Rota\" di Monopoli, ospita rassegne teatrali di poesia, prosa, musical, balletto. Il secondo teatro cittadino \u00e8 il teatro auditorium \"Mariella\", gi\u00e0 \"Bianco Manghisi\", adibito al teatro di prosa e a rappresentazioni dedicate soprattutto alle scuole e alle associazioni.\nMusica.\nFra i gruppi e gli artisti monopolitani insigni nell'ambito musicale si segnalano in particolare Franca Raimondi (1932-1988), vincitrice del Festival di Sanremo 1956, e il gruppo musicale degli \"Iohosemprevoglia\", vincitore di \"Sanremo Social\" per l'anno 2011 e quindi partecipante alla fase finale del Festival di Sanremo 2012 dove si \u00e8 classificato al terzo posto nella sezione \"giovani\". Dal 1995 si tiene inoltre in citt\u00e0 il \"Dirockato Rock Festival\", con esibizione di artisti rock soprattutto emergenti.\nLa banda cittadina prende il nome di \"Banda del Giubileo\", in quanto fondata nell'anno giubilare 2000, ed \u00e8 formata soprattutto da giovani. La citt\u00e0 tuttavia conosce un'antica tradizione bandistica, risalente almeno all'anno 1813.\nCucina.\nOltre ai piatti tipici pugliesi (taralli, focacce, patate riso e cozze, panzerotti, braciole, olive fritte, timballi, pesce e crostacei fritti e cos\u00ec via) vi sono alcuni piatti tipicamente monopolitani, cio\u00e8:\nGeografia antropica.\nUrbanistica.\nL'attuale conformazione urbanistica della citt\u00e0 di Monopoli si deve all'architetto De Simone che nel 1795 vide approvato il proprio progetto dalle autorit\u00e0 napoletane. Il piano prevedeva l'abbattimento delle mura cittadine, che per secoli avevano garantito la sicurezza della citt\u00e0, ritenute allora obsolete e inutili e un'espansione urbana caratterizzata da uno schema a scacchiera, in evidente contrasto con la zona medievale formata da vie strette e tortuose.\nIl limite tra la citt\u00e0 vecchia e la zona nuova \u00e8 determinato dal circuito delle scomparse fortificazioni e i punti di accesso pi\u00f9 evidenti sono in corrispondenza delle antiche porte.\nMolto pi\u00f9 interessante il precedente progetto (non approvato dalle autorit\u00e0 napoletane) redatto dell'ingegnere Francesco Sorino nel 1794, che prevedeva la conservazione delle mura e uno schema d'espansione urbana a raggiera, a partire da una grande piazza rotonda. Si trattava di una soluzione moderna e rispettosa delle memorie storiche e architettoniche dell'antica citt\u00e0 e delle sue molteplici direttrici di collegamento col territorio circostante. La Monopoli del Sorino avrebbe avuto molti riferimenti formali con l'attuale citt\u00e0 di Lucca, che ha conservato integralmente il sistema di fortificazioni cinquecentesco ben distinto dal moderno tessuto urbano di accrescimento.\nQuartieri.\nLa Citt\u00e0 di Monopoli era divisa in quattro quartieri: Egnathia, Japigia, Apulia e Peucezia, divisione caduta successivamente in disuso e oggi del tutto abbandonata. Di essa rimangono testimonianza le indicazioni poste in alcuni importanti snodi viari della citt\u00e0.\nContrade.\nIl territorio cittadino posto un tempo al di fuori delle mura delle citt\u00e0 \u00e8 diviso in 91 contrade, alcune delle quali di fatto soppresse poich\u00e9 completamente inurbate. Da segnalare la presenza di due exclavi situate nel territorio di Castellana Grotte, cio\u00e8 le contrade di \"Nispole\" e \"Cardillo\", fra loro confinanti.\nRicordiamo inoltre alcuni toponimi d'uso comune nell'agro ma non corrispondenti a contrade: si tratta di antichi nomi caduti in disuso, strade comunali, comprensori di masserie: \"Spagosottile, Gradone, More di Fame, Strasciddone, Putta, Americano, Faccia di Trippa, Cacaveccia, Ebreo, Cardillo, Parmaiorca, Ronzapane, Rizzitello, Tormento, Catalluccio, Spadacciuddo, Montenetto, Donnarosa, Mandorla Amara, Finorio, Nico, Li Pizzi, Casotto, Termine Luongo, Codaderito, Gronco, Coda di Rete, Carbonaro\".\nEconomia.\nSettore primario.\nL'economia di Monopoli \u00e8 prevalentemente legata alla produzione alla trasformazione dei prodotti agricoli che hanno favorito lo sviluppo di una crescente industria olearia e conserviera. Notevole il movimento del porto e dell'industria peschereccia, che favorisce anche una qualificata attivit\u00e0 cantieristica.\nIndustria.\nLa citt\u00e0 di Monopoli ha sempre avuto una certa vocazione industriale. Tra le industrie storiche della citt\u00e0 sono da ricordare il cementificio dell'Italcementi, costruito agli inizi del secolo, e lo stabilimento della Tognana, costruito negli anni sessanta. Entrambi gli stabilimenti sono ora dismessi; ma, in compenso, negli ultimi anni si \u00e8 sviluppata, nei pressi della tangenziale a nord della citt\u00e0, un'area industriale di discreto valore produttivo. Punta di eccellenza \u00e8 la \"Mer Mec\", leader mondiale nella costruzione di treni \"hi-tech\" e sistemi speciali per la diagnostica delle reti ferroviarie, il cui presidente e fondatore, Vito Pertosa, \u00e8 stato nominato cavaliere del lavoro 2009 e \"imprenditore dell'anno\" Ernest&amp;Young per la categoria innovazione 2009. Nel 2011 viene fondata la Blackshape, che ha progettato un aereo ultraleggero interamente in fibra di carbonio, il Blackshape Prime. Tra le altre industrie locali (perlopi\u00f9 tessili, olearie, meccaniche e chimiche) vanno menzionate la conceria \"Eco Leather\", l\"'Oleificio Italiano\", produttore di oli industriali, e la \"Plastic Puglia\", produttrice di tubi in polietilene. Qui, nel 2007, un incendio di notevoli quantit\u00e0 di polietilene ha sollevato una densa nube di fumo nero che per molte ore ha provocato fastidi respiratori agli abitanti della cittadina e dei comuni limitrofi, lasciando presagire il rischio di un disastro ambientale simile a quello verificatosi a Seveso nel 1976 (il rischio, fortunatamente, \u00e8 stato scongiurato).\nArtigianato.\nLa produzione e l'attivit\u00e0 artigianale nella citt\u00e0 di Monopoli e nell'agro soprattutto \u00e8 stata una delle attivit\u00e0 di punta fino alla met\u00e0 del Novecento. Successivamente lo sviluppo del terziario e del turismo ha soppiantato molte delle antiche attivit\u00e0 tipiche non solo di Monopoli ma dell'intera zona del sud-est barese. L'attivit\u00e0 della falegnameria, per esempio, con la produzione di carri, carretti, \"sciaraballi\" da parte dei carradori, di botti, tini, tinozze da parte dei bottai (la piana di Monopoli \u00e8 ancora una delle poche zone dove si continuano a produrre tini e carri), mobili realizzati dagli ebanisti e anche, a tutt'oggi, di strumenti musicali come chitarre, soprattutto nell'agro.\nLa lavorazione del ferro battuto, ancora presente nel centro cittadino, \u00e8 di pregio ma ormai di nicchia a causa della diffusione dell'acciaio inossidabile e dei materiali pi\u00f9 facilmente gestibili. La cestineria \u00e8 altra attivit\u00e0 tipica della zona monopolitana, con la produzione di panieri, setacci, canestri, fuscelli e fiscoli per la spremitura delle olive. Una delle attivit\u00e0 pi\u00f9 diffuse \u00e8 quella della lavorazione della pietra: la maggior parte delle abitazioni presenti in campagna sono nate dalle sapienti mani di muratori che svolgevano e svolgono quell'occupazione trasmettendo i segreti di padre in figlio. In particolare il cosiddetto \"maestro di parete\" era l'artigiano addetto alla costruzione e alla riparazione dei muretti a secco nell'agro, attivit\u00e0 ormai in via di estinzione, come buona parte delle attivit\u00e0 artigianali sopra ricordate.\nTurismo.\nLa presenza di musei, di numerosi luoghi di culto, di chiese rupestri e di masserie ha reso la citt\u00e0 oltre che centro di turismo balneare, anche importante centro culturale. Dal 2016 il comune ha adottato un nuovo brand turistico ufficiale che identifica la citt\u00e0 come \"Heart of Apulia\".\nMonopoli \u00e8 anche detta, erroneamente, \"la citt\u00e0 delle 99 contrade;\" tale dicitura rappresenta un'iperbole turistica, dal momento che da delibera comunale del 1971 e come \u00e8 evidente dalle attuali mappe turistiche cittadine, la citt\u00e0 comprende 91 contrade: si tratta di suddivisioni amministrative dell'area anticamente posta fuori dalle mura di cinta, i cui toponimi rievocano antichi casali scomparsi, la presenza di una masseria, di una chiesa o altri riferimenti storico-geografici.\nInfrastrutture e trasporti.\nStrade.\nMonopoli \u00e8 situata lungo la strada statale 16 Adriatica che collega Bari con Lecce, svolgendo anche la funzione di tangenziale esterna per la citt\u00e0. Il territorio \u00e8 attraversato inoltre dalla Strada Provinciale Monopoli - Conversano e dalla strada Provinciale Monopoli - Castellana.\nFerrovie.\nLa stazione ferroviaria fa parte della Ferrovia Adriatica sul tratto Bari-Lecce. Molti dei siti limitrofi di richiamo turistico sono raggiungibili anche mediante servizi di autolinee regionali.\nPorto.\nNel contesto urbanistico della citt\u00e0, il porto rappresenta un elemento primario. Il bacino portuale comprende quattro insenature o cale:\nIl sopraflutto, radicato a punta Curatori, si protende in direzione nord-est, sud-est; il sottoflutto, chiamato \"molo Margherita\", radicato a punta Castello, si prolunga in direzione nord, nord-ovest per 200 metri. Ambedue i moli servono a riparare lo specchio del porto dalle forti mareggiate che periodicamente si abbattono dal quadrante nord-est.\nBatimetria.\nLa batimetria del bacino presenta una difformit\u00e0, regredendo dagli 11 metri in corrispondenza della testata del molo nuovo, fino a 3 metri della secca di Punta della Trave.\nCantieristica.\nA cavallo del XX secolo erano presenti a Monopoli molte navi da carico i cui proprietari ed armatori furono anche monopolitani. Tra le pi\u00f9 importanti:\nIndustrializzazione dello scalo marittimo.\nL'importanza dello scalo di Monopoli nell'ultimo secolo si evince dalla presenza della cementeria (di propriet\u00e0 monopolitana fino alla fine della seconda guerra mondiale), dall'insediamento dello stabilimento petrolifero della Societ\u00e0 Italo Americana per il Petrolio (Esso), dalla presenza dell'altro deposito petrolifero del gruppo SAROM, nonch\u00e9 dalla installazione del IV Deposito carburanti dell'Esercito Italiano (tuttora attivo). Le attivit\u00e0 facenti capo al porto comprendevano anche numerosi stabilimenti industriali quali la Gaslini (sita a ridosso della Cementeria), gli oleifici De Martino, Pirrelli, Melpignano e Salerno; i mulini Pugliese, Rossani e Meo Evoli; gli stabilimenti per la lavorazione delle ciliegie solforate: Pareto e Penna Mastronardi.\nQueste ultime aziende spedivano regolarmente via mare le ciliegie solforate in fusti di legno per gli Stati Uniti fino alla seconda guerra mondiale usando le navi di linea della American Export Lines. Per tutti gli anni cinquanta, la Ditta Santostasi spediva cipollacci selvatici ad aziende farmaceutiche austriache ed inglesi. La cementeria, fino agli anni settanta, ha regolarmente ricevuto via mare pietra marna e pozzolana e spedito cemento sia in cabotaggio che verso paesi terzi. La citt\u00e0, sviluppatasi intorno allo stabilimento, ne ha decretato la chiusura sul finire degli anni ottanta, con le ovvie perdite occupazionali ma anche con un notevole beneficio per l'ambiente.\nPer diversi decenni lo scalo di Monopoli \u00e8 stato preferito per lo sbarco di fertilizzanti, di legumi, di lampascioni, di carrube, d\u00ec legname in tronchi e segati. I quantitativi di merci secche movimentati nel porto hanno oscillato (a seconda dell'andamento annuale delle campagne e dei mercati) tra le 200 e le 400\u00a0000 tonnellate annue. La riapertura dei mercati al di l\u00e0 dell'Adriatico, le industrie e i commerci relativi hanno spinto le autorit\u00e0 competenti a porre mano ai lavori di riqualificazione e miglioramento delle strutture portuali; terminati nel 2004 i lavori di rinnovamento del Molo di Tramontana, il Porto di Monopoli ha ora a disposizione un nuovo attracco per le navi mercantili che si aggiunge ai due creati nei secoli passati.\nAmministrazione.\nFino al 2010 il comune di Monopoli \u00e8 stato membro del Consorzio Trulli Grotte Mare assieme ad altri 8 comuni della provincia di Bari e della provincia di Brindisi con affinit\u00e0 culturali, economiche e sociali e comune patrimonio ambientale, artistico e monumentale.\nSport.\nLa citt\u00e0 \u00e8 sede delle seguenti societ\u00e0 e attivit\u00e0 sportive\nAltri sport.\nNel febbraio 2003 a Monopoli si svolsero le gare del Campionato mondiale di ciclocross.\nImpianti sportivi.\nLa citt\u00e0 di Monopoli \u00e8 sede dello stadio Vito Simone Veneziani.\nNella zona sud dell'abitato cittadino sorge inoltre il centro sportivo \"Tommaso Carrieri\" utilizzato dall'Amatori Rugby Monopoli,dalle societ\u00e0 calcistiche giovanili Esperia Monopoli e Accademia Calcio Monopoli per le proprie partite casalinghe. Il centro viene anche utilizzato dalle societ\u00e0 di calcio giovanile locali. La citt\u00e0 ha un palazzetto dello sport e due tendostrutture adibite al basket e al calcio a 5. Le due societ\u00e0 di pallacanestro disputano i propri incontri presso le palestre delle scuole Melvin Jones (Serie B) e IPSIAM (Serie C Silver)."}
{"id": "35859", "revid": "1529788", "url": "https://it.wikipedia.org/wiki?curid=35859", "title": "Noicattaro", "text": "Noicattaro (, \"N\u00f2ie\" in dialetto locale, fino al 1863 chiamata \"Noja\") \u00e8 un comune italiano di abitanti della citt\u00e0 metropolitana di Bari in Puglia.\nDista 15\u00a0km dal capoluogo in direzione sud-est e 6\u00a0km dalla costa adriatica.\n\u00c8 considerata \"Capitale dell'uva\", soprattutto dell'uva da tavola Uva di Puglia famosa per il gusto straordinariamente dolce e per le sue abbondanti dimensioni. Con la maggior parte della produzione esportata, l\u2019uva di Noicattaro arriva su tutti i mercati Europei . \nCentro culturale per il suo importante patrimonio storico e religioso, rinomato per le processioni che si svolgono durante la settimana santa in particolar modo caratterizzate dalla figura dei Crociferi.\nGeografia fisica.\nTerritorio.\nIl territorio comunale parte da un'altitudine di 20\u00a0m s.l.m. e inizia a salire dolcemente verso il centro abitato che si trova a 99\u2013100\u00a0m s.l.m., poi prosegue in direzione Casamassima fino ad arrivare ad un'altitudine di 165\u00a0m s.l.m.: quindi il territorio nojano, caratterizzato da doline e piccoli avvallamenti, pu\u00f2 considerarsi il primo gradino delle Murge. Le lame (Lama San Giorgio e Lama Giotta) lambiscono il territorio comunale da nord a sud.\nNoicattaro confina con i comuni di Bari, Rutigliano, Casamassima, Mola di Bari, Triggiano, Capurso e Cellamare.\nClima.\nIl clima di Noicattaro \u00e8 tipicamente mediterraneo, con inverni freschi e piovosi ed estati calde e afose. Le temperature nelle aree pi\u00f9 interne sono caratterizzate da clima temperato, mentre in prossimit\u00e0 della costa adriatica risentono dell'azione mitigatrice del mare.\nNella tabella sottostante sono riportati i valori medi che si registrano nel territorio delle basse Murge, di cui anche il territorio di Noicattaro fa parte:\nStoria.\nIl territorio comunale \u00e8 stato abitato sin da tempi molto remoti.\nIl centro storico del paese sorge in prossimit\u00e0 della diramazione della Via Traiana che congiungeva Brindisi e Benevento, proseguendo poi sino a Roma sul tracciato della Via Appia. Forse era la Via Minucia o, secondo l'interpretazione di alcuni autori, la mulattiera (\"mulis vectabilis via\") citata nelle opere di Strabone, Orazio e Cicerone; un'antica via peuceta che in epoca romana fin\u00ec per coincidere con il tratto interno della via Traiana, quella diramazione che dopo la biforcazione di Bitonto si dirigeva verso Egnazia e Brindisi attraversando il territorio degli attuali centri di Modugno, Ceglie del Campo, Capurso, Noicattaro, Rutigliano e Conversano.\nIl tratto litoraneo della Via Traiana lambiva altri insediamenti nei luoghi dove oggi sorge Torre a Mare.\nNella fascia costiera del territorio di Noicattaro sono state rinvenute tracce della presenza umana risalenti in alcuni casi al Neolitico; invece nell'entroterra, verosimilmente lungo il tracciato dell'antica viabilit\u00e0, sono state scoperte necropoli risalenti ad epoca preromana, fra le quali la sepoltura di un guerriero databile intorno al VI secolo a.C.; il prezioso corredo funerario scoperto \u00e8 conservato nel museo archeologico di Bari.\nIl paese attuale nasce tra l'XI e il XII secolo come piccolo villaggio (\"Locus Noa\") cinto da mura e protetto da una torre feudale e da una chiesa, attorno alla quale si disponevano le abitazioni.\nLe prime tracce di \"Noa\" negli antichi documenti risalgono al X secolo ed \u00e8 difficile pensare che il nuovo villaggio non abbia fornito rifugio agli abitanti degli insediamenti preesistenti sulla costa ed anche della vicinissima \"Azetium\", tutti distrutti dai predoni saraceni dopo la caduta dell'Impero Romano d'Occidente. Per quanto Azetium sia ritenuta la progenitrice dell'attuale comune di Rutigliano, essa sorgeva in prossimit\u00e0 di Noicattaro, in contrada Castiello, sul ciglio del torrente Lama Giotta, ed era contornata da una possente cinta muraria circolare le cui tracce si distinguono tuttora nelle mappe satellitari.\n\u00c8 possibile rintracciare testimonianze riguardo al primo Signore di Noa, Goffredo di Conversano, un normanno nipote di Roberto il Guiscardo. Cornelio de Vulcano \u00e8 il primo conte di Noa. Nel 1592 il feudo fu acquistato dai Carafa, ramo della Stadera, che mantennero il titolo di duchi di Noja fino alle leggi eversive della feudalit\u00e0 del 1806. Il titolo nominale di conte di Noja pass\u00f2 alla famiglia spagnola P\u00e9rez Navarrete e alla discendente famiglia Longo de Bellis di Napoli.\nNei secoli, forse per un influsso spagnolo, and\u00f2 consolidandosi la tradizione della penitenza e della flagellazione quaresimale, elementi tuttora vivi nei riti della Settimana Santa noiana.\nIl 23 novembre del 1815 moriva un giardiniere chiamato Liborio Didonna: si trattava della prima vittima di una devastante epidemia di peste bubbonica che sarebbe passata alla storia come l'ultimo, grande episodio dell'intera Europa occidentale. L'intero paese fu isolato dai limitrofi mediante lo scavo di un enorme solco al di l\u00e0 dei suoi confini. Alla fine del contagio si contarono quasi 800 morti su una popolazione di 5000 abitanti.\nIn segno di rinnovamento dopo l'Unit\u00e0 d'Italia e per evitare l'omonimia con un comune lucano (che a sua volta mut\u00f2 il proprio poleonimo in Noepoli), il paese cambi\u00f2 nome (23 ottobre 1862) da Noja (l'antica Noa) in Noicattaro.\nIn quest'occasione una delibera del Consiglio Comunale, sulla base della lontana e accreditata tradizione orale, ricorda la terra primigenia sul mare, la leggendaria Cattaro pugliese, fondendo nel neologismo i due nomi di Noja e Cattaro.\nResta ancora molto vivo nei cittadini il ricordo del vecchio toponimo del paese: infatti nel vernacolo locale Noicattaro \u00e8 \"N\u00e0o\" e gli abitanti si dicono \"Nojani\".\nNel 1934 la fascia costiera del territorio del comune di Noicattaro, corrispondente all'attuale Torre a Mare, venne annessa al comune di Bari.\nSimboli.\nLo stemma del comune di Noicattaro \u00e8 costituito da un vaso a calice di colore oro, al cui interno sono dei fiori vari a colori naturali inframezzati da rami di foglioline verdi. Il vaso \u00e8 posto in campo azzurro, sormontato da una corona merlata grigia. Lo stemma \u00e8 circondato in basso da due rami intrecciati alla base, di cui uno di alloro e uno di quercia verde.\nIl gonfalone riporta la scritta dorata \"CITT\u00c0 DI NOIC\u00c0TTARO\". Negli anni sessanta vengono aggiunti insieme ai rami di alloro e quercia anche due tralci d'uva, che stanno a simboleggiare la nuova economia agricola del paese.\nMonumenti e luoghi d'interesse.\nCentro storico.\nIl centro antico nojano ha la conformazione di un cuore, ed \u00e8 tutto raccolto intorno alla Collegiata di Santa Maria della Pace (chiesa matrice). Il centro \u00e8 caratterizzato da stradelle e viuzze, scale esterne e camini in muratura che svettano verso l'alto. Le abitazioni, costituite da un'architettura molto povera, sono in pietra viva o tufo per la maggior parte si sviluppano sotto il livello stradale. Ogni tanto l'intrico di stradine si apre in piccole piazze (Largo Pagano) e inoltre non passano inosservate le innumerevoli edicole votive, simboli di un popolo molto devoto ai propri santi. Da menzionare tra queste edicole votive quella della Madonna delle Grazie, che d\u00e0 il nome all'omonimo rione. Sempre nel rione della Madonna delle Grazie \u00e8 da ammirare un'abitazione impreziosita da una bifora a sesto acuto finemente lavorata in pietra.\nPiazza Umberto I, la pi\u00f9 importante della cittadina, non ha pi\u00f9 la sua forma originaria a causa di una ristrutturazione, che comport\u00f2 nel 1973 l'abbattimento di alcuni palazzi storici e la distruzione di una chiesa cinquecentesca (Santa Maria del Soccorso). Attualmente in piazza si possono ammirare la torre dell'orologio (1832), la chiesa di Maria SS. Immacolata detta anche \"dei Foresi\", il portale d'ingresso e quello delle scuderie del castello e un'edicola votiva finemente lavorata con stucchi e adornata da una piccola balconata dov'\u00e8 presente una statua in cartapesta della protettrice del paese. Proseguendo per via Oberdan sulla sinistra \u00e8 situata l'unica fontana ornamentale del paese, detta delle Testuggini.\nArchitetture religiose.\nChiesa Madre.\nLa Collegiata di Santa Maria della Pace \u00e8 la chiesa pi\u00f9 importante e pi\u00f9 antica del paese, edificata in epoca normanno-sveva tra il XII e il XIII secolo in stile romanico pugliese: \u00e8 il cuore del borgo antico. La facciata monocuspide conserva due portali centinati dalle cornici riccamente scolpite, ed \u00e8 fiancheggiata a sinistra dalla bella torre campanaria alta 33\u00a0m (monumento nazionale fino al 1913) a monofore e bifore romaniche con archivolti ogivali. All'interno della Collegiata si possono ammirare le tre navate divise da colonne con capitelli intagliati, la cappella del SS. Rosario, istituita per celebrare la battaglia di Lepanto, con i due pilastri antistanti scolpiti con i profili di due soldati dell'epoca, lo splendido coro ligneo realizzato in massello di noce risalente al 1544, un Crocifisso ligneo policromo del '400, il soffitto plafonato del pittore Michele Sparavilla del 1892 che copre le capriate del tetto, l'affresco bizantineggiante di San Giovanni Evangelista, il ciborio in pietra leccese del 1544, l'altare maggiore in marmo con l'immagine della Madonna della Pace raffigurata dal pittore Umberto Colonna.\nChiesa del Carmine.\nUbicata in fondo alla strada omonima, all'esterno delle mura che delimitavano il borgo antico, fu edificata in stile barocco fra il 1587 e il 1636 insieme all'annesso ex convento dei Carmelitani.\nLa costruzione fu voluta dalla prima duchessa di Noja, Isabella Pappacoda, moglie di Pompeo I Carafa, che don\u00f2 la preesistente Cappella di San Rocco con i circostanti terreni, sui quali i Carmelitani edificarono la Chiesa, il Convento e l'aia recintata in pietra.\nIl porticato si apre con la facciata costituita da quattro paratie. Ai lati del finestrone centrale ci sono due nicchie che accolgono due santi carmelitani. Il portale d'ingresso \u00e8 sovrastato da una lunetta su cui \u00e8 affrescata la Madonna del Carmine. Entrando si ammira subito l'architettura sfarzosa del barocco. Sull'altare centrale settecentesco vi \u00e8 il quadro della Madonna del Carmine attribuito all'artista fiammingo Dirck Hendricksz Centen, noto come Teodoro d'Errico. Esso \u00e8 sovrastato da un'altra tela raffigurante la Sacra Famiglia su cui i pareri critici oscillano tra una restituzione a Fabrizio Santafede e una a Decio Tramontano. Da apprezzare anche gli affreschi e le tele delle cappelle laterali, e i due dipinti a fresco rinvenuti nel 2005 in due grandi nicchie sulla parete di fondo della sagrestia, raffiguranti San Donato vescovo e San Pietro apostolo.\nIl campanile, uno dei pi\u00f9 alti della provincia, fu aggiunto alla chiesa nel 1668. Esso si divideva in tre ordini: sul secondo troncone, in corrispondenza della cella campanaria, era situata la statua in pietra di Sant'Irene, invocata dai nojani contro i violenti temporali (\"Sand'Irain, livn' da ogni pain\" - \"Sant'Irene liberaci da ogni pena\"), il terzo ed ultimo ordine culminava con un tetto a cipolla.\nLa sera del 5 giugno 1910 venne danneggiato da un potente fulmine e successivamente i due tronconi superiori non furono mai pi\u00f9 restaurati e vennero abbattuti; sino ad allora fu \"a ceim' d' N\u00e0o\" (la cima di Noicattaro), cio\u00e8 la pi\u00f9 alta costruzione del paese. Oggi resta solo il primo troncone della costruzione originaria.\nChiesa della Madonna della Lama.\nLa chiesa fu costruita nel 1611 fuori dell'abitato, all'estrema periferia del paese, sul ciglio del letto torrentizio della Lama San Giorgio. Nel 1845 alla chiesa fu affiancato il cimitero comunale utilizzato sino ai primi del Novecento e poi abbattuto nel 1940 per far posto al convento agostiniano. La chiesa \u00e8 nota non solo per essere sede del convento agostiniano ma \u00e8 anche fulcro dei riti della Settimana Santa; qui infatti sono custoditi i 10 simulacri in cartapesta leccese di fine Ottocento raffiguranti i vari momenti della Passione di Ges\u00f9 Cristo. Da osservare, sulla navata destra, la cappella dedicata a Santa Rita da Cascia commissionata da Nicola Pende; nelle navate laterali sono conservate numerose tele del pittore noiano Giuseppe De Mattia: nella navata di destra si possono ammirare l'\"Angelo Custode\", la \"Sacra Famiglia\", la \"Vergine con San Filippo Neri\", mentre su quella di sinistra si possono osservare le tele che raffigurano \"San Michele Arcangelo\", il \"Martirio di Sant'Agata\" e la \"Deposizione\". Sull'altare maggiore ligneo (realizzato nel 1980, dopo l'abbattimento dell'originario altare \"a manto\" del 1700) \u00e8 posizionato il quadro della Madonna che, secondo una leggenda, fu trasportato miracolosamente durante un'alluvione sul greto della lama nei pressi della chiesa. La tavola della Vergine, che segue la tipologia iconografica della Vergine della Tenerezza, viene ascritta alla bottega di Andrea Rizo da Candia, pittore attivo nel XV secolo. Nei sotterranei del Convento annesso sono visibili numerosi ipogei utilizzati nel vecchio cimitero e durante il periodo della Peste del 1815. Infatti nei locali sotterranei furono sepolti i primi 42 morti di peste.\nChiesa dei Cappuccini.\nSorse nel 1589, insieme all'attiguo ex convento, su una collinetta a 200 metri dal paese, costruita con materiale povero in ossequio alle antiche prescrizioni dell'Ordine. Nel 1661 i Carafa, duchi di Noja, nel sottosuolo della navata centrale impiantarono e realizzarono il sepolcro privilegiato della loro famiglia; nel transetto destro si trova invece il sepolcro della famiglia Positano.\nDa ammirare l'altare maggiore in stile barocco con la tela della \"Vergine e Santi\" del pittore Nicola Gliri e le cappelle laterali rispettivamente di San Francesco, Sant'Antonio e del Sacro Cuore. A mano destra si pu\u00f2 osservare la pregevole tela del De Mattia raffigurante \"Raffaele e Tobia\".\nChiesa di Maria Santissima Immacolata.\nLa chiesa dell'Immacolata (1728) \u00e8 sita in Piazza Umberto I. La facciata \u00e8 in stile barocco e l'interno, riccamente decorato da stucchi e marmi policromi, presenta un notevole altare maggiore, anch'esso in stile barocco, con la nicchia della Vergine Immacolata. L'edificio ha un'unica navata con la volta a botte impreziosita dagli affreschi raffiguranti scene di vita di San Rocco (bisognosi di restauri). Destano particolare ammirazione le cappelle laterali, rispettivamente di San Rocco, della Madonna di Pompei e di San Nicola. La chiesa conserva anche i simulacri dei Santi Medici (provenienti dalla chiesetta del Soccorso, abbattuta nei primi anni settanta a causa dei lavori di ingrandimento della piazza Umberto I) e di San Lorenzo.\nChiesa di Maria Santissima Annunziata.\nLa chiesa dell'Annunziata, in origine intitolata a Sant'Antonio Abate, \u00e8 sita sulla strada che porta al Convento dei Cappuccini. La facciata \u00e8 di modesta fattura, ma lascia sicuramente meravigliati l'interno, riccamente decorato con stucchi e marmi. L'altare maggiore \u00e8 impreziosito dal dipinto dell'Annunciazione del pittore nojano Giuseppe Demattia. Sulla parete di destra \u00e8 possibile ammirare un dipinto raffigurante Sant'Elena e il simulacro di Santa Filomena; sulla parete sinistra si pu\u00f2 ammirare un dipinto di San Nicola e il simulacro di San Giuseppe. A sinistra dell'altare maggiore \u00e8 presente una nicchia dove \u00e8 deposto il gruppo statuario dell'Annunciazione in legno datato 1803; sempre a sinistra dell'altare maggiore si apre il cappellone con il coro ligneo. Nel cappellone a destra c'\u00e8 il simulacro in cartapesta di San Francesco da Paola.\nChiesa di Santa Lucia.\nUbicata su via San Tommaso ed originariamente intitolata a San Tommaso da Villanova, fu edificata nel 1640.\nDi modesta fattura, presenta una piccola aula sormontata da una volta a botte.\nSull'unico altare vi \u00e8 la statua della Santa in legno policromo.\nChiesa - Santuario Santa Maria di Loreto.\nSulla strada provinciale 57, che porta alla borgata di Torre a Mare, sorge maestoso il santuario della Madonna di Loreto (detta del Rito), edificato tra il 1920 e il 1925 alle spalle dell'antica chiesetta seicentesca. Oggetto del culto e della devozione popolare \u00e8 l'affresco del XVI-XVII secolo, raffigurante la Vergine a mezzo busto col Bambino. La navata del santuario ha dei pilastri con capitelli corinzi adornati con foglie di acanto e festoni che reggono gli archi a tutto sesto. Sull'altare in marmo \u00e8 posizionato il simulacro del 1919 della Vergine, opera del rinomato maestro cartapestaio leccese Raffaele Caretta. Nelle nicchie laterali sono posizionate alcune antiche statue del paese: Sant'Antonio, San Nicola, ecc.\nChiesa Santa Maria del Soccorso.\nQuesta chiesa \u00e8 l'ultima in termini di costruzione, infatti \u00e8 stata inaugurata l'11 dicembre del 2000. La si intravede subito giungendo a Noicattaro dalla provinciale per Torre a Mare. Lo stile architettonico \u00e8 di concezione globalista, ma richiama la struttura a trullo grazie alle due semicupole.\nChiesa Santa Maria di Lourdes.\nA causa della grande espansione edilizia nei diversi complessi residenziali (Citt\u00e0 Giardino, Parchitello, ecc.) sorti a circa 5\u00a0km dall'abitato a partire dagli anni 1970, l'arcivescovo di Bari monsignor Andrea Mariano Magrassi istituisce la vicaria curata di Nostra Signora di Lourdes, elevata a parrocchia nel 1986.\nChiesa Santa Maria Incoronata.\nSulla contrada omonima spicca subito alla vista con il suo candore la chiesa dell'Incoronata, a croce latina. L'altare \u00e8 in marmi policromi con l'effigie della Madonna col Bambino. Sulla sinistra dell'altare \u00e8 riposta una teca contenente la Vergine in trono con Bambino benedicente in legno policromo. \u00c8 antica tradizione recarsi alla caratteristica chiesetta rurale il marted\u00ec di Pasqua per la consueta \"pasquetta nojana\".\nCappella di Sant'Angelo.\nDista dall'abitato circa 4\u00a0km in contrada san Vincenzo a pochi passi da Lama Giotta. Risulta essere gi\u00e0 eretta intorno all'anno mille e subisce un intervento nel XVII secolo. La sua struttura architettonica riprende la tipologia della cosiddetta \"cummersa\" (con tetto a spioventi costruito con pietre a secco, dette chiancarelle). Alle spalle dell'edificio vi \u00e8 l'eremo costruito interamente \"a secco\".\nArchitetture civili.\nCastello.\nSebbene l'originaria fisionomia del castello di Noja sia andata perduta con il frazionamento della propriet\u00e0 e le pesanti manomissioni succedutesi, di esso sono visibili soprattutto il portale principale, su piazza Umberto, sovrastato dallo stemma araldico ducale quadripartito che riporta le insegne delle famiglie Castriota-Skanderbeg, Carafa, Pappacoda e Mendoza, e quello di accesso al fossato. Entrando nell'atrio a sinistra sorge l'edificio del corpo di guardia e a destra l'abitazione del castellano, che conserva alcuni affreschi e l'imboccatura dei cunicoli che consentivano l'abbandono dell'edificio in caso di pericolo. Il portale di fronte d\u00e0 accesso a un atrio e allo scalone che conduce agli originari appartamenti ducali. Da qui si pu\u00f2 raggiungere i resti di un bastione difensivo e un residuo dei giardini pensili. Alle spalle di questo edificio si trova l'antica torre normanna di Noja, ormai mozzata. Attorno al perimetro originario del castello sono visibili ampi tratti dell'imponente fossato di epoca normanna, sul quale si affacciano balconate dalle colonne scandite dallo stemma della famiglia Carafa.\nPalazzo Capruzzi.\nCostruito sul vecchio fossato del castello e collegato agli appartamenti ducali da passaggi sotterranei ancora visibili e dai giardini pensili, l'edificio \u00e8 stato riconosciuto come un'ala del palazzo ducale fatta edificare alla fine del Seicento. Nonostante il cattivo stato di conservazione, la mole simmetrica dell'immobile \u00e8 caratterizzata da balconate in pietra e da festoni barocchi che incorniciano porte e finestre. Dispone di un portale seicentesco nei pressi del quale si trova lo stemma appartenente alla famiglia di una delle mogli dei duchi.\nPalazzo della Cultura - Ex Convento Carmelitano.\nOriginariamente convento dei Carmelitani Scalzi, poi adibito a Municipio in seguito alla ristrutturazione ottocentesca dell'architetto Nicola Carelli, il quale intorno al 1850 progett\u00f2 un'elegante e lineare nuova facciata neoclassica.\nLa costruzione ubicata in Via Console Positano \u00e8 ora adibita a pubblico contenitore culturale. Il medesimo progettista, assieme al suo maestro l'architetto Gimma, aveva gi\u00e0 curato la ristrutturazione del Palazzo della Prefettura di Bari, alla quale la facciata del Palazzo si richiama.\nPalazzo Antonelli, poi Santoro.\nConcepito come villa suburbana e ubicato in direzione della chiesa del Carmine, non vi sono invece notizie circa la committenza e la datazione della fabbrica originaria, caratterizzata da una pregevole prospettiva architettonica: con ampi terrazzi laterali interni, il cortile centrale con lo scalone traforato e l'affaccio retrostante verso il giardino recintato e la tenuta agricola verso mare. La famiglia Antonelli, che nel Settecento riunific\u00f2 la propriet\u00e0 dell'immobile, vi fece aggiungere il portale di gusto napoletano. Rimaneggiato da ampliamenti tardo-ottocenteschi, l'edificio \u00e8 in stato di degrado. Il solo portale, acquisito alla propriet\u00e0 municipale, \u00e8 stato restaurato.\nPalazzo Positano.\nIl palazzo Positano di via Oberdan \u00e8 l'unica delle dimore nojane che appartennero alla famiglia Positano che resta di loro propriet\u00e0. Edificato nella met\u00e0 del Seicento sulle rovine di un antico monastero, \u00e8 una delle prime grandi case palazziate che sorse al di fuori delle mura cittadine e originariamente comprendeva l'intero isolato con magazzini, stalle e giardini. La parte pi\u00f9 antica venne rivisitata dall'architetto Carelli per essere uniformata al resto del palazzo, e presenta una maestosa bifora oggi murata. Al piano terra \u00e8 possibile individuare l'antico oratorio del convento e al primo piano la torretta campanaria che serviva il campanile a vela. Il palazzo \u00e8 iscritto alla sezione Puglia dell'Associazione Dimore Storiche Italiane.\nPalazzo Macario, gi\u00e0 Positano.\nLa costruzione di Corso Roma n.67, realizzata nel 1849 su progetto dell'architetto Nicola Carelli di Rutigliano, richiama gli stilemi neoclassici cari al progettista e comuni ad altre sue opere del quartiere murattiano di Bari. Il committente fu don Francesco Positano, padre del console Vito Positano. Con il fallimento della banca di cui i Positano erano tra i principali azionisti, l'edificio fu alienato nel 1886 e acquistato da Antonio Macario, che fu per breve tempo sindaco di Noja e la cui madre era imparentata alla famiglia Carelli.\nPalazzo Positano de Vincentiis.\nIl palazzo fu edificato nel 1865 sulla piazza principale e presenta un elegante prospetto scandito da colonne ioniche. Primo proprietario fu Angelo Saverio Positano, in giovent\u00f9 liberale antiborbonico e garibaldino, e nei primi decenni postunitari fra i protagonisti della vita politica ed economica pugliese.\nPalazzo Positano de Rossi.\nLa dimora degli ultimi discendenti dell'antica famiglia del giurista barese Domenico de Rossi sorge in piazza Umberto I all'imbocco di via Roma. L'edificio presenta una semplice facciata rossa fine Settecento e ampi finestroni incorniciati da cornici neoclassiche; alle sue spalle si estende un grande giardino tipico delle costruzioni nojane dell'epoca.\nPalazzo Siciliano.\nOriginariamente palazzo Lamanna, passato poi alla famiglia Siciliano originaria del nord barese. Gradevole espressione di architettura settecentesca nojana, si trova in via Carmine. La facciata elegante e l'ampio portale danno accesso ad un cortile interno da cui le carrozze potevano essere portate fin nell'interrato. Le stanze presentano decori coevi.\nPalazzo Evoli.\nSull'angolo della piazza accanto all'antica porta del fossato insiste palazzo Evoli, il cui ingresso si trova sul principio della via Oberdan. Parzialmente rimaneggiato, si caratterizza per l'ampio portone e le grandi finestre e sorge in corrispondenza dell'antica torre d'angolo del castello le cui fondamenta sono ancora visibili negli interrati del palazzo. La famiglia Evoli si estinse alla fine dell'800 in due differenti successioni, quella dei Meo-Evoli che prospera in Monopoli, e quella dei Positano-Evoli che rimase a Noicattaro e si estinse con i due sacerdoti Positano Evoli, ultimi di questa famiglia.\nTeatro Cittadino.\nFu realizzato in via Carmine nel 1869 su progetto di Francesco Paolo Nitti, che trasform\u00f2 un vecchio trappeto dei duchi Carafa. Il teatro dovrebbe essere il pi\u00f9 piccolo teatro all'italiana del mondo\u00a0\u2013 togliendo cos\u00ec il primato al Teatro della Concordia di Monte Castello di Vibio (PG) \u2013 e l'unico teatro all'italiana semi-ipogeo. Attualmente \u00e8 chiuso ma sottoposto a recente restauro e utilizzati per le recenti riprese del film Pinocchio di Matteo Garrone.\nSociet\u00e0.\nEvoluzione demografica.\nLa popolazione residente nel territorio di Noicattaro ammonta a 25.999 abitanti. Il notevole aumento demografico registrato a partire dagli anni ottanta \u00e8 riferibile a Parchitello e agli altri villaggi residenziali sorti in prossimit\u00e0 nella fascia costiera di Bari - Torre a Mare e nell'agro di Lama Giotta (Citt\u00e0 Giardino, Parco Scizzo, Borgo Regina, Parco Evoli e con la nuova costruzione recentemente fatta \"Parchitello Alta\".\nDopo il 1999 in paese si \u00e8 anche stabilita una piccola comunit\u00e0 di Albanesi.\nDialetto.\nIl dialetto nojano \u00e8 un dialetto di famiglia barese caratterizzato da alcune particolarit\u00e0 morfologiche e fonologiche date dalle diverse dominazioni a cui la citt\u00e0 \u00e8 stata sottoposta. Appartenente al gruppo dell'Apulo-barese, il nojano si differenzia per l'uso di vocali diverse o dalla totale caduta di queste.\nMolte sono le produzioni poetiche in vernacolo, tra le quali ricordiamo in particolare quelle di Rita Tagarelli.\nReligione.\nLa religione di gran lunga pi\u00f9 diffusa \u00e8 il cattolicesimo. La citt\u00e0 fa parte dell'XI vicariato zonale dell'Arcidiocesi di Bari-Bitonto, conta tre parrocchie urbane (Santa Maria della Pace, Santa Maria del Carmine e Santa Maria del Soccorso) e una nell'agro, Madonna di Lourdes (zona residenziale). Vi sono poi due ordini religiosi: uno maschile, quello degli Agostiniani, che opera nella chiesa e convento di Santa Maria della Lama, e uno femminile, quello delle Apostole del Sacro Cuore di Ges\u00f9. Presso l'ex complesso conventuale dei Cappuccini opera l'Ordine Francescano Secolare, che organizza la processione di Sant'Antonio a giugno e \"della Croce\" a maggio.\nDiffusa \u00e8 la presenza delle associazioni laicali religiose (Confraternite); se ne contano cinque e oltre all'organizzazione delle proprie processioni partecipano tutte alla processione del Corpus Domini, alla processione di gala della domenica successiva al 16 luglio in onore della Madonna del Carmine, alla festivit\u00e0 delle Anime del Purgatorio la prima domenica di maggio, e alla processione dei \"quattro venti\":\nCultura.\nIstruzione.\nScuole.\nHanno sede a Noicattaro cinque scuole materne (due delle quali private), tre scuole elementari e due scuole medie.\nMusica.\nNel 2006 e nel 2007 si \u00e8 svolto, nel campo sportivo comunale, uno degli eventi metal di maggior rilievo del Sud Italia, noto come Total Metal Festival. Attualmente il concerto si tiene a Bari. Inoltre in estate sono presenti numerosi eventi musicali nel periodo estivo con l'esibizione di cantanti e gruppi come i Pooh, Patty Pravo, I Cugini di Campagna ecc. Dal 2012 c'\u00e8 il festival Nojarella, organizzato nell'ultima domenica di dicembre a Largo Pagano (centro storico) e dedito alla musica emergente e indipendente.\nGran Concerto Bandistico \"Citt\u00e0 di Noicattaro\".\nNoicattaro detiene una sua tradizione bandistica dal 1872, quando venne costituita la \"Banda Municipale Citt\u00e0 di Noicattaro\", affidata alla direzione del maestro Biagio Abbate. All'indomani del primo dopoguerra venne costituita una seconda formazione musicale chiamata \"Classico Concerto Bandistico Cittadino Giacomo Puccini. Dal 1984 la banda cittadina ha abbandonato il repertorio lirico per specializzarsi in quello sinfonico.\nLa sfida nojana - Il Palio dei rioni.\nluglio. Nel vicereame di Napoli occupato dagli Spagnoli gi\u00e0 nel 1540 fu promulgato l'ordine di confisca e punizione amministrativa per chiunque avesse preso parte a un duello, a qualunque titolo: duellanti e padrini, medici, giudici, personale ecclesiastico, persino i semplici spettatori.\nRievocazione del duello storico tenutosi a Norimberga nel 1673 tra don Francesco Carafa Duca di Noja e don Giulio Acquaviva D'Aragona Conte di Conversano (in quanto nel vicereame di Napoli occupato dagli Spagnoli gi\u00e0 nel 1540 era stato promulgato l'ordine di confisca e punizione amministrativa per chiunque avesse preso parte a un duello, a qualunque titolo), corteo storico, assalto al castello Carafa e duello. A contendersi il Palio dell'antica Noja sono rispettivamente i rioni: Madre, Carmine, Fornaci e Torre Pelosa. Il Palio si articola con una regata presso l'ex frazione di Torre a Mare, la staffetta mista podistica tra Noicattaro e Torre a Mare, gare di tiro con l'arco, corsa equestre e caccia al tesoro nel centro antico del paese.\nI documenti relativi allo svolgimento del duello sono stati recentemente scoperti nell'archivio municipale della citt\u00e0 tedesca e tradotti in italiano. Il duello tra i rappresentanti delle nobili famiglie dei Carafa di Noja e gli Acquaviva di Conversano fu originato da una contesa per le terre della masseria Panicelli di Rutigliano.\nGeografia antropica.\nBorghi residenziali verso Torre a Mare.\nLungo la strada provinciale Noicattaro - Torre a Mare sono sorti numerosi borghi residenziali (Parchitello, Parco Evoli, Borgo Regina, Citt\u00e0 Giardino ecc.), alcuni dei quali rinomati ed esclusivi. I residence sono caratterizzati da una serie di villette circondate da verde. Nei pressi di Parchitello \u00e8 presente un piccolo centro commerciale, la chiesa della Madonna di Lourdes, una scuola materna statale ed una scuola elementare.\nSono carenti i servizi di collegamento tra i vari borghi, e verso Noicattaro centro. La zona \u00e8 adiacente alla stazione di Torre a Mare ed \u00e8 servita dalla Metropolitana Trenitalia (Torre a Mare - Bari).\nEconomia.\nIndustria.\nNoicattaro ospita un'ampia zona industriale (P.I.P.), ubicata a sud-ovest della citt\u00e0, sulla strada statale 634 delle Grotte Orientali. Il suo tessuto urbano risulta caratterizzato da una zona ad uso artigianale/industriale, ma prevalgono capannoni e magazzini ortofrutticoli.\nDagli anni venti del XX secolo il paese accoglie il molino Divella, azienda produttrice di pasta di semola di grano duro.\nL'industria nojana della pastificazione affonda le proprie radici nel 1889, quando la famiglia Campobasso realizza il pastificio Pasta Ambra. Nella prima met\u00e0 del XX secolo il nuovo stabilimento industriale verr\u00e0 trasferito nella localit\u00e0 di San Giorgio, a sud-est di Bari.\n\u00c8 considerata \"Capitale dell'uva\", soprattutto dell'uva da tavola, con la maggior parte della produzione esportata all'estero.\nInfrastrutture e trasporti.\nStrade.\nNoicattaro \u00e8 servita dalla strada provinciale 57 che la collega a Torre a Mare e alla strada statale 16 Adriatica, dalla strada provinciale 240 (gi\u00e0 strada statale 634 delle Grotte Orientali) che la connette a nord-ovest a Capurso e alla strada statale 100 (linea Bari-Taranto) e a sud-est a Rutigliano.\nLa strada provinciale 99 la collega a Cellamare, la provinciale 131 a Triggiano, la 117 a Mola di Bari, la 94 a Casamassima, la strada provinciale 84 la collega con i centri di Rutigliano e Adelfia.\nFerrovie.\nNoicattaro \u00e8 servita da una stazione ferroviaria posta sulla linea Bari\u2013Taranto delle Ferrovie del Sud Est, denominata \"linea 1\", che la collega al centro del capoluogo provinciale con treni a carattere metropolitano.\nNel territorio del comune al confine con il comune di Bari, a 5\u00a0km dal centro abitato, sorge invece la stazione di Bari - Torre a Mare sulla linea Adriatica delle Ferrovie dello Stato; da questa stazione \u00e8 anche possibile raggiungere facilmente Bari con i treni del servizio ferroviario urbano.\nMobilit\u00e0 urbana.\nLa mobilit\u00e0 extraurbana \u00e8 garantita dalla rete di Autobus delle Ferrovie del Sud Est e dalle autolinee Miccolis.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHanno sede nel comune le seguenti societ\u00e0 sportive:"}
{"id": "35861", "revid": "322321", "url": "https://it.wikipedia.org/wiki?curid=35861", "title": "Poggiorsini", "text": "Poggiorsini (\"Paggiars\u00ecne\" o \"Poggiors\u00e9ine\" in dialetto poggiorsinese) \u00e8 un comune italiano di abitanti della citt\u00e0 metropolitana di Bari in Puglia. Fu un tempo feudo della famiglia Orsini che diede il proprio nome al paese. \u00c8 il centro urbano meno abitato e con la minore densit\u00e0 di popolazione della citt\u00e0 metropolitana, e fa parte del Parco nazionale dell'Alta Murgia.\nSociet\u00e0.\nEtnie e minoranze straniere.\nGli stranieri residenti nel comune sono . Il gruppo pi\u00f9 numeroso \u00e8 quello tunisino che annovera 26 cittadini.\nLingue e dialetti.\nIl dialetto poggiorsinese appartiene alla fascia dei dialetti pugliesi centrali. Derivato per la quasi totalit\u00e0 dal vicino dialetto di Gravina in Puglia, se ne discosta leggermente per via della vicinanza al confine lucano.\nAmministrazione.\nPoggiorsini \u00e8 considerato \"Comune d'Europa\" perch\u00e9 gemellato con alcuni centri europei interessati a progetti pilota per l'integrazione delle attivit\u00e0 primarie con quelle del turismo e della cultura.\nSindaci.\n2019 Ignazio Di Mauro"}
{"id": "35865", "revid": "125890234", "url": "https://it.wikipedia.org/wiki?curid=35865", "title": "Ruvo di Puglia", "text": "Ruvo di Puglia (IPA: , \"R\u00e8uve\" in dialetto ruvese, IPA: ) \u00e8 un comune italiano di abitanti della citt\u00e0 metropolitana di Bari in Puglia.\nFa parte del Parco nazionale dell'Alta Murgia, del quale ospita un ufficio operativo, ed era inclusa nella Comunit\u00e0 montana della Murgia Barese Nord-Ovest. Vi ha anche sede il Museo archeologico nazionale Jatta che ha accresciuto la fama della citt\u00e0 grazie alle migliaia di reperti archeologici di et\u00e0 ellenistica ivi conservati, tanto da assurgere a simbolo comunitario il vaso di Talos, pezzo pregiato della collezione. \u00c8 inoltre il terzo comune per estensione della citt\u00e0 metropolitana ed \u00e8 una citt\u00e0 dell'olio oltre che citt\u00e0 d'arte.\nGeografia fisica.\nTerritorio.\nL'agro di Ruvo con i suoi vigneti, oliveti, mandorle e seminativi \u00e8 uno dei pi\u00f9 estesi della Terra di Bari, ricade tra i territori di produzione della Lenticchia di Altamura che ha ottenuto nel 2017 l'Indicazione Geografica Protetta (IGP). Il territorio si estende per 222,04\u00a0km\u00b2 e confina a nord con Bisceglie, a nord-est con Terlizzi, a est con Bitonto, a sud-est con Altamura, a sud con Gravina in Puglia, a sud-ovest con Spinazzola e Andria e a ovest con Corato. Il territorio, non solo quello incluso nel Parco nazionale dell'Alta Murgia, presenta le caratteristiche tipiche del paesaggio carsico pugliese: doline, valli carsiche o lame, tra le quali si ricorda il corso superiore della Lama Balice (altrimenti detto in passato \"torrente Tiflis\"), oltre a gravi e grotte, tra cui la Grave della Ferratella, che \u00e8 la pi\u00f9 profonda in regione, e l'Abisso di Notarvincenzo. Il drenaggio superficiale \u00e8 diretto in gran parte al mare Adriatico, ma vi sono estese aree endoreiche, tra cui le maggiori sono quella di Calentano, drenata da inghiottitoi carsici, e quella del Pantano, limitrofa al centro abitato e drenata da una galleria artificiale progettata all'inizio del sec. XX. Inoltre l'agro ruvestino \u00e8 caratterizzato da due ampie valli tettoniche, ove si riscontrano modesti spessori di terreni non carsici, sia argillosi che sabbiosi e ciottolosi sede di falde idriche superficiali, sfruttate da tempi remoti con pozzi in parte ancora utilizzabili, che hanno favorito gli antichi insediamenti.\nFlora e fauna.\nIl versante adriatico presenta una macchia boschiva, estesa per 1100 ettari, comprendente numerosi gruppi di quercia roverella, tipici della zona, mentre nell'entroterra la maggiore esposizione ai venti ha creato una vegetazione selettiva caratterizzata da arbusti e rovi. Nell'agro sono state identificate 1500 specie vegetali tra le quali spicca la stipa austroitalica. Nei pascoli sorgono specie endemiche come orchidee selvatiche e strati erbacei caratterizzati da ferule, asfodeli e graminacee. Tipico della zona, tra la vegetazione spontanea, \u00e8 senza dubbio il fungo cardoncello mentre nei boschi prevalgono oltre alle roverelle i fragni, le querce spinose, i lecci, i cerri e i farnetti. Nel sottobosco sono presenti specie di gigari e peonia mascula.\nL'habitat dell'Alta Murgia non offre esemplari di animali di grossa stazza ma pu\u00f2 annoverare la presenza di volpi, cinghiali, lepri, ricci e vipere. Tuttavia \u00e8 di particolare interesse l'esistenza di numerose specie di insetti e uccelli. Tipiche della zona sono le calandrelle, le allodole, le cappellacce e le tottaville. \u00c8 inoltre abbastanza numeroso il gruppo di rapaci tra i quali sono presenti sparvieri, nibbi reali, nibbi bruni, bianconi, lanari ed una importante popolazione di falchi grillai. Gli ambienti carsici sono invece caratterizzati da esemplari di tritone italico, rospo, raganella, rana verde e ululone appenninico mentre l'aspetto secco e petroso della Murgia favorisce l'esistenza di rettili come il geco di Kotschy e il colubro leopardino.\nClima.\nIl comune \u00e8 soggetto a un clima mediterraneo (o, secondo la classificazione di K\u00f6ppen), caratterizzato da estati secche e afose e da inverni miti e piovosi. Le nevicate sono poco frequenti, un po' pi\u00f9 probabili a febbraio, ma la neve fa comunque la sua comparsa almeno 2 volte l'anno, il pi\u00f9 delle volte senza posarsi o sciogliendosi dopo qualche ora, sebbene non siano infrequenti gli episodi con accumulo significativo, senza nemmeno scomodare eventi storici come i 50 cm del 2-3 gennaio 1993. Non mancano a ogni inverno le giornate con basse temperature prossime allo 0\u00a0\u00b0C, a causa delle correnti provenienti dalle aree scandinave, balcaniche o dalla Russia, cos\u00ec come le estese brinate notturne nelle campagne. Non rari sono anche gli episodi di nebbia serale-notturna nel periodo tardo-autunnale e a inizio inverno. Il periodo estivo, invece, risente dell'influenza dei venti nordafricani che determinano lunghi periodi di afa e scirocco.\nI picchi pi\u00f9 alti della temperatura furono toccati nel giugno del 2007 con circa 42\u00a0\u00b0C e nel luglio dello stesso anno sfiorando i 43\u00a0\u00b0C. Spesso le estati fortemente afose hanno portato a lunghi periodi di siccit\u00e0, tra i quali si ricordano quelli del 1908 e del 1914 o, pi\u00f9 recentemente, del 1980.\nStoria.\nLa preistoria, l'arrivo dei Greci e l'et\u00e0 romana.\nAlcuni reperti di pietra lavorata fanno risalire i primi insediamenti nell'agro ruvestino al paleolitico medio mentre alcuni resti di villaggi confermano la presenza dell'uomo fin dal VI millennio a.C.. Tuttavia durante l'et\u00e0 del bronzo il territorio fu abitato dai morgeti, un popolo ausonico, poi scacciato dagli iapigi con l'avvento dell'et\u00e0 del ferro. Gli iapigi si stabilirono in terra di Bari dando origine alla stirpe\npeuceta e Ruvo fu inizialmente fondata come un villaggio in cima alla collina attualmente sita tra la pineta comunale e la chiesa di San Michele Arcangelo. L'agro ruvese in et\u00e0 peuceta era molto vasto ed ebbe anche un porto, chiamato \"Respa\", presso Molfetta.\nTra l'VIII e il V secolo a.C. i greci colonizzarono pacificamente Ruvo che da quel momento prese il nome di \"\u03a1\u03c5\u03c8\". Intorno al IV secolo a.C. il villaggio visse il momento di maggior splendore intrattenendo scambi commerciali con gran parte delle popolazioni italiche, tra cui gli etruschi, coniando moneta propria e vantando una popolazione e un territorio mai pi\u00f9 raggiunto (l'agro ruvestino di et\u00e0 greca comprendeva Molfetta, Terlizzi, Corato, Trani e Bisceglie). Ruvo si pose come una fiorente polis della Magna Grecia e la sua ricchezza consisteva nel commercio di olio di oliva e vino e nella florida produzione di vasellame. La citt\u00e0 greca di Ruvo fin\u00ec col diventare protetta di Atene, come dimostrano alcune monete, ma anche alleata di Taranto.\nLa sconfitta della greca Taranto nella guerra contro Roma segn\u00f2 la fine dell'et\u00e0 ellenistica in Puglia facendo cos\u00ec entrare Ruvo nell'orbita di influenza romana col nome di \"Rubi\". In seguito Ruvo gioc\u00f2 un ruolo fondamentale per la Repubblica romana e per l'Impero vedendosi prima assegnare la cittadinanza romana, poi il titolo di \"municipium\" e infine diventando stazione della via Traiana. Nel 44, secondo la leggenda, Ruvo vide sorgere la propria diocesi per volere di San Pietro, il quale nomin\u00f2 primo vescovo san Cleto che in futuro sarebbe diventato papa. Tuttavia in et\u00e0 imperiale l\"'ager rubustinus\" sub\u00ec una diminuzione in quanto sorgono Molfetta, Trani e Bisceglie, facendo perdere cos\u00ec il contatto con il mare.\nRuvo medievale.\nNel V secolo scomparve la fiorente Ruvo sotto i colpi delle invasioni dei Goti che ridussero per la prima volta la citt\u00e0 a un cumulo di macerie. Ruvo, rifondata sulle pendici della collina originaria, fu prima conquistata dai Longobardi e poi fu preda dei Saraceni. Fu in questo periodo che i ruvestini decisero di dotarsi di una cinta muraria munita di torri e quattro porte: Porta No\u00e8 (attuale via Veneto), Porta del Buccettolo (via Campanella), Porta del Castello (piazza Matteotti) e Porta Nuova (corso Piave). Nell'XI secolo la fortezza di Ruvo entr\u00f2 nella contea di Conversano e sub\u00ec altre violenze a causa delle lotte intestine per la gestione del potere, i quali conflitti portarono alla seconda distruzione del centro abitato. Tuttavia fu sotto Federico II di Svevia che Ruvo finalmente riconobbe una crescita culturale ed economica, un periodo segnato dalla costruzione della cattedrale romanico-gotica e nel territorio tra Ruvo e Canosa del Castel del Monte. A questo momento storico per\u00f2 risalgono anche le fondazioni delle citt\u00e0 di Corato e Andria, i cui territori andarono a diminuire ulteriormente l'agro ruvestino.\nDal 1266 Ruvo divenne feudo ed entr\u00f2, assieme alla Puglia intera, tra i domini degli Angioini. Nonostante questo il feudo ruvestino vide sfumare ancora una volta il periodo di pace e prosperit\u00e0 che stava attraversando poich\u00e9 nel 1350 la citt\u00e0 fu rasa al suolo e saccheggiata da Ruggiero Sanseverino. I ruvestini furono cos\u00ec costretti a ricostruire il centro abitato, le mura e decisero anche la costruzione della torre del Pilota, alta 33 metri. Al dominio angioino si succedette quello aragonese. Gli scontri per il dominio sul Regno di Napoli tra Francia e Spagna sfociarono nella battaglia di Ruvo, che vide vincitori gli spagnoli guidati da Consalvo di Cordova contro le truppe francesi di Jacques de La Palice stanziate a Ruvo. Durante questa battaglia la citt\u00e0 fu rasa al suolo per la terza volta. Lo stesso feudo vide inoltre partire dalle proprie mura i tredici francesi che si scontrarono contro altrettanti italiani nella disfida di Barletta.\nI Carafa: conti di Ruvo.\nNel 1510 Oliviero Carafa acquist\u00f2 il feudo di Ruvo e la stessa citt\u00e0 conobbe un periodo storico negativo. La maggior parte delle storiche famiglie patrizie ruvestine si estinsero e solo nel Seicento sorsero nuove famiglie nobili che conobbero una particolare e florida condizione economica. Furono inoltre rafforzate ulteriormente le mura ma nonostante il lungo periodo di pace la popolazione era soffocata dalle angherie dei Carafa e dal governo tirannico degli stessi che trasformarono la torre del Pilota da strumento di difesa a prigione per gli oppositori. Tra la fine del Cinquecento e il Seicento, ovvero nell'epoca della controriforma, Ruvo vide nascere vari sodalizi e congreghe tuttora operanti specialmente nella cura dei riti della Settimana Santa ruvestina. Tuttavia in questo periodo buio della storia di Ruvo si distinsero alcuni uomini illustri tra i quali il pi\u00f9 celebre \u00e8 senza dubbio il medico Domenico Cotugno. Nel 1806, sotto il dominio napoleonico il feudalesimo fu abolito, concludendo cos\u00ec il dominio dei Carafa durato tre secoli. Tra i Carafa dei conti di Ruvo si segnala l'eroe della Repubblica Partenopea del 1799, Ettore Carafa.\nDall'Unit\u00e0 d'Italia ai giorni nostri.\nDopo il dominio dei Carafa, i moti liberali toccarono anche Ruvo ma fallirono miseramente come nel resto del mezzogiorno. Tuttavia nei primi anni dell'Ottocento si distinse particolarmente Giovanni Jatta, il quale eletto dai ruvestini come avvocato della citt\u00e0, vinse la causa contro i Carafa ottenendo dei lauti risarcimenti e fu tra i protagonisti di quegli scavi archeologici che riportarono alla luce i numerosi reperti di epoca peuceta, greca e romana conservati nel museo Jatta. Nel periodo antecedente all'unit\u00e0 d'Italia Ruvo fu sede di una vendita carbonara chiamata \"Perfetta Fedelt\u00e0\" della quale fece parte il patriota e avvocato Francesco Rubini il quale si occup\u00f2 di organizzare i moti risorgimentali anche a Ruvo. Nel periodo post-unitario Ruvo, seppur lentamente, conobbe i segni del progresso anche per merito del deputato e agronomo ruvestino Antonio Jatta, il quale evidenzi\u00f2 al governo i numerosi problemi della Puglia e della provincia di Bari. Tappe fondamentali del progresso furono segnate nel 1905 dall'arrivo dell'illuminazione elettrica e nel 1914 con la diffusione dell'acqua pubblica. Durante la prima guerra mondiale ben 367 ruvestini caddero sui fronti di battaglia mentre nel ventennio fascista furono realizzate altre opere di pubblico vantaggio quali la bonifica del pantano e la creazione della fognatura nel 1938 di cui ancora oggi si possono distinguere dei chiusini fascisti presentanti lo stemma fascista affiancato allo stemma del comune di Ruvo di Puglia. Nel secondo dopoguerra Ruvo si distinse in ambito culturale, soprattutto grazie alle opere del pittore Domenico Cantatore, ma anche in ambito economico con i fiorenti vitigni e oliveti.\nSimboli.\nPochissime sono le notizie riguardanti l'araldica del comune di Ruvo di Puglia. A far luce sull'origine dello stemma \u00e8 Giovanni Jatta nel suo \"Cenno storico sull'antichissima citt\u00e0 di Ruvo nella Peucezia\". L'attuale stemma deriva dall'errata interpretazione dell'etimologia del toponimo poich\u00e9 si riteneva che Ruvo derivasse dall'espressione \"terra abbondante di rovi\" e dunque la popolazione si dette come stemma un vaso colmo di rovi. Col passare del tempo per\u00f2 lo stemma si semplific\u00f2 dando vita a quello attuale, ovvero un'anfora di cotto su sfondo azzurro. Jatta nella sua storiografia consigli\u00f2 di sostituire lo stemma ispirandosi alle monete greche rinvenute sulle quali era impresso il nome antico di Ruvo, ovvero \u03a1\u03c5\u03c8 (\"Rhyps\", da leggere \"R\u00fcps\"), cos\u00ec come avvenne per la citt\u00e0 di Taranto. Tuttavia tale ipotesi non \u00e8 mai stata presa in considerazione ed ormai l'anfora di cotto \u00e8 indissolubilmente legata al nome di Ruvo.\nLo stemma odierno fu riconosciuto tramite un decreto del Presidente della Repubblica l'11 gennaio del 1950 con la seguente blasonatura:\nAncor meno si conosce del gonfalone e della bandiera. Il colore prevalente \u00e8 il rosso, il quale probabilmente richiama il rosso della terra argillosa e lo smalto dell'anfora. Il gonfalone viene esposto in tutte le cerimonie pubbliche ed anche durante le processioni dei santi patroni e dell'Ottavario. Esso \u00e8 composto da un drappo rosso bordato e decorato di ricami dorati sul quale campeggia la scritta dorata \"Comune di Ruvo di Puglia\". Senza dubbio hanno origini misteriose gli ornamenti dorati del gonfalone dato che per i comuni sono previsti ricami e iscrizione argentate.\nLa bandiera di Ruvo di Puglia viene utilizzata raramente sebbene esposta sui balconi di piazza Giacomo Matteotti, sede del palazzo comunale, durante alcuni periodi dell'anno o in occasioni di feste laiche e nazionali. La bandiera \u00e8 costituita da un tessuto rosso foderato da un motivo floreale e bordato da un ricamo dorato.\nMonumenti e luoghi d'interesse.\nArchitetture religiose.\nLe chiese di Ruvo di Puglia costituiscono il principale nucleo del patrimonio artistico del comune. Questo \u00e8 dovuto all'esistenza, fino al 1982, della Diocesi di Ruvo, fondata secondo la tradizione da san Pietro, il quale pose a capo dell'episcopato locale il futuro terzo papa san Cleto, poi unita a Bitonto sul finire dell'800 e infine confluita nella diocesi di Molfetta-Ruvo-Giovinazzo-Terlizzi.\nArchitetture civili.\nI beni architettonici di Ruvo comprendono la serie di palazzi nobiliari del centro storico, costruiti tra il XVII e il XIX secolo, le torri da sempre numerose e disseminate nel territorio ruvestino e i luoghi di pubblico utilizzo quali teatri e cinema. Costruzioni di interesse storico e architettonico sono diffuse anche nell'aperta campagna, nella quale troneggiano le masserie e gli jazzi.\nSiti archeologici.\nCome testimoniano la raccolta Jatta di ceramiche greche, esposta nell'omonimo museo, e l'ipogeo rinvenuto al di sotto della concattedrale, Ruvo possiede un sottosuolo florido di reperti archeologici. Nella contrada Patanella, infatti, intorno agli settanta del XX secolo, fu rinvenuta un'estesa necropoli di et\u00e0 altomedievale. In seguito nella zona del santuario della Madonna delle Grazie \u00e8 stata scoperta una seconda necropoli. Tuttavia le scoperte archeologiche non sono avvenute soltanto nella campagna ruvestina ma anche nel centro abitato, come nell'area compresa tra largo Le Croci e l'estramurale Alessandro Scarlatti, quando, nel 1989, sono stati scoperti resti di abitazioni di et\u00e0 classica ed ellenistica. Anche la zona della chiesa di San Michele Arcangelo \u00e8 stata sottoposta al vincolo archeologico, in quanto furono ritrovati resti dell'insediamento neolitico di Ruvo. Negli anni novanta, in contrada Matine, a 11\u00a0km dal centro abitato \u00e8 stata rinvenuta una tomba a tumulo del IV secolo a.C..\nAree naturali.\nLa pineta comunale, realizzata nel 1970, sorge nel punto pi\u00f9 alto del centro abitato ed \u00e8 frequentata soprattutto d'estate per via dei venti boreali che qui confluiscono. Inoltre dalla terrazza \u00e8 possibile osservare il mare e le cittadine costiere tra Barletta e Bari. Si ritiene, inoltre, che in questa zona fosse sorto il primitivo villaggio di Ruvo. Nella campagna aperta, invece, sono presenti alcuni boschi di querce, come il bosco di Scoparella, situato a 12\u00a0km dal centro.\nSociet\u00e0.\nEtnie e minoranze straniere.\nAl 1\u00ba gennaio 2016 sono presenti a Ruvo 879 cittadini stranieri di cui 440 uomini e 439 donne, pari al 3,44% dell'intera popolazione.\nLe comunit\u00e0 pi\u00f9 numerose sono, al 31 dicembre 2015:\nLingue e dialetti.\nIl dialetto ruvestino si differenzia da quello degli altri comuni in cui si parla il barese per la ruvidit\u00e0 del suono. Esso infatti, oltre alle comuni regole del dialetto barese, come la \"e\" semimuta e la tendenza a sfumare le vocali finali, presenta delle variazioni fonetiche nel passaggio dall'italiano al ruvestino: la \"a\" tende a trasformarsi in \"o\" (esempio: \"casa\" diventa \"c\u00f2se\"), la \"e\" si tramuta in \"ai\" o \"ei\" (es.: \"s\u00e0ire\" per \"sera\") e la \"o\" muta in \"au\", \"iu\", \"u\" o \"uo\" (ad esempio \"ora\" diventa \"\u00e0ure\", \"padrone\" muta in \"patr\u00ecune\" o \"dolce\" diventa \"d\u00f9olce\"). Inoltre il dialetto ruvestino ha subito l'influenza della varie lingue che hanno abitato Ruvo, si ricordano infatti termini provenienti dalla lingua indigena come \"\"l\u00e0mie\" (ovvero la lama, tipico solco che caratterizza la Terra di Bari), dal greco antico \"c\u00f9cue\"\" (da \"\u03ba\u03c5\u03ba\u03bb\u03bf\u03c2\", ovvero il cerchio), dalla lingua latina \"i\u00f2sce\", \"cr\u00e9\" e \"pescr\u00e9\" (\"hodie\", \"cras\" e \"postcras\" che significano \"oggi\", \"domani\" e \"dopodomani\"), dallo spagnolo proviene il termine \"scarc\u00e9dde\" (ovvero scarcella da \"escarceras\"), dal francese derivano i lemmi \"togli\u00e9tte\" (da \"toilette\", ovvero la specchiera) e \"travagghi\u00e0une\" (indica il pipistrello da \"travailleur\", poich\u00e9 esso tende a muoversi di continuo) e la locuzione \"mo hav'a ven\u00ec\" (da \"il va venir\" che significa \"a momenti verr\u00e0\". Questa soluzione proposta da Massone nella sua Monografia \u00e8, per\u00f2, da rivedere: invece che \"mo va ven\u00ec\" sarebbe pi\u00f9 opportuno trascrivere la locuzione con \"mo hove a ven\u00ec\" che pu\u00f2 essere tradotto letteralmente con \"ora ha a venire\" con valore di indicativo futuro data l'assenza nei dialetti baresi del tempo indicativo futuro soppiantato dal costrutto con il verbo \"dovere\", reso in dialetto con \"avere da\") e dall'arabo provengono \"zar\u00e0ffe\" (lo zingaro venditore di cavalli) e \"tav\u00ecute\" (la bara).\nReligione.\nLa prima confessione religiosa a Ruvo \u00e8 quella cattolica. Gli archivi della curia vescovile ruvestina fanno risalire la fondazione della diocesi di Ruvo alla seconda met\u00e0 del X secolo. Tuttavia, secondo la tradizione, la sua istituzione risalirebbe all'et\u00e0 romana, quando San Pietro, passando da Ruvo, pose a capo dell'episcopato locale il futuro terzo Papa, San Cleto.Nel 1818, a seguito del concordato di Terracina, la bolla pontificia \"De Utiliori Dominicae Vinae\" di papa Pio VII decret\u00f2 l'unione \"aeque principaliter\" con la diocesi di Bitonto, dopo undici anni di sede vacante a Ruvo. Nel 1986 la diocesi di Ruvo fu divisa da Bitonto e accorpata alla diocesi di Molfetta-Giovinazzo-Terlizzi.\nA Ruvo sono presenti anche le comunit\u00e0 dei testimoni di Geova e delle assemblee di Dio in Italia, oltre ad una sparuta comunit\u00e0 musulmana.\nCultura.\nMedia.\nStampa.\nRuvo \u00e8 sede della redazione de \"il rubastino\", un periodico culturale nato nel 1969 e redatto dalla Pro Loco locale. Esso trae il nome dal toponimo greco di Ruvo rinvenuto sulle monete peucete, ovvero \"\u03a1\u03a5\u0392\u0391\u03a3\u03a4\u0395\u0399\u039d\u039f\" donde \"rubastino\". Dal 2001 \u00e8 edito il mensile \"La Nuova Citt\u00e0\" che riunisce i lettori dei comuni di Ruvo e Terlizzi e si occupa generalmente di politica e cultura.\nSono presenti anche testate giornalistiche telematiche come il network \"ruvolive.it\", facente parte del circuito \"LiveNetwork.it\" , la testata \"ruvesi.it\" e \"ruvoviva.it\".\nRadio.\nIl 3 gennaio 1977 fu fondata \"Radio Ruvo\", rimasta attiva per circa un decennio. Nonostante non siano presenti altre stazioni radiofoniche, l'emittente coratina, \"Radio Selene\", \u00e8 particolarmente legata al territorio comunale.\nCinema.\nRuvo di Puglia \u00e8 stato il set per alcune scene dell'episodio \"Bari\" di Lina Wertm\u00fcller, contenuto nel film \"12 registi per 12 citt\u00e0\" del 1989.\nMusica.\nLa cultura musicale ruvestina \u00e8 indissolubilmente legata alla tradizione bandistica locale. La scuola musicale venne istituita nel 1871 e nel 1894 furono acquistati i nuovi strumenti per la prima banda cittadina. Nello stesso anno, il 18 aprile, Francesco Porto fu nominato nuovo direttore della scuola e della banda e sotto la sua direzione affiorarono i primi successi, ma con il sopraggiungere della prima guerra mondiale, nel 1914, la scuola musicale entr\u00f2 in crisi. Tuttavia nel 1921 la direzione fu assegnata al maestro Antonio Amenduni, il quale fond\u00f2 la \"banda dei ragazzi\", raccogliendo successi con le numerose tourn\u00e9e effettuate. Il concerto musicale fu per\u00f2 sciolto nel 1932 per poi essere ricostituito nel 1948 sotto la direzione di Alessandro Amenduni, fratello minore di Antonio. Nel 1969 il concorso come nuovo direttore della scuola musicale fu vinto da Basilio Giandonato. La tradizione bandistica ruvestina \u00e8 tuttora un punto di riferimento nel panorama musicale locale e si \u00e8 contraddistinta soprattutto nell'ambito delle marce funebri che accompagnano le processioni della Settimana Santa. Il celebre jazzista Pino Minafra e il flautista Vincenzo Mastropirro sono figli di questa tradizione musicale. Attualmente sono esistenti il Concerto Bandistico \"Basilio Giandonato\" e il Concerto Bandistico \"Nicola Cassano\", a queste si aggiunge la \"Bassa Banda\".\nCucina.\nIl piatto tipico della gastronomia locale \u00e8 la \"ti\u00e9dde\", detta anche \"vaso di Ruvo\", ovvero un pasticcio di maccheroni cotto al forno in un tegame di terracotta. Tipiche della cucina barese sono le orecchiette (\"strascen\u00f2te\" in dialetto ruvestino), anche se a Ruvo non sono condite solo con le rape ma con sugo e ricotta dura, e il pur\u00e8 di fave e cicorie (in dialetto \"favi\u00e9tte e cecur\u00ecdde\"). Il men\u00f9 tipico della festa dell'Immacolata Concezione e della Vigilia di Natale prevede le lagane (in dialetto \"l\u00e0ghene\") condite con mollica fritta, baccal\u00e0 e pomodori. Durante la Quaresima invece, poich\u00e9 secondo la tradizione \u00e8 proibito mangiare carne, si usa consumare il calzone (\"calz\u00e0une\" in ruvestino), ripieno di spaghetti, cipolle, baccal\u00e0, olive nere o acciughe sotto sale. Inoltre, sono tipici i dolci di pasta reale.\nGeografia antropica.\nUrbanistica.\nLa conformazione del centro abitato attuale ebbe origine nel 1820, a causa dell'abbattimento delle mura che ormai non consentivano la costruzione di nuove abitazioni. L'intero spazio occupato dalle mura fu cos\u00ec sostituito da nuovi edifici, eccetto il tratto compreso tra via Rosario e via Fornello, nel quale sono ancora visibili i resti dell'antica fortificazione e i due torrioni di epoca aragonese. Attorno al borgo medievale si sviluppano i cinque corsi, popolarmente intesi con il termine \"stradone\", i quali si estendono per un totale di 1300 metri e sono composti a nord da corso Giovanni Jatta, a est da corso Cavour, a sud-est dal tratto rettilineo di piazza Giovanni Bovio, a sud da corso Ettore Carafa e a ovest da corso Antonio Gramsci che si prolunga fino a piazza Felice Cavallotti. Dunque attorno allo \"stradone\" sorsero i primi palazzi per volere delle famiglie agiate di Ruvo, tra cui Palazzo Jatta, in piazza Bovio, Palazzo Camerino e Palazzo Chieco in corso Carafa e Palazzo Testini in piazza Cavallotti. Nel 1871 l'Amministrazione Comunale si dot\u00f2 di un regolamento edilizio (approvato nel 1879) e intorno al 1874 la prima espansione del centro abitato si svilupp\u00f2 a ovest, nella zona compresa tra piazza Cavallotti e corso Domenico Cotugno, e a sud attorno alla chiesa di San Domenico e all'attuale piazza Bovio. Entro l'inizio del secolo successivo, Ruvo si ampli\u00f2 del tutto attorno allo \"stradone\", il quale venne reimpostato, ampliato e dotato di marciapiedi e di filari di tigli, oleandri e cedri. Nel 1919 venne costruito il prolungamento di corso Cavour, ovvero corso Antonio Jatta, che conduce al viale Ugo Foscolo, sede del cimitero monumentale. Il piano di ampliamento venne approvato nel 1949 col fine di risistemare la zona a nord-est mentre nel 1958 furono costruite le prime case popolari. Al 1968 risale l'attuale Piano Regolatore Generale, il quale prevede la formazione della zona industriale a est verso Terlizzi e l'impostazione del tracciato ferroviario Bari Nord.\nFrazioni.\nCalentano.\nLa localit\u00e0 fu abitata in epoca romana, e fu uno tra i numerosi casali ruvestini di epoca alto medievale, in parte giunto sino ai giorni nostri, impreziosito dal santuario di Santa Maria di Calentano, sorto anch'esso in et\u00e0 medievale. Negli ultimi decenni, intorno al santuario isolato nella campagna, si \u00e8 sviluppato un piccolo insediamento residenziale. Vi si pu\u00f2 osservare un mirabile esempio di edificio in pietra a secco, eccezionale per forma e dimensioni. Inoltre il Luned\u00ec dell'Angelo si svolge a Calentano la processione campestre dell'Annunciazione.\nEconomia.\nIl comune di Ruvo di Puglia presenta un tasso di attivit\u00e0 pari al 42,9%, un tasso di occupazione del 37,5% e un tasso di disoccupazione del 12,5% e quest'ultimo costituisce un dato abbastanza contenuto rispetto a quello medio degli altri comuni della citt\u00e0 metropolitana.\nAgricoltura.\nRuvo \u00e8 un comune la cui economia \u00e8 basata prevalentemente sull'agricoltura, come testimoniano le 4443 aziende coinvolte nel settore, anche se l'attivit\u00e0 agricola ha registrato un calo del 24,21% nel decennio intercorso tra il 1990 e il 2000. La vocazione agricola si riscontra nella produzione dell'olio extravergine d'oliva, del miele e dei vini DOC Castel del Monte, Moscato, Nero di Troia e Greco attraverso le locali cantine ed elaiopoli. Il comune inoltre fa parte dell'Associazione nazionale citt\u00e0 dell'olio, la quale si occupa della promozione dell'olio extravergine d'oliva e dei suoi territori di produzione. Nell'agro sono inoltre coltivate alcune variet\u00e0 di mandorle, quali la Rana, la Tuono e la Genco.\nArtigianato.\nNell'artigianato locale sono coinvolte 532 imprese, tra queste resistono tutt'oggi botteghe di antica tradizione che si occupano della costruzione di carri e ruote in legno, utilizzando la roverella, particolarmente diffusa nell'agro ruvestino.\nIndustria.\nNel settore industriale operano 483 aziende e nel periodo di tempo compreso tra il 1991 e il 2001 si \u00e8 assistito ad un incremento dell'impiego in questo settore del 31,97%. L'attivit\u00e0 \u00e8 concentrata principalmente nella zona industriale, sviluppatasi tra gli anni settanta e ottanta, nella quale sono presente imprese del settore alimentare, edile, elettronico e nei comparti dell'abbigliamento, della stampa e dei materiali da costruzione.\nServizi.\nAll'interno del settore terziario lavorano 1081 imprese, le quali sono composte essenzialmente da servizi commerciali, assicurativi e bancari.\nTurismo.\nA Ruvo prevale il turismo enogastronomico e culturale, alimentato dai piatti tipici della cucina ruvestina e dalla presenza del Museo Jatta.\nInfrastrutture e trasporti.\nStoricamente Ruvo \u00e8 attraversata dalla via Traiana, la quale divide a met\u00e0 il centro storico. Ruvo, per i romani \"Rubi\", svolgeva il ruolo di stazione (ovvero un luogo in cui soggiornare e fare rifornimento) posta tra Canosa di Puglia e Bitonto. La stessa via fu percorsa dal poeta latino Quinto Orazio Flacco, il quale sost\u00f2 a Ruvo come racconta nel V Libro delle Satire.\nStrade.\nIl territorio comunale \u00e8 attraversato dalla Strada Provinciale 231 (ex Strada Statale 98 Andriese-Coratina) che collega Ruvo con Bari e i comuni limitrofi, seguendo la traiettoria dell'antica via Appia-Traiana. Dalla stessa strada nel territorio di Ruvo si diparte la strada provinciale 234 di Castel del Monte che attraversa le Murge ed \u00e8 localmente soprannominata \"strada della rivoluzione\", con riferimento alla \"rivoluzione fascista\" propagandata dal regime negli anni della dittatura.. Il territorio di Ruvo \u00e8 inoltre servito dalla SP 238 (ex SS378) che congiunge i comuni della Murgia con la costa.\nFerrovie.\nLa stazione di Ruvo, situata in via Duca della Vittoria, \u00e8 posta sulla ferrovia Bari-Barletta, gestita dalla Ferrotramviaria, che ricalca il tracciato della precedente tranvia a vapore.\nMobilit\u00e0 urbana.\nIl territorio comunale \u00e8 servito da dalla Societ\u00e0 Trasporti Provinciale, che esercisce l'autolinea Ruvo-Trani. Il trasporto pubblico urbano \u00e8 invece garantito dalla societ\u00e0 Scoppio Autolinee che serve il centro abitato, mediante 5 autolinee urbane.\nSport.\nCalcio.\nL'U.S.D. Ruvese fondata nel 1979, nella stagione 2018 - 2019 milita nel campionato di Terza Categoria F.I.G.C. e disputa anche tutti i campionati giovanili F.I.G.C. Nella stagione 2017 - 2018 ha ricevuto dalla F.I.G.C. il riconoscimento di Scuola Calcio d'El\u00ecte.\nPallacanestro.\nRuvo di Puglia ha avuto una squadra di pallacanestro, la \"Ruvo di Puglia Basket\", che ha militato in Divisione Nazionale A fino alla stagione 2011-2012, massima serie raggiunta. Tale societ\u00e0 \u00e8 stata rinominata in \"Talos Basket Ruvo\" nel 2012 e disputa le gare interne al PalaColombo.\nNell'estate del 2012 \u00e8 stata fondata la \"Basket Nord Barese\", partecipante al campionato di Divisione Nazionale B, che raccoglie i comuni compresi nell'area a nord di Bari sebbene abbia sede a Corato.\nPallavolo.\nAttualmente Ruvo dispone di due squadre di pallavolo, la New Volley Ruvo femminile e la Michele Caroli Srl maschile. Entrambe hanno ottenuto al termine della stagione 2016-2017, la promozione nei rispettivi campionati. La prima in serie C e la seconda in serie D.\nCalcio a 5.\nNel comune di Ruvo di Puglia sono presenti tre societ\u00e0 di calcio a 5. L'A.S.D. Atletico Ruvo \u00e8 stato fondato nel 1998 e ha militato nel campionato di Serie C1 fino alla stagione 2011/2012. L' A.S.D. San Rocco Ruvo, creato nel 2008, ha raggiunto il massimo risultato nel 2012, arrivando alla finale play-off di Serie C1. Nell'estate del 2012 \u00e8 stata fondata l'\"A.S.D. Citt\u00e0 di Ruvo di Puglia\", che partecipa al campionato di Serie C2. Tutte le societ\u00e0 disputano le partite interne al PalaColombo.\nArti marziali e sport da combattimento.\nA Ruvo \u00e8 presente la societ\u00e0 polisportiva \"A.S.D. Olympia Grifo\", fondata nel 1998, in cui si pratica ju jitsu, Fighting System, kick boxing, arti marziali miste, submission wrestling e MMA. L\"'Olympia Grifo\" ha vinto numerose medaglie e campionati nazionali a livello individuale."}
{"id": "35866", "revid": "125181661", "url": "https://it.wikipedia.org/wiki?curid=35866", "title": "Sammichele di Bari", "text": "Sammichele di Bari (\"U Cas\u00e0le\" in dialetto barese) \u00e8 un comune italiano di abitanti della citt\u00e0 metropolitana di Bari, situato sull'Altopiano delle Murge, in Puglia. \u00c8 noto per il suo prodotto tipico, la Zampina.\nGeografia fisica.\nSammichele sorge nella zona centrale della Terra di Bari, a 27 chilometri a sud del capoluogo sulla direttrice per Taranto. Il territorio sorge sull'Altopiano delle Murge, a una quota media di 280 m s.l.m., e confina con i comuni di Casamassima a nord, Turi a est, Gioia del Colle a sud e Acquaviva delle Fonti a ovest.\nTerritorio.\nIl territorio, orograficamente pianeggiante ma con un leggero aumento di quota nelle sue propoaggini meridionali, \u00e8 di natura carsica, con terre rosse e rocce calcaree formatesi nel Cretaceo che hanno dato luogo a grotte e doline; \u00e8 costeggiato a est dalla Lama San Giorgio, che qui \u00e8 denominata \"Lama di Jumo\".\nL'area extraurbana \u00e8 quasi interamente occupata da campi coltivati e masserie che praticano la zootecnia. I pochi tratti non coltivati sono occupati da macchia mediterranea e steppa mediterranea, quasi esclusivamente nell'alveo della Lama, aree interessate da fenomeni di degrado, dovuti in particolare all'invecchiamento del ceduo, all'incuria e abbandono della selvicoltura con conseguenti fenomeni di incendi estivi, ad un uso irrazionale della risorsa boschiva (l'uso di tale risorsa \u00e8 peraltro antico, dimostrato dalla presenza di tracce, all'interno di essa, di alcune carbonaie) nonch\u00e9 alla presenza del depuratore della fognatura comunale.\nClima.\nIl clima di Sammichele, con caratteristiche tipiche delle aree interne e collinari della regione mediterranea, \u00e8 mediterraneo del sottotipo \"Csa\" secondo la classificazione di K\u00f6ppen. Gli inverni sono freschi e piovosi, le estati sono calde e asciutte.La temperatura annuale media \u00e8 di 14,2\u00a0\u00b0C; la temperatura media di gennaio \u00e8 di circa 6,7\u00a0\u00b0C; la temperatura media di luglio \u00e8 di 22,8\u00a0\u00b0C, con picchi estivi che possono raggiungere e superare i 40\u00a0\u00b0C durante le ondate di scirocco e libeccio provenienti dal Nordafrica.\nLa piovosit\u00e0 annua si aggira attorno ai 628\u00a0mm di pioggia.La neve cade di solito a gennaio e febbraio durante le ondate di aria fredda proveniente dai Nord Europa o Balcani, quando le temperature minime possono scendere sotto lo zero.\nStoria.\nPreistoria e et\u00e0 classica.\nFrassineto e il \"Pentimone\".\nIn un territorio abitato fin dal Neolitico, e in seguito prima dagli Iapigi e poi dai Peuceti, lungo la \"Lama\" e nei pressi della localit\u00e0 chiamata \"Frassineto\", l'insediamento originario ebbe una certa importanza grazie alla sua posizione strategica sulla confluenza di due importanti strade, una in direzione nord-sud (\"Vetus via Tarenti\") che dalla vicina citt\u00e0 peuceta di Thuriae, nei pressi dell'odierna Turi, passando per \"Azetium\" (Rutigliano) prosegue verso la costa poco a sud di \"Barium\" (Bari); l'altra in direzione est-ovest che da \"Silvium\" (Gravina di Puglia), per il Canale di Pirro, conduceva a \"Gnatia\" (Egnazia).\nPoco pi\u00f9 a nord, sempre nei pressi del letto della Lama di Jumo, nelle vicinanze di un grosso monolite chiamato in dialetto \"Pentimone\" ovvero \"Pentima - pietra - grande\", vi sono tracce di un altro insediamento coevo a quello di Monte Sannace.\nLa presenza a Sammichele di due menhir, uno alto circa due metri, l'altro poco pi\u00f9 di un metro, posti lungo la vecchia strada per Taranto, nonch\u00e9 ritrovamenti di cocci (frammenti di manufatti in terracotta di varie epoche) nei pressi del \"Pentimone\", \u00e8 testimonianza di questi insediamenti.\nMedioevo.\nDa molti documenti del Codice Diplomatico Barese risulta che nel XII secolo esisteva Canale o Casale di Frassineto di propriet\u00e0 del potente barone Thomas De Fraxeneto, abitato poi fino alla fine del XV secolo. Dal XV secolo inizia la decadenza del casale.\nL'abbazia di Sant'Angelo in Frassineto.\nLe prime notizie dell'abbazia benedettina di Sant'Angelo (San Michele) nasce nel corso dell'Alto medioevo a pochi chilometri da Sammichele di Bari, in localit\u00e0 di Frassineto risalgono al 1158 e si rilevano dal Codice Diplomatico Normanno di Aversa in cui si racconta di una controversia tra l'abate Guidalmone e il Catapano Biagio di Modugno. \u00c8 accertato che nel secolo XII l'abbazia era ancora viva e vitale. Oggi restano in piedi soltanto i resti dell'antica abbazia.\nIl Xll secolo\nTorre delle \"Quattro Miglia\" e la Torre Centuriona.\nLa Torre delle Quattro Miglia,eretta nella prima met\u00e0 del '200 a difesa e controllo del territorio, nel '400 divent\u00f2 di propriet\u00e0 di Heronimo Centurione, banchiere genovese esercitante a Bari, che probabilmente fu acquistata dagli Acquaviva D'Aragona, signori di Conversano.\nNei pressi della torre vi \u00e8 una cappella palatina intitolata a Santa Maria Maddalena che il Centurione fece ristrutturare e riaprire al culto. A testimonianza di ci\u00f2 fece scolpire una lapide raffigurante il suo stemma nobiliare, al di sotto del quale si legge:\nSecondo quanto si legge nell\"Apprezzo di Gioja del 1612 del Tabulario Virgilio de Marino\", il territorio di Casamassima di propriet\u00e0 del Barone il quale esigeva il terraggio, ovvero la met\u00e0 dei prodotti dei campi - e quello di Gioia - il quale esigeva la fida.\nIl XVII secolo.\nDai Vaaz, ai De Ponte ai Caracciolo.\nNel Seicento sotto il nobile mercante portoghese di origine ebrea Miguel Vaaz de Andrade amplia la vecchia \"TORRE CENTURIONA\", il 20 dicembre 1609 acquist\u00f2 dal Fisco il feudo di Casamassima e raccolse 460 profughi serbi. Due anni dopo questi vengono espulsi perch\u00e9 praticano,segretamente il loro battesimo tradizionale ortodosso. Nel 1617 l'intero insediamento viene ricostruito come il Casale di San Michele. La casata Vaaz cade in disgrazia per sospetto ebraismo e nel 1666 nuovo barone di San Michele diventa Antonio De Ponte, della omonima casata napoletana (lo stemma \u00e8 collocato sull'arco d'ingresso del castello Caracciolo). Nel 1794 muore Maria Giuseppa De Ponte, ultima discendente della casata, vedova di Nicola Caracciolo di Vietri di Potenza. Il figlio Domenico Giuseppe sar\u00e0 nuovo barone del fino al 1806, anno dell'eversione (abolizione) della feudalit\u00e0.\nSul portone di ingresso del Castello il De Ponte pose una lapide con la seguente scritta:\nIl XIX secolo.\nNei primi anni dell'Ottocento, con l'eversione della feudalit\u00e0, avvenuta per effetto delle leggi napoleoniche, i Caracciolo persero la maggior parte dei loro territori, continuando per\u00f2 a essere i proprietari della Torre Centuriona, successivamente chiamata Castello Caracciolo, assume ora il carattere residenza signorile seicentesca.\nSan Michele ebbe un forte sviluppo grazie alla costruzione della strada consolare Bari-Taranto, tale che la popolazione raggiunse presto i 3000 abitanti, nuove abitazioni furono realizzate al di fuori del vecchio borgo, lungo le direzioni Casamassima-Gioia (Nord-Sud) e Turi-Acquaviva (Est-Ovest), e furono realizzate importanti opere pubbliche.\nNel 1812 il casale diventa comune autonomo (Comune di San Michele).\nNel 1861, con l'unit\u00e0 d'Italia, San Michele prende il nome di Sammichele di Bari.\nNel 1877 fu costruita la torre con l'orologio sulla porta del vecchio borgo. Sulla sommit\u00e0 presenta un campanile a vela con due campane che scandiscono le ore e i quarti d'ora; al centro, al di sotto del quadrante, vi \u00e8 raffigurata l'iscrizione\nIl XX secolo.\nNel corso del Novecento, furono inaugurate la linea telefonica (1901), quella elettrica (1924) e la prima fontana pubblica dell'Acquedotto Pugliese.\nNel 1951 nacque la Cassa Rurale e Artigiana di Sammichele di Bari, in seguito Banca di credito cooperativo di Sammichele di Bari, che nel 2001 si fuse con quella di Alberobello per formare il BCC di Alberobello e Sammichele di Bari.\nNel 1971 l'Amministrazione Comunale acquist\u00f2 il castello dai Caracciolo; nel 1968, su impulso del professor Vito Donato Bianco, nacque il Museo della Civilt\u00e0 Contadina \"Dino Bianco\" che, nel 1974, con delibera dell'Amministrazione Comunale, fu ospitato nelle sale del Castello.\nSimboli.\nStemma comunale.\nBlasonatura dello stemma: \"D'azzurro, alla figura alata di S. Michele vestito d'azzurro, ammantato di rosso ed elmato, brandente nella destra la spada e sostenente nella sinistra una bilancia, che calpesta il dragone rivoltato di verde avviluppato dalle fiamme al naturale sopra il terrazzo del medesimo\"\nR.D. del 26 marzo 1935\nRiconoscimento del gonfalone con D.C.G del 26 marzo 1935\nMonumenti e luoghi d'interesse.\nArchitetture religiose.\nChiesa di Santa Maria Maddalena.\nLa Cappella di Santa Maria Maddalena tipicamente rinascimentale \u00e8 una cappella riservatamente palatina, privata, della torre di cui il Signore Heronimo Centurione concede ai residenti il beneficio della messa festiva per l'intero anno liturgico (1504).\nNel 1617 con l'espansione di San Michele, viene costituita in parrocchia con il titolo di Santa Maria del Carmine. Con la casata De Ponte (1667\u20131794) la chiesa viene ingrandita in forme barocche. Nel 1766 per volere dell'arciprete Vito Matteo Marinelli viene innalzata la guglia barocca del campanile. Le pitture della chiesa si dividono tra pala dell'altare maggiore, e le pitture che coprono le pareti e la volta dell'abside, il complesso pittorico celebra il ciclo della vita della Vergine. Nel riquadro laterale a destra in basso \u00e8 raffigurata la nascita della Vergine, nel riquadro opposto, a sinistra \u00e8 raffigurata la nascita di Ges\u00f9. Al di sopra dei riquadri da sinistra a destra si notano 4 medaglioni con i ritratti di san Francesco di Assisi, san Francesco di Paola, san Filippo Neri e sant'Ignazio di Loyola.\nIl primo pennacchio in alto a destra raffigura la scena dell'Annunciazione. Il pennacchio di sinistra raffigura la scena del trionfo della Vergine su satana (Apocalisse). Al centro della volta a semibotte che chiude l'abside in alto, \u00e8 raffigurata l'Assunzione della Vergine in cielo. La macchina della pala dell'altare maggiore \u00e8 tripartita in tre tele, ai fianchi della tela centrale (raffigurante la Madonna del Carmine) si dispongono le figure di S. Vincenzo Ferreri a sinistra e S. Girolamo a destra, le suddette pitture di scuola napoletana e di autore ignoto risalgono all'inizio del secolo XVIII.\nEntrando nella chiesa vicino al primo pilastro di sinistra si nota l'acquasantiera scolpita in pietra con l'antico battistero datato \"1620 SM\".\nNella navata di sinistra sono presenti due altari, sul primo vi \u00e8 la statua lignea del secolo XVII di S. Michele (patrono di Sammichele di Bari), sul secondo altare vi \u00e8 la statua dell'Addolorata. Infine, nella navata di destra vi \u00e8 l'altare del Purgatorio sormontata dalla statua di S. Vito.\nChiesa Matrice di Santa Maria del Carmine.\nFu costruita dal 1844 al 1870 in stile neoclassico, aperta al culto il 29 giugno 1870 e consacrata il 26 novembre 1873. La facciata con paramento di conci in pietra levigati a corsi regolari \u00e8 divisa orizzontalmente in due ordini da una trabeazione. Il portale \u00e8 sormontato da un timpano curvilineo contenente nella lunetta un affresco della Madonna del Carmine. L'interno \u00e8 a croce latina con copertura in volta a botte. Le tre navate, abbellite da decorazioni in stucco dorato, sono suddivise da due ordini di colonne con capitelli ionici.\nSu entrambi i lati posteriori incorporati per met\u00e0 nel corpo di fabbrica della chiesa, si ergono due campanili: quello di sinistra fu completato nel 1888 e si eleva isolato dall'altezza della chiesa di un piano; quello di destra invece risulta incompleto e avrebbe contenuto l'orologio pubblico. \nIl titolo di parrocchia di Santa Maria del Carmine proviene dalla chiesa S. Maria Maddalena (1617).\nChiesa di San Francesco da Paola.\nLa chiesa, risalente al XIX secolo, \u00e8 a cupola con un solo altare. Alle spalle dell'altare \u00e8 posta la tela di Santa Maria del Carmine, realizzata nel 1846 dal pittore barese Giordano Bruno. Nella vetrinetta a destra dell'altare \u00e8 collocata la statua San Francesco da Paola; ai lati sono posti la sagrestia e l'obitorio. Alle spalle della chiesa ci sono le bocche di 15 sepolcri con intorno i gentilizi, di cui due utilizzati per l'epidemia di colera del 1865-66. Il cimitero \u00e8 stato usato fino al 1910, quando venne costruito il nuovo cimitero, per inumazione.\nAltre chiese.\nSono presenti anche la Chiesetta di Santa Teresa, ubicata sulla via per Acquaviva, e la Chiesa di San Giuseppe, cappella della famiglia Pastore - Bovio.\nLe Confraternite.\nA Sammichele sono presenti quattro confraternite (Carmine, San Michele, San Rocco e Santissimo Sacramento) e alcuni gruppi di preghiera (Apostolato della Preghiera, Gruppo San Pio)\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti a Sammichele di Bari erano 182, pari al 2,02% della popolazione complessiva. Le comunit\u00e0 pi\u00f9 numerose erano:\nLingue e dialetti.\nIl dialetto sammichelino \u00e8 un dialetto parlato nel comune di Sammichele di Bari appartenente al gruppo dei dialetti della Puglia centrale e come tale \u00e8 una variante della lingua napoletana. Col passare del tempo, l'italianizzazione ne ha segnato una graduale evoluzione, facendo cadere in disuso termini arcaici.\nTradizioni e folclore.\nFeste patronali in onore di san Michele Arcangelo e San Vito martire.\n8 maggio e 9 maggio. Dal 2009 per Decreto Arcivescovile le due feste sono state spostate alla seconda domenica e secondo luned\u00ec di maggio.\nFesta della Madonna del Carmine.\nIl 16 luglio viene portata in processione una statua della patrona dell'unica parrocchia di Sammichele.\nCarnevale sammichelino.\nProtagonisti indiscussi del carnevale sammichelino sono i \"festini\", serate di ballo con compagnie di maschere organizzate perlopi\u00f9 presso abitazioni private, regolamentate secondo un'antica e tradizionale disciplina, dal 17 gennaio al marted\u00ec grasso. Agli anni '30 dell'Ottocento risalgono le prime notizie del carnevale di San Michele.\nI fal\u00f2 di san Giuseppe.\nIl 19 marzo, giorno di San Giuseppe, dopo la scuola gruppetti di bambini girano per le strade del paese portando un ramo di risulta della potatura del ciliegio (\"u zippe\" - Plur. \"i z\u00e8ppere\" ), ben ramificato, bussando porta a porta e chiedendo: \"C\u00e8 'nge mitte a San Ges\u00e9ppe?\" ( \"Cosa ci metti a San Giuseppe?\"). Il padrone di casa offre un frutto, un dolcetto o un piccolo dono che viene appeso a una delle ramificazioni d\"'u zippe\".\nIn serata tutti i rami colmi di doni vengono posati alla base di grossi cumuli di fascine ai quali viene dato fuoco creando dei fal\u00f2 attorno ai quali la gente si raduna gioiosamente chiacchierando e mangiando ceci tostati e bevendo del vino.\nCultura.\nBiblioteche.\nLa biblioteca comunale, istituita nel 1966, ha un patrimonio di circa 6000 volumi ed \u00e8 allestita nei locali dell'ex dopolavoro. La biblioteca parrocchiale, istituita nel 1998 raccoglie volumi, libri e pubblicazioni di propriet\u00e0 parrocchiale.\nScuole.\nL'Istituto Comprensivo di Sammichele di Bari comprende due scuole dell'infanzia, due primarie e una secondaria di primo grado.\nCinema.\nA Sammichele di Bari nel 1979 \u00e8 stato girato il film \"La vedova del trullo\", con la regia di Franco Bottari.\nCucina.\nLa zampina, prodotto tipico sammichelino, \u00e8 un salume a base di carne mista fresca insaccato lungo e sottile, simile alla luganega, da mangiare previa cottura. Le dimensioni sono di 70-100 cm per kg di prodotto. Ha un colore rosso pi\u00f9 o meno intenso. Si prepara con carne mista bovina (primo taglio), ovina (ritagli) e suina (ritagli), tritata e condita con pomodoro, formaggio pecorino, basilico, sale e pepe, insaccata in budello di agnello o capretto.\nPer celebrare e promuovere il prodotto l'ultimo sabato di settembre si tiene la Sagra della zampina, del bocconcino e del buon vino, nata nel 1967. Il Comune ha richiesto il riconoscimento IGP.\nIl territorio di Sammichele \u00e8 compreso inoltre nelle aree del Primitivo di Gioia del Colle DOC, dell'Olio Terra di Bari DOP,della Cipolla Rossa di Acquaviva DOP, della Burrata di Andria IGP, della Mozzarella di Gioia del Colle DOP e del Caciocavallo Silano DOP. A Sammichele di Bari \u00e8 da attribuire inoltre la nascita della Ciliegia Ferrovia.\nTipica di Sammichele di Bari \u00e8 inoltre la Fcazz \u00e0 Livre, focaccia costituita da un gustoso rotolo di pasta avvolto a spirale e condito con olio di oliva,pomodoro, sale e origano. Il nome deriva proprio dalla chiusura a libro della sfoglia.\nEconomia.\nLa primaria risorsa economica di Sammichele di Bari \u00e8 l'agricoltura. Vengono coltivate soprattutto olive, ciliegie, uva da tavola e da vino, mandorle. Locali frantoi oleari provvedono alla molitura delle olive e alla produzione di olio d'oliva per uso familiare e/o commerciale. Nel territorio sono altres\u00ec presenti aziende vivaistiche che esportano nel bacino del Mediterraneo.\nUna certa importanza rivestono il turismo enogastronomico e il turismo scolastico, dovuto alla presenza del Museo Dino Bianco.\nInfrastrutture e trasporti.\nStrade.\nIl principale asse viario del Comune \u00e8 la Strada statale 100 che collega Bari a Taranto. La viabilit\u00e0 locale \u00e8 assicurata dalle strade provinciali SP58 Putignano-Sammichele, SP 132 Turi-Sammichele e SP125 Acquaviva-Sammichele.\nFerrovie.\nLa stazione ferroviaria di Sammichele di Bari \u00e8 posta lungo la linea Bari\u2013Casamassima\u2013Putignano gestita dalla societ\u00e0 Ferrovie del Sud-Est\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35868", "revid": "453768", "url": "https://it.wikipedia.org/wiki?curid=35868", "title": "Sannicandro di Bari", "text": "Sannicandro di Bari (\"Sannchendr\" in dialetto locale, fino al 1863 chiamata \"San Nicandro\") \u00e8 un comune italiano di abitanti della citt\u00e0 metropolitana di Bari in Puglia. \nGeografia fisica.\nTerritorio.\nIl territorio di Sannicandro di Bari \u00e8 interamente pianeggiante, tranne la fascia depressa attraversata dal torrente Picone in direzione sud-nord, e si estende per 5,5\u00a0km\u00b2. Il clima \u00e8 tipicamente mediterraneo (fascia adriatica), con inverni miti ed estati calde, caratterizzati da periodi di forte siccit\u00e0. Le colture prevalenti sono oliveti (specialit\u00e0 coratina), vigneti (uva da tavola e da vino primitivo), mandorleti ed ortaggi ad uso privato. Non mancano gli alberi da frutta come: il fico, il melo cotogno, il ciliegio, il melograno, il fico d'India, il pesco, il pero e il percoco. La flora \u00e8 quasi totalmente costituita da colture messe a dimora dalla mano dell'uomo attraverso un duro lavoro su una terra con poca acqua. La vegetazione arborea spontanea \u00e8 molto povera. La fauna \u00e8 costituita da rari esemplari: volpi, conigli selvatici, talpe e donnole. Suggestivo \u00e8 il centro storico (medioevale), caratterizzato dal Castello normanno-svevo, con le sue maestose torri, intorno a cui si snodano stupendi vicoli e vicoletti, con qualche esemplare superstite di cunetta medioevale.\nStoria.\nIl corposo materiale archeologico rinvenuto, di origine peuceta e magno-greca, dimostra che il territorio di Sannicandro di Bari presentava gi\u00e0 una realt\u00e0 insediativa intorno al VI-VII secolo a.C., con influenze e rapporti di provenienza greca. L'insediamento, sicuramente colonizzato, segu\u00ec le vicende di quest'area dell'Italia. Il sito, in questa fase, non presenta alcun toponimo documentato. Nel corso dei secoli successivi e prima dell'avvento dei Normanni, sar\u00e0 stato certamente sottoposto alle alterne situazioni belliche e sociali di continua lotta tra il mondo longobardo e quello bizantino, con interferenze, non sempre negative, di interventi saraceni . \u00c8 certa la pertinenza territoriale al capoluogo pugliese, come ancora oggi si riscontra nella dizione esatta del nome: Sannicandro di Bari. Essendo sistemato sul primo gradone della Murgia Barese, fu crocevia di un sistema viario interessantissimo e particolare, che permetteva il tragitto pi\u00f9 breve tra Bari e Matera, tra Bari e Salerno e con Gravina di Puglia, dove incrociava il tratto della via Appia. Da quest'ultima citt\u00e0 si potevano facilmente raggiungere Venosa, Melfi, Lagopesole, Acerenza... Il primo toponimo riferito a Sannicandro di Bari si rivela grazie ad un Codice, conservato presso la grande Abbazia di Cava dei Tirreni. Si tratta di un atto di vendita, di un certo Cristoforo, di un terreno in \"\"\" \"locum ziziro, hoc est inclita una clausuria mea...\" datato 958; lo strumento fu trascritto a Bari. E che si tratti del territorio di Sannicandro di Bari \u00e8 certo, come dimostrato storicamente nella evoluzione del Paese e delle sue pertinenze all'avvento dei Signori Normanni. La radice \"Ziz\" di Ziziro fa pensare al periodo dell'Emirato di Bari (847- 871), quando i Saraceni si erano insediati nel capoluogo pugliese e avevano occupato intorno alla citt\u00e0 ben 24 Piazzeforti. \"Ziz\" infatti \u00e8 radice araba e significa letteralmente \"splendido, ameno\" (v. la Zisa e lo stesso Golfo di Palermo, chiamato Aziz). Il toponimo ricompare in un altro documento del 1077, nella forma \"Siziro\"\". Quando un certo Mele f. Coloiohannis dona a suo figlio Stefanus \".\"..quantum nobis pertinuit in loco Siziro\"\"... E appunto i Normanni, quando giunsero a Siziro di Bari, gi\u00e0 alla fine dell'XI secolo, vi si insediarono, recuperando il materiale di spoglio di una struttura castellare precedente e diruta, composta da un quadrilatero con quattro torri d'angolo a pianta circolare. Gli Altavilla Umfredo e Guglielmo di San Nicandro assegnarono al Castello il toponimo San Nicandro, come loro consuetudine, in quanto provenivano da San Nicandro di Sicignano degli Alburni. Ad oggi, al primicerio e precedente insediamento, non \u00e8 possibile attribuire alcuna paternit\u00e0. Non vi sono elementi probatori per assegnarlo ai Longobardi, ai Bizantini o ai Saraceni. Negli scavi archeologici sono state raccolte alcune monete: un tari aureo con legenda cufica di Gisulfo I e parecchie monete bizantine del IX, X e XI secolo, degli imperatori Basilio I, Leone VI, Romano I Lecapeno, Costantino VII Porfirogenito... Sui muri diruti e sulle fondazioni della vecchia fabbrica fu alzato il presidio castellare normanno. Un documento del 1119 ci d\u00e0 piena contezza della presenza dei Normanni all'interno del Castello. Grazie ad una carta di Emma d'Altavilla che, stando in Santa Severina, donava le decime del Feudo di Sannicandro di Bari all'Abate Guarino dell'Abbazia di San Michele Arcangelo di Montescaglioso, alla condizione che lo stesso Abate inviasse un Cappellano a celebrare messa all'interno della cappella di San Nicola di Bari, da poco, \"i\"ntus\", al Castello costruita. Il toponimo San Nicandro, riferito al solo Maniero, comincia a comparire nei documenti e a fagocitare anche il borgo, che nel frattempo si sviluppa intorno alla sede castellare e che conserva ancora per breve tempo il nome di Siziro di Bari. Un'ulteriore menzione del 1134, informa della donazione di una chiesetta \"Madonna di Torre\", posta a 2.700 m ad oriente del borgo sannicandrese, a favore dell'Abbazia di Cava dei Tirreni. Nel 1146, un falso in forma di originale, d\u00e0 piena descrizione del sito di Sannicandro di Bari, che in alcune sue zone conserva ancora il toponimo Ziziro o Siziro: vi \u00e8 il Castello, che intanto \u00e8 diventato a otto torri, con cortina quadrilatera irregolare e fossato; all'interno vi \u00e8 la cappella di San Nicola, il borgo circonda il Maniero; la chiesetta di San Pietro \u00e8 posta fuori le mura sulla strada \"Via Vecchia Altamura\"\"; la chiesetta della Madonna di Torre in Siziro di Bari; la chiesetta di San Giovanni Evangelista sempre in Siziro di Bari, dove oggi sorge la Scuola Elementare. Nei documenti vescovili del 1172 della diocesi barese il toponimo Siziro non compare pi\u00f9, ma \u00e8 trascritto unicamente il nome San Nicandro. Il che significa che quest'ultima dizione dal Castello ha ormai fagocitato, a questa data, prima il borgo e poi l'intero territorio. All'inizio del XIII secolo il Castello viene ampliato, in ragione di diverse e nuove funzioni. Si costruisce un nuovo palazzo. con scuderie e magazzini, con un nuovo fossato e nuovi portali d'ingresso. Al centro di un sistema viario strategico e di un Feudo notevole per la produzione agricola e gli allevamenti, il Castello si trasforma in una vera e propria Grangia, con compiti di approvvigionamento per i Crociati in Oltremare. Nel periodo angioino la vita del Feudo di San Nicandro di Bari continua, con una serie di Custodi all'interno del Castello, fino al 1 novembre 1304, quando il Re Carlo II, ultimata l'epopea crociata, lo dona per intero alla Basilica di San Nicola di Bari. Dopo secoli di titolarit\u00e0 e di gestione del Castello e del Feudo di San Nicandro da parte del Capitolo di San Nicola di Bari, nel 1967 il Comune di Sannicandro di Bari acquista la struttura castellare, ormai completamente stravolta rispetto al suo assetto originario normanno-svevo, per la somma di 10.500.000 Lire.\nA Sannicandro di Bari nel 1773 vivevano 1974 abitanti, la maggior parte dei quali aveva la propria abitazione nelle immediate vicinanze del Castello.\nUna fonte di guadagno per San Nicandro derivava dall'allevamento di 10.000 animali ovini e suini.\nDai documenti risulta che il territorio di San Nicandro di Bari, agli inizi dell'Ottocento, su 5000 ettari complessivi era coperto per circa il 12% da vigneti, per il 63% da seminativi, per il 13% da orti e per il 25% da boschi. Significativa era la presenza di uliveti e mandorleti.\nV'era quindi sufficiente spazio per il pascolo. Gli animali erano portati ogni mattina nei boschi. Al tramonto venivano condotti nel paese ove vivevano a stretto contatto con la gente, nelle stesse case. I liquami degli animali e delle persone confluivano in un fosso addossato alle mura del Castello, ricavato dall'antico fossato, munito di due bocche, da cui poi nei mesi estivi venivano estratti e trasportati nei campi i liquami e i residui con funzione di concime.\nAll'esterno dell'abitato intanto cominciavano i lavori della nuova Chiesa Matrice.\nMonumenti e luoghi d'interesse.\nArchitetture civili e militari.\nCastello normanno-svevo.\nNel comune di Sannicandro di Bari esiste in mezzo all'abitato l'antico Castello, circondato da una strada fiancheggiata da abitazioni private. La sua storia documentata \u00e8 soprattutto legata al mondo normanno ed inizia nel 1119, con l'attestazione di Emma d'Altavilla, che all'interno del presidio di prima dominazione normanna fa costruire la cappella palatina di San Nicola di Bari, nell'angolo di nord-ovest. Un ulteriore documento del 1134, periodo regnicolo, assegna le funzioni di Castellano ad un certo Guido da Venosa. \u00c8 il momento di costruzione del Palazzo, delle quattro torri centrali rompitratta a rinforzarne le cortine, del nuovo portale rivolto a levante e del fossato con ponte levatoio. Nel 1800, in un lato di questo Castello ed attaccato alle sue mura, vi era l'antico fosso dove defluivano le acque delle diverse strade interne, in particolare quelle che venivano dalla strada dell'Ospedale.\nQuesto fosso un tempo a cielo aperto, fu ricoperto da una volta. In esso esistevano canali di scolo attraverso i quali le acque confluivano, con due bocche, per poterle recuperare come da cisterne. I liquami che vi si raccoglievano per l'intero anno, putridi e malsani, emanavano esalazioni \"mefitiche\", e in estate si mettevano in fermentazione.\nLe esalazioni erano cos\u00ec micidiali che sarebbero state in grado di far mancare la vita all'istante, respirando vicino alle bocche.\nPerci\u00f2 nonostante la quota elevata del Comune, gli abitanti erano soggetti a malattie infettive endemiche.\nNel marzo del 1816 gli Amministratori chiesero che questo inconveniente fosse eliminato e l'ingegner Gimma, con un consigliere di Intendenza, esamin\u00f2 l'abitato per trovare la soluzione. Il Castello di Sannicandro di Bari sorge nella zona medievale del Paese, tra le caratteristiche case a scalinata esterna. Il fossato, risalente al periodo svevo, \u00e8 stato colmato e trasformato in strada nel 1836. Il Castello \u00e8 composto di due parti distinte messe l'una nell'altra, costruite in epoche diverse, quella Normanna e quella Sveva. Precedentemente, nello stesso sito, insisteva una struttura difensiva quadrilatera con quattro torri d'angolo a pianta circolare, di attribuzione bizantina, per la serie di monete coniate a Bisanzio e reperite all'interno delle mura di trincea sottostanti alle alzate normanne. Il recupero negli scavi archeologici di un tari aureo con legenda cufica di Gisulfo I e di monete degli imperatori d'Oriente dal IX all'XI secolo confermano questa realt\u00e0 storica. L'importanza strategica del sito era rilevante, al centro di un sistema viario che realizzava i tragitti pi\u00f9 brevi e pi\u00f9 comodi da Bari verso i Centri Urbani pi\u00f9 importanti dell'intera Area, quali Salerno e Matera, grazie alla cosiddetta \"\"Via Vecchia Altamura o Via delle Murge o delle Crociate\". \u00c8 ormai acclarato che la vita storica del Castello di Sannicandro di Bari inizia nel 1119, con la prima documentazione che lo riguarda, quella di Emma d'Altavilla, figlia del Gran Conte Ruggero di Sicilia e sorella del Re Ruggero II. Nel \"Catalogus Baronum\", nelle edizioni del 1150 e del 1168, il Maniero \u00e8 censito per 10 cavalieri alla pesante e per 20 in caso di guerra. Una piazzaforte formidabile dunque, con funzioni di sentinella sul territorio e soprattutto sulla citt\u00e0 di Bari, che non aveva ancora realizzato il dominio regnicolo normanno nel suo \"animus\"\" levantino-bizantinofilo, di piena autonomia mercantile. Nel 1168 Custode del Castello \u00e8 Guglielmo De Tot. Definito \"Magister\" in un articolo di Pasquale Cordasco relativo ai falsi medioevali, titolo reperito, grazie alla lampada di Wood sul tergo di una copia della pergamena di donazione del Castello di Gioia del Colle, da parte di Riccardo Siniscalco, alla Basilica di San Nicola di Bari. Per tutto il periodo normanno la storia castellare \u00e8 abbastanza chiara e documentata, ma nel periodo svevo le carte improvvisamente tacciono e la struttura castellare scompare dalla memoria delle vicende storico-sociali. Eppure la fase di ampliamento dell'intero complesso \u00e8 certamente da attribuire al periodo svevo-federiciano. Non si trovano riscontri del Castello nei documenti imperiali, n\u00e9 si pu\u00f2 pensare che l'opera di ampliamento possa aver avuto come committente un Signore locale. \"L'intera impiantistica, 1168-1212, a partire da Guglielmo De Tot fu realizzata con una spesa notevolissima e con l'utilizzo di maestranze specifiche Cistercensi... Un impegno economico cos\u00ec rilevante poteva essere sostenuto da un unico altro soggetto diverso da Federico II: un ordine cavalleresco\". Un solo documento d'epoca sveva, un falso in forma di originale, datato 1225, attribuisce la giurisdizione delle Chiese sannicandresi all'Arcivescovo Andrea III con le relative decime, che da quest'ultimo verrebbero confermate al Monastero di San Michele Arcangelo di Montescaglioso. I documenti ricompaiono stranamente nel periodo angioino, con una serie di Custodi del Castello e conduttori del Feudo. A partire dal dicembre 1269 abbiamo ;Iverio De Mignac; Giovanni De Confluentia; Guido De Arcellis;; Egidio Da Capua; Vincenzo Picardi; Roberto De Saccavilla; Anselmo De Caprosia. Nel 1272 Guillaume de Beaujeu, all'epoca Precettore Templare di Puglia, chiede a suo cugino Carlo I d'Angi\u00f2 la restituzione delle terre Templari in Sannicandro di Bari, in quel tempo detenute illecitamente dal custode angioino del Castello Giovanni di Confluentia. In due documenti, sempre angioini del 1277 e del 1279 si parla del Castello di Sannicandro di Bari come di \"Palatii nostrii\" e di \"Palatii regii\", a ribadire la titolarit\u00e0 ai re d'Angi\u00f2 del Castello e del Feudo. Alla fine delle Crociate la funzione del Castello \u00e8 esaurita e Carlo II d'Angi\u00f2 lo dona alla Basilica di San Nicola di Bari. La donazione del Re angioino chiude l'epopea castellare, esattamente da dove era cominciata, da San Nicola di Bari. Dal 1304 la gestione del Feudo \u00e8 direttamente sostenuta dai Monaci, salvo un breve periodo tra il 1300 e il 1400. Quando, a seguito dei torbidi, con la discesa nel Regno di Luigi d'Ungheria e la fuga in Provenza della Regina Giovanna I, il Castello sembrerebbe assegnato ai Grimaldi di Monaco. Lo scudo araldico quattrocentesco fusato sul portale di levante proverebbe la veridicit\u00e0 di una tale segnalazione. Ma mancano altri elementi probatori. Con l'avvento del Regno d'Italia e a partire dal 1863, come attestato dalla data incisa sulla chiave d'arco di un portale d'ingresso, si d\u00e0 inizio ai lavori di stravolgimento dell'intero impianto, con la trasformazione del Maniero in una serie di soprani e sottani da affittare a privati per abitazioni ed esercizi commerciali.\nIl monumento ai Caduti.\nSituato in piazza Unit\u00e0 d'Italia (una volta Parco della Rimembranza) \u00e8 dedicato ai 127 militari sannicandresi caduti durante la prima guerra mondiale e la seconda guerra mondiale. Eretto nel 1929 su iniziativa di don Cosimo Losurdo su progetto dell'architetto barese Saverio Dioguardi. La campana, detta Augustea, che pende dall'alto del monumento fu realizzata con il bronzo dei cannoni austriaci.\nAltri monumenti e lapidi.\nLa pi\u00f9 antica lapide \u00e8 quella che era fissata nel muro che chiude il grande portale esterno del castello. In essa \u00e8 trascritta in latino una sentenza del re Filippo III di Spagna, dell'anno 1602, contro il conte di Conversano Antonio Acquaviva d'Aragona, il quale pretendeva far da giudice nelle cause fra gli abitanti della baronia. Approfittando sull'ignoranza del popolo minuto, scrisse sulla lapide \"Per allestire il banchetto ai numerosi operai che lavorarono per la costruzione del castello, furono spesi 100 ducati (\u00a3 425) di solo prezzemolo\". Ora la lapide si trova negli scantinati del castello normanno-svevo. Una seconda lapide gi\u00e0 apposta sul frontale del vecchio municipio, ora sul retro del monumento ai caduti, ricorda i tre sannicandresi Nicola Caputo, Giovanni Riccardi e Tommaso Del Re, caduti nell'imboscata di Dogali, nella colonia Eritrea il 26 gennaio 1887 durante la guerra coloniale. Accanto alla predetta lapide, sempre sul retro del monumento ai caduti, \u00e8 stata collocata una lapide in memoria dell'alpino della Julia Pasquale Mauro Scalera, concittadino, deceduto a causa di un incidente in attivit\u00e0 di addestramento sul Montasio il 20 settembre 2007.Nel cimitero sorge il monumento ossario per gli ottantanove cittadini vittime del bombardamento aereo subito da Sannicandro la notte tra il 25 e 26 giugno 1943. Fu progettato dall'ingegnere Domenico Lobalsamo. A ricordo del tragico evento sono collocate anche una lapide ed una croce su un basamento di marmo in largo Carmine, ove sorgeva la vecchia Chiesa del Carmine, e un monumento in Piazza Caduti 26 giugno (Spirito Santo) con i nomi delle vittime.\nL'ultimo monumento, in ordine cronologico, \u00e8 quello dedicato a San Nicandro vescovo di Myra, collocato in piazza Cesare Battisti. La statua bronzea ha le fattezze delle antiche statue greche e il piedistallo, con la scritta San Nicandro Vescovo di Myra in italiano e greco, racchiude le preghiere che i sannicandresi hanno scritto al santo e vuole rappresentare il mare, simboleggiando l'unione tra oriente e occidente. L'opera \u00e8 stata eseguita dallo scultore Vito Sabini sulla base dei disegni di mons. Giacomo Giampetruzzi, ed \u00e8 stata inaugurata il 5 novembre 2005 (giorno della memoria del santo) alla presenza di S.E. Chrysostomos Kalaitsis, attuale vescovo di Myra e di monsignor Francesco Cacucci, arcivescovo di Bari-Bitonto.\nArchitetture religiose.\nChiesa di Santa Maria Assunta.\nFuori del paese esisteva l'antica chiesa dedicata all'Assunta della lunghezza di 13 metri e larghezza metri 10 circa, chiaramente insufficiente a contenere la popolazione che, specialmente durante le feste, vi accorreva numerosa per partecipare alle sacre funzioni.\nA Sannicandro oltre a quelle interne c'erano diverse chiese poste fuori dell'abitato: la chiesa di San Gio-vanni, la chiesa di Santa Maria delle Grazie, la chiesa di Santa Maria di Torre, la chiesa di Santa Maria della Piet\u00e0.\nNel 1815 le cose cambiarono radicalmente, perch\u00e9 si cominci\u00f2 a parlare di una nuova chiesa. In quell'anno il comune di Sannicandro affid\u00f2 all'architetto Giuseppe Gimma l'incarico di fare i disegni di una nuova chiesa; questi assunse anche la direzione dei lavori avvalendosi dell'opera dei maestri muratori Francesco Schiavulli e Michelangelo Squicciarini sotto la garanzia fideiussoria di Antonio Mossa. L'architetto Giuseppe Gimma si trovava a Sannicandro perch\u00e9 era stato incaricato dall'Intendenza di progettare il ripristino degli argini ad uno dei laghi che circondavano il paese. Negli anni 1815 e 1816 si dedic\u00f2 come progettista e direttore dei lavori alla costruzione della Chiesa Matrice.\nQuasi tutta la chiesa \u00e8 stata costruita in pietra viva ricavata dalle cave esistenti nel territorio e non in tufo, in quanto questo materiale era ritenuto pi\u00f9 costoso.\nChiesa del Carmine.\n\u00c8 la seconda chiesa principale di Sannicandro di Bari. L'attuale chiesa \u00e8 la ricostruzione della vecchia, voluta dal canonico Leonardo Carnicella, al quale \u00e8 dedicata una via del paese, che fu distrutta dal bombardamento aereo che colp\u00ec Sannicandro nella notte tra il 25 e il 26 giugno del 1943 e che era ubicata nelle vicinanze del Castello normanno-svevo, in Largo Carmine, ove oggi sorgono una lapide ed un monumento. La nuova Chiesa sorge infatti nella zona tra la via per Adelfia e la via per Bari.\nCol contributo dello Stato e dei cittadini la Chiesa del Carmine, sorta nel 1651, \u00e8 stata ricostruita, come detto, in luogo diverso, ed aperta al culto dal 21 dicembre 1958, ed \u00e8 stata elevata a Parrocchia, diventandone la seconda di Sannicandro.\nSolo l'Immagine della Madonna rest\u00f2 intatta: il 16 luglio \u00e8 portata in processione, seguita da una moltitudine di fedeli.\nIl 26 ottobre 2015 il parroco Don Francesco Gramegna in una solenne celebrazione presieduta da sua eccellezza Francesco Cacucci, cede la parrocchia nelle giovani mani di Don Stefano De Mattia, precedentemente viceparroco a Palo del Colle. Don Francesco il 20 novembre sar\u00e0 ordinato arciprete nella parrocchia \"Santa Maria Assunta\" in Cassano delle Murge.\nSociet\u00e0.\nEvoluzione demografica.\nMolta popolazione sannicandrese \u00e8 emigrata all'estero verso citt\u00e0 come Toronto (Canada), New York e Germania\nCultura.\nQualche decennio fa a Sannicandro di Bari, c'era una scuola superiore denominata \"agraria\" per il tipo di indirizzo e di specializzazione che forniva come lo si pu\u00f2 anche notare dalla conformit\u00e0 del territorio prevalentemente adatto ad ospitare oliveti e vigneti.\nRicordiamo un detto popolare della fine del Settecento: \"I sent' daff\u00e8or, e i puorc da jind\" per indicare che alla fine del Settecento a Sannicandro, c'erano gli animali da cortile nelle case degli abitanti: maiali, capre e conigli, come in tutto il meridione d'altronde, e le chiese maggiori, fuori dalle mura interne.\nCucina.\nCicerchie.\nLa cicerchia (i gnagnaul) \u00e8 un legume molto citato a Sannicandro, un legume prezioso che ha il sapore un po' di ceci, un po' di fave ed un po' di lenticchie. Si mangia bollita, condita con olio d'oliva abbondante. Si conserva secca e si mette a bagno almeno 12 ore prima della cottura (con un cucchiaio di sale o meglio di bicarbonato). Pu\u00f2 essere preparata con un brodo di cotica o fatta stufare con mezza cipolla, una carota, sedano, aglio e tre cucchiai abbondanti del nostro olio di oliva.\nInvoltini.\n\u00c8 un piatto che si prepara con le interiora di agnello: fegato, cuore, polmone, retina e budelline.\nOrecchiette con le cime di rape.\nPiatto a base di orecchiette con aggiunta di \"cime di rapa\" (racemi ancora non fioriti della Brassica campestris, variet\u00e0 cymosa) e talvolta di piccoli pezzi di mollica di pane soffritta.\nFeste religiose.\n\"4 e 5 novembre\"\nRiscoperta da qualche anno per l'interessamento di Mons. Giacomo Giampetruzzi e del Parroco, Don Nicola Rotundo, la memoria di San Nicandro onora il primo Vescovo di Myra (cattedra del pi\u00f9 noto San Nicola) ordinato dal Vescovo Tito, discepolo di San Paolo, martirizzato per volere del governatore Libanio. Il Santo ha dato il toponimo al nostro paese. Da qualche anno nella Chiesa Matrice \u00e8 gelosamente custodita una reliquia di San Nicandro, proveniente dalla Diocesi di Roma. L'esatta memoria liturgica cade il 4 novembre, ma la concomitanza con la memoria di San Carlo Borromeo, rende opportuno il rinvio della solenne concelebrazione eucaristica presieduta per tradizione consolidata da un vescovo, al giorno successivo, e vede la presenza di una delegazione della Chiesa Ortodossa, guidata dal rispettivo Vescovo. La presenza degli ortodossi indica la vocazione ecumenica della festa, in quanto San Nicandro, al pari di San Nicola \u00e8 venerato anche nella Chiesa Orientale. Suggestivi i canti e le preghiere \"vespri\" che gli ortodossi rivolgono al Santo il 4 novembre, al termine delle quali si tiene un momento conviviale semplice ma sentito tra la comunit\u00e0 parrocchiale e la comunit\u00e0 ortodossa, specie rumena, presente in paese.\nLa Quarantana.\n\"(mercoled\u00ec delle Ceneri)\" La tradizionale processione che annuncia la fine del carnevale. \u00c8 tipica la figura di \"Arunz\", fantoccio per l'appunto simbolo del carnevale, che viene portato in processione per le strade cittadine e poi bruciato in piazza.\nLa Madonna di Torre.\n\"(luned\u00ec dell'Angelo)\" La Madonna di torre \u00e8 una piccola chiesa situata nella campagna limitrofa al paese. Durante il luned\u00ec dell'angelo viene portato in processione per le vie cittadine un quadro raffigurante la Madonna. L'occasione \u00e8 buona, data la stagione, per organizzare una scampagnata nei pressi della chiesa.\nSan Giuseppe.\n\"(ultima domenica di giugno)\" Sicuramente la festa religiosa pi\u00f9 importante del paese. Tradizionale \u00e8 la processione della domenica mattina, dove il Sindaco consegna alla statua del Santo patrono le chiavi della citt\u00e0 affidandone la protezione e il patrocinio, simbolo tangibile della profonda venerazione della popolazione verso il patrono. \u00c8 divenuto ormai una consuetudine, il lancio di un pallone aerostatico al termine della processione come anche la manifestazione pirotecnica che normalmente si svolge alla fine della giornata, degna conclusione della celebrazione.\nL'abitino dei Quattro Cantoni e la Madonna del Carmine.\n\"(15 e 16 luglio)\" Nel contesto della festa religiosa della seconda parrocchia sannicandrese, il Carmine, per l'appunto, si inserisce la manifestazione dell'abitino dei Quattro Cantoni, meglio conosciuta come \"U Pizz'kell\u00f2\". Questa manifestazione ha origini antiche. Nei decenni scorsi si svolgeva al termine delle fatiche dei campi, ed era un modo per attirare l'attenzione delle ragazze. Il gioco consisteva e consiste tutt'oggi nel realizzare una piramide umana, composta da nove persone che deve avanzare su un percorso rettilineo. I \"Quattro Cantoni\" sono le quattro contrade del paese (ossia Assunta, Torre, Carmine e Castello) che si sfidano in gare ad eliminazione diretta. Rimarr\u00e0 solo una contrada che sar\u00e0 la trionfatrice del Pizz'kello!La Madonna del Carmine \u00e8 anche memoria storica, legata alla notte tra il 25 e 26 giugno del 1943 (testimonianza dell'accaduto) nella quale squadroni di bombardieri inglesi devastarono con lancio di due bombe, l'inoffensiva comunit\u00e0 sannicandrese, provocando la morte di 87 concittadini. Fu distrutta anche la Chiesa del Carmine... solo l'Immagine della Madonna rest\u00f2 intatta: il 16 luglio \u00e8 portata in processione, seguita da una moltitudine di fedeli.\nFesta dell'Assunta.\n\"(14 e 15 agosto)\" Una grande fiaccolata si snoda dalla Chiesa Madre alla Sacra immagine scultorea della Madonna dell'Assunta in via Diaz. Nelle stradine del paese vengono allestiti piccoli altari devozionali.\nFesta della Madonna delle Grazie.\n\"(7 settembre)\" Questa festa rientra nella tradizione come momento di aggregazione rionale. \u00c8 famosa soprattutto per l'arrosto alla brace del \"pezzetto\", dei fegatini e della salsiccia, che sono degustati lungo la strada che porta all'omonima chiesetta.\nFesta della SS. Croce.\n\"(quarta domenica di Settembre)\" Molto simile alla festa patronale e allestita dal Comitato Feste Patronali. La festa prende avvio dal momento in cui padre Balsaniello, era il 27 settembre 1731, don\u00f2 una particella della Santa Croce di Cristo alla Chiesa del Purgatorio che divent\u00f2 cos\u00ec del Crocifisso, in quanto la Sacra Reliquia fu incastonata in una teca posta in un crocifisso in argento. Da quel momento il Crocifisso \u00e8 portato in processione e, al centro del paese, \u00e8 innalzato dal Parroco a protezione degli antichi quattro cantoni di Sannicandro. La leggenda narra di un padre francescano Balsaniello il quale era diretto verso Gioia del Colle. Durante il cammino, inizi\u00f2 a piovere ininterrottamente, il frate era a Sannicandro in quel momento e decise rapidamente di rifugiarsi in una chiesetta vicina. Vide che la pioggia era incessante e violenta, decise cos\u00ec di lasciare la reliquia in quella chiesa che da allora \u00e8 chiamata Chiesa della SS. Croce o meglio del Crocifisso.\nFeste religiose varie.\nOltre alle precedenti aventi ognuna una certa rilevanza e importanza, vi sono durante l'anno altre piccole feste religiose:\n\"(2 aprile)\" Festa di San Francesco da Paola svolta nella chiesa matrice dal terz'ordine francescano.\n\"(22 maggio)\" Festa di Santa Rita da Cascia con breve processione dalla Chiesa del Carmine al Crocifisso.\n\"(13 giugno)\" Festa di Sant'Antonio da Padova con processione e distribuzione del pane offerto ogni anno da alcuni devoti.\n\"(16 agosto)\" Festa di San Rocco. Altare allestito nel Crocifisso da alcuni devoti.\n\"(8 settembre)\" Festa della Madonna delle Grazie con processione sul carro floreale.\n\"(15 settembre)\" Festa di Maria SS. Addolorata con processione sul carro trionfale.\n\"(29 settembre)\" Festa di San Michele Arcangelo. In concomitanza con la festa patronale della SS. Croce, viene allestito nella chiesetta del Crocifisso un piccolo altare dedicato a San Michele e viene offerto ai fedeli il pane benedetto.\n\"(4 ottobre)\" Festa di San Francesco D'Assisi. La festa si svolge nella chiesa matrice offerta dal terz'ordine francescano.\n\"(7 ottobre) \" Festa della Madonna del Rosario con processione.\n\"(13 dicembre)\" Festa di Santa Lucia con processione sul carro floreale.\nSagre.\nSagra delle olive.\n\"(seconda domenica di ottobre)\" \u00c8 la festa che attira pi\u00f9 gente al paese, organizzata dall'associazione ARCI di Sannicandro di Bari. Nella piazza del castello vengono allestiti stand di olivicoltori. Vengono offerti ai visitatori degustazioni di olio e di altri prodotti locali. Il tutto \u00e8 accompagnato da musica con artisti famosi in campo nazionale. Da un paio d'anni, inoltre, durante la manifestazione si svolgono visite guidate al castello normanno-svevo nell'ambito del progetto \"I Princ\u00ecpi\"\nSagra delle Orecchiette.\n\"(Week-end prima della festa del Crocifisso)\" \nEconomia.\nL'economia del paese \u00e8 basata prevalentemente sulla coltura dell'olivo e sulla vendita dell'olio.\nAmministrazione.\nL'Ente \u00e8 guidato dal 7 giugno 2016 da Beppe Giannone, gi\u00e0 componente dell'amministrazione dimessasi a Luglio 2015, espressione della lista civica di centro sinistra Sannicandro Insieme, che \u00e8 prevalsa con il 35% circa delle preferenze sulle liste Sannicandro di Tutti, con Giovanni Turchiano sindaco (anche egli gi\u00e0 componente della giunta dimessasi a luglio 2015), Movimento Puglia per Sannicandro (Antonio Novielli candidato sindaco) e Movimento Cinque Stelle (Pasquale Lamacchia candidato sindaco).\nVengono eletti in consiglio tutti i candidati sindaco non eletti. Dal 28 luglio 2015 al 6 giugno 2016 l'ente \u00e8 stato guidato da Francesco Tarricone, commissario prefettizio, nominato a seguito delle dimissioni dell'ex Sindaco Novielli, definitive ed irrevocabili Il 23 luglio 2015, dopo il pubblico annuncio del 3 luglio 2015. L'amministrazione Novielli terminando anticipatamente il proprio mandato dopo 3 anni 2 mesi e 15 giorni \u00e8, ad oggi, l'amministrazione ad elezione diretta che ha espletato il mandato pi\u00f9 breve; il suo predecessore, Baccellieri, invece detiene il record di permanenza, dieci anni, essendo stato riconfermato dalle elezioni al termine del primo mandato.\nNella memoria di tutti il dott. Rocco Palma, sindaco democristiano della cittadina negli anni ottanta del '900, gi\u00e0 Direttore Sanitario del Policlinico di Bari, trasferitosi nel capoluogo, ma sempre presente agli avvenimenti pubblici sannicandresi, deceduto nell'Agosto 2012 e sepolto nella necropoli di Bari.\nSport.\n\u00c8 presente una squadra di calcio che attualmente milita in 1\u00aa categoria (A.s.d Real Sannicandro)"}
{"id": "35872", "revid": "124790564", "url": "https://it.wikipedia.org/wiki?curid=35872", "title": "Toritto", "text": "Toritto \u00e8 un comune italiano di abitanti della citt\u00e0 metropolitana di Bari in Puglia.\nGeografia fisica.\nParte del territorio, esteso su una superficie di circa 75\u00a0km\u00b2, sull'altopiano della Murgia si trova all'interno del parco nazionale dell'Alta Murgia, comprende terreni coltivabili (uliveti e mandorleti), i pascoli delle \"Regie difese\" e zone dove svernavano le greggi provenienti dall'Abruzzo; un tratturo passava a circa 7\u00a0km dal paese in direzione della frazione di Quasano.\nAltre aree dell'altopiano sono invece costituiti da terreni calcarei sassosi e interessati da fenomeni carsici: vi si trovano la voragine del Pulicchio di Toritto e la \"grotta di san Martino\".\nIl clima mite e il terreno fertile permettono la coltura dell'ulivo, del mandorlo e della vite, che vengono per lo pi\u00f9 destinati all'esportazione.\nStoria.\nLe origini del paese risalgono all'Alto Medioevo, forse intorno al IX secolo, sebbene la prima attestazione certa sia del 1069. Nel 1171 un documento dell'arcidiocesi di Bari testimonia la presenza di una parrocchia.\nIl nome \u00e8 di etimologia incerta: dalla radice di \"torus\" (\"altura\") o da \"tauretum\" (\"collina\"). Una leggenda locale riferisce invece il nome ad un torello bianco.\nLo stemma cittadino fu creato nel 1818, quando venne richiesto lo stemma civico di ogni comune del Regno delle Due Sicilie: in riferimento alla leggenda, vi fu inserita l'immagine di un toro.\nCi fu una proposta che voleva unire il comune di Toritto con quello di Grumo Appula e Binetto formando un nuovo comune ma alla fine il progetto venne abbandonato.\nMonumenti e luoghi d'interesse.\nIl paese si distende in una direzione nord-est - sud-ovest lungo la via principale, intitolata a Giuseppe Alberto Pugliese.\nVi si trovano due piazze, la \"piazza vecchia\" (piazza Vittorio Emanuele II), sulla quale si affaccia il medioevale \"Palazzo marchesale\" (o \"Castello marchesale\", attestato dal 1167), e la \"piazza nuova\" (piazza Roma, poi piazza Aldo Moro), alberata e con al centro una fontana dedicata ai caduti delle guerre mondiali.\nPresso la \"piazza vecchia\" si erge la Torre dell'Orologio con una porticina sulla via di Santa Maria, sul cui frontale \u00e8 scolpito in rilievo \"1564\".\nSociet\u00e0.\nEtnie e minoranze straniere.\nGli stranieri residenti nel comune sono . Di seguito sono riportati i gruppi pi\u00f9 consistenti:\nInfrastrutture e trasporti.\nFerrovie.\nLa citt\u00e0 dispone di un impianto ferroviario:\nAutobus.\nIl comune dispone di autobus gestiti dalla FAL e anche della linea Bitonto - Toritto della STP Bari.\nCultura.\nCinema.\nA Toritto \u00e8 stato girato nel 2000 il film \"Tutto l'amore che c'\u00e8\", diretto da Sergio Rubini, con l'attore barese Michele Venitucci e con Teresa Saponangelo e Margherita Buy: ambientato nella Puglia degli anni settanta, la pellicola descrive come l'arrivo di tre ragazze milanesi sconvolga la quiete del paese alterando le abitudini dei ragazzi del posto.\nEventi.\nAntivigilia di Natale (notte tra il 23 e 24 dicembre) \"La notte dei Fornai\", una tradizione di questua con squadre di suonatori e cantanti che girando per la citt\u00e0 al suono di fisarmoniche e chitarre, portano di casa in casa il suono della \"Pastorale\" e della \"Tarantella Torittese\".\nEconomia.\nCentro di tradizione agricola in particolare per la produzione di mandorle (Toritto ha la pi\u00f9 alta produzione in Italia in rapporto agli abitanti). La Mandorla di Toritto \u00e8 presidio Slow Food.\nA questa coltura si affiancano oliveti e vigne.\nGeografia antropica.\nFrazioni.\nL'unica frazione di Toritto \u00e8 Quasano, una localit\u00e0 di villeggiatura situata nell'altopiano delle Murge (a 380 m s.l.m.), a circa 11\u00a0km dal capoluogo comunale, popolata maggiormente nella stagione estiva. Vi si trovano una cappella dedicata alla Madonna degli Angeli, edificata prima del 1710 e l'omonima chiesa, costruita a partire dal 1872 e recentemente restaurata. \u00c8 un borgo che lambisce l'area naturale protetta dal Parco Nazionale dell'Alta Murgia, meta di escursionisti e amanti della natura. Le aree naturali prospicienti la borgata di Quasano hanno il livello di protezione e conservazione maggiore rispetto alla classificazione adottata nella cartografia dall'Ente Parco proprio in virt\u00f9 del pregio ambientale di cui si caratterizzano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nHa sede nel comune la societ\u00e0 di calcio ASD Toritto, che ha disputato campionati dilettantistici regionali ed \u00e8 attiva a livello giovanile. Invece, la Do.Ga. Toritto disputa tornei a livello amatoriale.\nPallacanestro.\nPer quanto riguarda la pallacanestro, l'AGSD Toritto disputa campionati sia a livello dilettantistico che giovanile.\nAltri sport.\nAltre societ\u00e0 sportive presenti sono:\nImpianti sportivi.\nI principali impianti sportivi sono:"}
{"id": "35876", "revid": "125933294", "url": "https://it.wikipedia.org/wiki?curid=35876", "title": "Turi", "text": "Turi (Ture IPA: in dialetto turese\", Thuriae\" importante citt\u00e0 peuceta) \u00e8 un comune italiano di abitanti della citt\u00e0 metropolitana di Bari in Puglia. Sorge sull'altopiano della Murgia, in un'area particolarmente vocata alla coltivazione della ciliegia ferrovia.\nGeografia fisica.\nTerritorio.\nIl territorio \u00e8 di natura carsica/calcarea e per questo ricco di doline, inghiottitoi, pozzi, grotte e un'ampia idrografia sotterranea da cui si alimentano numerosi pozzi. La parte settentrionale \u00e8 prevalentemente pianeggiante, mentre la porzione restante (pi\u00f9 dell'80% del territorio) si presenta collinare, con rilievi che superano i 300 I pi\u00f9 significativi sono Monte Ferraro (280\u00a0m), Monte Carbone (322\u00a0m) e Monte Zingaro (290\u00a0m). La casa comunale \u00e8 posta a 251\u00a0m, mentre il punto pi\u00f9 alto del centro cittadino \u00e8 rappresentato dal palazzo marchesale, posto a 262\u00a0m.\nIl centro abitato varia da un'altitudine minima di 230\u00a0m a una massima di 266\u00a0m. Proprio per questa caratteristica del territorio turese, \u00e8 presente anche una lama, la lama Giotta, che ha origine presso la Via per Conversano. Questa, durante i giorni di pioggia, si riempie d'acqua che viene trasportata fino alla pianura sottostante, se \u00e8 poca, oppure sino alla foce nel quartiere di Torre a Mare, se la quantit\u00e0 d'acqua \u00e8 maggiore.\nNonostante la presenza di alcuni boschi (Bosco Musacco, Bosco di Procida e Bosco di Monte Ferraro), la gran parte del territorio - circa 65\u00a0km\u00b2 - \u00e8 utilizzata a fini agricoli.\nClima.\nTuri \u00e8 situata in area collinare distante qualche decina di km dalla costa adriatica. Il clima \u00e8 di tipo sub-litoraneo, con inverni moderatamente freddi ed estati calde e asciutte. In inverno le nevicate sono deboli ma frequenti soprattutto a febbraio.\nSecondo la classificazione dei climi di K\u00f6ppen Turi appartiene alla fascia Csa ossia al clima temperati delle medie latitudini con stagione estiva calda (temperatura media assoluta del mese pi\u00f9 caldo non inferiore ai 22\u00ba) e prevalentemente asciutta.\nStoria.\nPreistoria.\nConsiderando la morfologia del territorio attraversato da ben due lame, e considerati i ritrovamenti di un\u2019industria litica, tipica del Paleolitico superiore nella grotta di S. Simone in una contrada conversanese limitrofa al bacino della lama Giotta, non deve essere difficile affermare che popolazioni paleolitiche di cacciatori e raccoglitori abbiano comunque frequentato e vissuto nel territorio turese.\nNel Neolitico la presenza \u00e8 documentata in prossimit\u00e0 dell'attuale abitato, ma anche in localit\u00e0 Frassineto dove si \u00e8 individuato un doppio fossato a protezione di un'area di 5000 m2 che avvalorerebbe l\u2019esistenza di un villaggio di capanne trincerato entro cui sono stati ritrovati frammenti di ceramica d\u2019impasto del neolitico.\nDi grande importanza \u00e8 uno dei pochi insediamenti eneolitici pugliesi dell\u2019et\u00e0 del Rame, verso Rutigliano in localit\u00e0 Lama Rossa in prossimit\u00e0 del \u201cLamone\u201d, antico solco erosivo e naturale percorrenza tra la costa e la murgia. I materiali rinvenuti hanno riguardato ceramica d\u2019impasto decorata a scaglie con cordoni o motivi impressi, e contenitori pi\u00f9 piccoli con impasto pi\u00f9 fine e motivi incisi.\nAll\u2019et\u00e0 del bronzo antico vanno invece ricondotti i siti individuati in localit\u00e0 Monte Ferraro, dai quali sono emersi importanti resti di primitive strutture abitative, a testimonianza dell\u2019inizio di una diversa organizzazione insediativa con la formazione di villaggi in posizioni dominanti e naturalmente difese. Sempre dello stesso periodo sono i siti in delle Masserie Annunziatella e Ospedale in localit\u00e0 Frassineto, e di Masseria Moretto in localit\u00e0 Trisore.\nDell'abitato peuceta e delle relative necropoli sono giunte testimonianze strutturali di grande interesse, quali antiche abitazioni, visibili in via Castellana Grotte, ma anche alcuni importanti corredi tombali in oro, argento, ambra, custoditi nei Musei di Taranto, Conversano e Bari.\nNel Museo Archeologico di Bari vi sono due pregevoli crateri attici uno a figure nere, rinvenuto nel 1932 in via Fiume attribuito al \u201cPittore di Priamo\u201d, l\u2019altro a figure rosse attribuito al ceramografo Nikoxenos, dal Beazlj nel 1963. \nSi sono rinvenuti anche vasi corinzi, laconici e ionici provenienti da altre zone della Grecia, ma anche vasi prodotti dalle colonie della Magna Grecia con cui vi erano rapporti commerciali nonostante i conflitti tra le popolazioni indigene e quelle stanziatisi a Taranto e lungo la costa calabro-ionica. Nel territorio di Turi sono inoltre documentati altri piccoli insediamenti peuceti in localit\u00e0 Trisore, presso masseria Moretto e a Frassineto, vicino alla Masseria Ospedale.\nEt\u00e0 contemporanea.\nTuri \u00e8 nota anche per essere stata luogo di reclusione, nel carcere cittadino, di tre personalit\u00e0 illustri dell'antifascismo: dal 1928 al 1933 Antonio Gramsci, che vi scrisse i \"Quaderni del carcere\" e le \"Lettere dal carcere\", dal 1930 al 1932 Sandro Pertini e nel 1926 il deputato comunista siciliano Francesco Lo Sardo.\nMolti anni dopo, nel 1993 dal carcere evase il boss della Sacra corona unita Francesco Leone.\nSimboli.\nStemma.\n\u00abD'azzurro, terrazzato di verde, alla quercia naturale col bove nero passante davanti\u00bb. Esso \u00e8 diventato lo stemma di Turi, perch\u00e9 la leggenda dice che i superstiti provenienti dall'importante citt\u00e0 peuceta di Thuriae videro nei pressi di Largo Pozzi un bove sotto una quercia, dove decisero di fondare il loro nuovo villaggio. Lo stemma risalente al 1581 \u00e8 lo stesso, ma in luogo dell'attuale corona torrellata dei comuni della Repubblica Italiana, reca la corona marchionale dei marchesi Moles. Inoltre il motto dello stemma era \u00abEx tauro civium fertilitas\u00bb, ossia \u00abDal toro la fertilit\u00e0 dei cittadini\u00bb.\nMonumenti e luoghi d'interesse.\nArchitetture civili.\nCentro Storico.\nBorgo Antico, tale quartiere situato nella parte centrale del paese, che corrisponde alla parte pi\u00f9 alta del centro abitato. Di antiche origini, esisteva gi\u00e0 dal XVI sec. Qui possiamo trovare il palazzo marchesale, all'inizio castello dei Moles e poi palazzo dei Venusio, a quasi 300 m s.l.m., il paese vecchio, con un caratteristico centro storico che conserva l'aspetto tipico dei piccoli centri mediterranei: le case piccole e raccolte, i muri bianchi di calce, le viuzze strette e lastricate, i caratteristici \"sottani\" e le edicole votive dedicate a vari santi, ma soprattutto a Sant'Oronzo o alla Madonna, la cappellina di San Rocco, pi\u00f9 lontana dal Borgo Antico e la Chiesa Madre o Matrice, la pi\u00f9 grande (a tre navate) risalente al XII secolo.\nPalazzo Marchesale.\nPresenta alcuni elementi di architettura normanna, risalenti ai tempi di Goffredo, nipote di Roberto il Guiscardo. \u00c8 stato sicuramente un castello medievale per la sua posizione al margine dell'abitato, e per il grande fornice d'accesso alla piazza interna ed \u00e8 situato a pi\u00f9 di 270\u00a0m. sul livello del mare. Durante i lavori di ristrutturazione, i nobili spagnoli Francesco e Beatrice Moles trasformarono nel XVI sec. la corte interna in piazza. L'attuale struttura presenta tutti gli elementi che caratterizzavano le costruzioni settecentesche. Il palazzo ed i corpi feudali di Turi, consistenti in circa duemila ettari di terra nel 1741 furono venduti dai Moles al Barone Ottavio Venusio di Matera che in seguito fu elevato al titolo di Marchese da Ferdinando IV di Borbone. Ha due corpi laterali, appena accennati, e un'altra zona basamentale in blocchi di pietra. Il piano nobile presenta ampie finestre aperte su balconi di stile barocco corredati da ringhiere bombate in ferro battuto. Il maestoso portale di gusto napoletano presenta lateralmente delle lesene ruotate in fuori e presentava, fino a qualche anno addietro, sulla trabeazione uno stemma lapideo araldico dei Marchesi Venusio in fregio. Al cortile interno, di notevole decoro, si accede da un grande androne.\nPalazzo Municipale.\nIl Palazzo Municipale nacque come sede del Collegio dei Padri Scolopi che vi si stabilirono nel 1645 grazie al lascito testamentario del benefattore notar Santo Cavallo; nel Palazzo furono ospitate anche le Scuole Pie, che impartirono l\u2019istruzione gratuita a tanti turesi fino al 1809, anno della soppressione. Tra gli insegnanti, oltre a illustri personaggi dell\u2019Ordine, si deve ricordare San Pompilio Maria Pirrotti. La Casa scolopica di Turi, inoltre, ebbe un ruolo di rilievo come sede del Padre Provinciale. Dopo i lavori di restauro, che ebbero inizio nel 1845 su progetto dell\u2019arch. Domenico Morea, il palazzo, dotato di una nuova facciata (quella attuale), venne adibito a sede comunale. Un prezioso elaborato grafico datato 5 agosto 1825, \"Pianto e Prospetto del Monistero delle Scuole Pie sito nel comune di Turi\", ritrae l\u2019edificio prima della trasformazione nella facies attuale. Esso era composto da due livelli principali e da un ammezzato, con accesso dalla Strada di Pozzi e volgeva l\u2019angolo alla Strada della Cattedrale. Al piano terra, oltre a due locali accessibili dall\u2019androne e al refettorio, erano situati prevalentemente i locali di servizio e le officine; al primo piano le aule per la didattica e le stanze per i laici e i sacerdoti. L\u2019edificio era interamente coperto con volte a botte, mentre il piano dei magazzini (i locali sottotetto) erano coperti con tettoie in legno. Dal documento del 1825 risulta che a quel tempo l\u2019edificio versava in pessimo stato, sia per i tetti che per i pavimenti, motivo per cui si rese necessaria la radicale trasformazione ad opera dell\u2019architetto Morea. In origine il piano nobile del palazzo era contraddistinto da una balconata e da loggia ad angolo, entrambe sostenuti da eleganti mensole simili a quelle di alcuni palazzi di Piazza Silvio Orlandi. Il complesso delle Scuole Pier, infine, cinto da giardini e da cortili nella parte sud, era dotato al piano terra di locali destinati ad attivit\u00e0 che ne garantivano il sostentamento autonomo, in alcuni casi a disposizione anche della cittadinanza, quali il frantoio, la beccheria, i caciolari e le stalle.\nTorre dell'orologio.\nOriginariamente si era pensato di sistemare l'orologio in una torretta sulla facciata del Municipio, ma poi per problemi di staticit\u00e0, si decise di erigere altrove, una vera e propria torre. La collocazione della Torre in stile liberty, evidente simbolo laico della cittadina, non fu casuale, ma ricercata. Infatti in virt\u00f9 del suo utilizzo doveva essere visibile da quanti pi\u00f9 punti d\u2019osservazione possibile. Cos\u00ec si scelse d\u2019erigerla a fianco della chiesa francescana di San Giovanni Battista, affidando la progettazione all\u2019architetto conversanese Sante Simone, e i lavori al mastro scalpellino turese Giuseppe Schettini, che la termin\u00f2 nel A. D. 1892. A questi si aggiunge l'importante opera della premiata fabbrica del Cav. Alfonso Sellaroli da Guardia Sanframondi (BN), artigiano e abile costruttore di \u201corologi da torre\u201d. Il progetto previde una torre snella, alta 14 metri. Il progetto fu sdoppiato in due fasi nettamente distinte, forse per ragioni economiche: la prima per la costruzione del basamento della torre (7 aprile 1891); la seconda relativa alla sola cella che doveva contenere la macchina dell\u2019orologio (5 gennaio 1892). Infine si provvide a collocarvi il tanto atteso orologio, creato a fine Ottocento dalla premiata fabbrica di orologi Sellaroli, di Guardia Sanframondi (BN), montato su un soppalco di legno posto in cima alla torre. Verso la fine dell\u2019800 i sofisticati ed originali meccanismi ideati dal Cav. Sellaroli, animavano i quadranti e le lancette degli orologi di numerose torri civiche italiane. La particolarit\u00e0 della macchina costruita per la torre di Turi, che la distingue dalle altre, \u00e8 quella di azionare non uno, ma bens\u00ec tre quadranti posti in direzioni diverse. Tutto ci\u00f2 contribuisce a renderla una tra le pi\u00f9 belle torri dell\u2019Orologio, della Terra di Bari. Nel 2009 il vecchio meccanismo \u00e8 stato adeguato con l\u2019applicazione di un servo motore ad impulsi per il telecomando delle lancette originali dell\u2019Ottocento e per consentire un perfetto sincronismo nella misurazione del tempo, di una centrale di pilotaggio per l\u2019orologio e di battenti elettromagnetici adatti per le campane esistenti, il cui caratteristico rintocco segna le ore e i quarti (gran suoneria all\u2019italiana).\nTr\u00e8ppizze e la chi\u00e0zze de le f\u00e8mmene.\nU Trepizze \u00e8 stata una piazza simbolo di Turi. Era un\u2019isola pedonale situata nell\u2019odierna piazza Aldo Moro, avente come dice lo stesso nome una forma triangolare. Storicamente rivestiva una funzione importantissima per lo svolgimento della vita cittadina in quanto, era posta in una posizione strategica per il controllo del traffico cittadino, ma consentiva anche ai cittadini di tener d\u2019occhio la torre dell\u2019Orologio e il tempo da essa scandito. Era la piazza degli uomini in quanto la sera mediatori, proprietari, contadini e braccianti si incontravano per parlare, discutere \u201cprem\u00e8tte\u201d (promettere il lavoro del giorno dopo), e stringere accordi e affari mediante stretta di mano. Nei primi anni 90\u2019 del 900 \u00e8 stata oggetto di modifiche urbanistiche che l\u2019hanno fatta divenire una penisola, perdendo la caratteristica triangolare, unendola con la villetta del Monumento ai Caduti. Anche le donne e le \"and\u00e8re\" la sera, si riunivano nella loro piazza, detta \u201cchi\u00e0zze de le f\u00e8mmene\u201d, oggi Piazza Antico Ospedale, per confabulare e \u201cprem\u00e8tte\u201d il lavoro del giorno dopo .\nSociet\u00e0.\nLingue e dialetti.\nIl turese (\"Ter\u00e8se\" ) \u00e8 un dialetto parlato nel comune di Turi appartenente al gruppo dei dialetti della Puglia centrale e come tale \u00e8 una variante della lingua napoletana. Si differenzia dal dialetto barese, inteso come dialetto parlato nella citt\u00e0 di Bari, per l'uso di vocali diverse: la prima coniugazione infatti, che in barese ha come terminazione la vocale \"-\u00e0\", in turese, come nella maggioranza dei dialetti murgiani, la terminazione risulta \"-\u00e8\" (per esempio, il verbo parl\u00e0 in turese diventa parl\u00e8). Di seguito \u00e8 mostrata una tabella che evidenzia le differenze tra i dialetti dei paesi dell'immediato circondario e il barese, rispetto al turese.\nCultura.\nScuole.\nNel comune sono presenti:\nQuestre prime tre sono raggruppate in un unico istituto comprensivo \"Resta-De Donato Giannini\". \nCinema.\nSono stati girati a Turi i seguenti film:\nEventi.\nFesta di sant'Oronzo.\nLa Festa patronale di Sant'Oronzo si svolge tra il 24 ed il 30 agosto.\nLa sera del 25 una suggestiva ed imponente processione di fedeli accompagna pregando, con candele votive, il busto del Santo Vescovo, dalla Chiesa Madre alla periferica Chiesa di Sant'Oronzo alla Grotta, attraversando in piena notte senza illuminazione il viale di cipressi del cimitero comunale.\nLa mattina del 26, alle prime luci dell'alba, molti pellegrini, raggiungono a piedi la grotta, per assistere alla messa votiva. Nella chiesa madre il Vescovo celebra la solenne Messa, e segue la Processione di gala del Santo per le vie del Paese. Alla processione vi partecipano, cavalcate in abiti storici, seguita da sbandieratori, dalle antichissime confraternite cittadine, dall'immagine del Santo e dalle autorit\u00e0, civili e militari. Il Busto del Santo portato il 25 alla grotta, viene eretto sulla torre lignea tutta decorata da maestri ebanisti locali fratelli Albano. La sera del 26 agosto il Carro Trionfale rientra in paese trainato da sei muli, tra ali di folla festante. In piazza il carro viene accolto da luminarie, lanci di fiori, palloncini, fuochi d'artificio e la musica delle Bande (quella di Turi, sul Carro, quella ospite sulla cassa armonica) che si danno \"battaglia\" a suon di note. Il 27 agosto avviene la discesa del santo dal Carro Trionfale con il rientro all'interno della chiesa Matrice. La sera del 28 agosto in conclusione dei festeggiamenti in onore di Sant'Oronzo vi \u00e8 una gara di fuochi pirotecnici, con l'assegnazione della migliore bomba d'apertura ed il miglior fuoco pirotecnico. Infine, per concludere i festeggiamenti la sera del 30 agosto si svolge un concerto di musica leggera.\nIl \"Passapassa\"/u \"passa passe\".\nLa mattina del 25 aprile nei pressi della Chiesa di San Rocco viene celebrata all'aperto la Messa tra ali di folla che seguono il rito. Dopo la benedizione la Confraternita dell'Addolorata sfila innanzi al cippo scolpito raffigurante l'Annunciazione e seguono i fedeli che tengono per mano i bambini con delle fasce di stoffa colorata al braccio segno della durata di legame con il padrino o la madrina, cantando per invocare la protezione della Madonna. Si compiono tre giri di processione intorno all'isolato della chiesetta.\nIl rito va compiuto dal padrino e dalla madrina insieme col bambino o la bambina per tre anni consecutivi, e pu\u00f2 fare da padrino solamente chi a sua volta \u00e8 stato \"passato\".\nIl rito ha forti analogie con l'omonima usanza molto pi\u00f9 arcaica in voga nel vicino comune di Rutigliano ove presso la chiesa rurale della SS. Annunziata si svolge per l'appunto il \"passa passe\" quale forma di comparaggio mediante l'uso di nastri variopinti. Pi\u00f9 anticamente, sempre a Rutigliano, un rito omonimo, ma pi\u00f9 ancestrale e profano, contemplava la cura delle ernie attraverso il \"passaggio\" (passa passe) dell'infermo fra cespi di lentisco fesso. Anche a Noicattaro la terza domenica di maggio, nella chiesa dell'Annunziata, si svolge tale rito.\nLa pratica di \"comparaggio\" da alcuni anni \u00e8 stata ripristinata presso la chiesa rupestre dell'Annunziata a Rutigliano, attualmente oggetto di restauro in corso. Tale evento si svolge il luned\u00ec di pasquetta.\nGeografia antropica.\nUrbanistica.\nIl paese, nonostante le sue dimensioni, \u00e8 diviso in alcuni quartieri: \"Paffend\u00e0lle\" che occupa tutto il territorio dietro la Scuola Media Statale Raffaele Resta e la Scuola Elementare Pietro De Donato Giannini e tutta la parrocchia della Chiesa della Santissima Maria Ausiliatrice; \"Pecora vecchia\" che occupa tutto il territorio vicino al Palazzo Marchionale e il Comune (Paese Vecchio, parte occidentale); \"Messina\" che occupa tutto il territorio alle spalle della Chiesa Matrice (Paese Vecchio, parte orientale) e \"Porta Rossa\" (o Sant'Elia) che \u00e8 situato a sud della citt\u00e0; \"Borgo Nuovo\" \u00e8 un quartiere situato nella parte settentrionale del paese, a nord di Via Casamassima. \u00c8 stato fondato nei primi anni del Novecento e vi troviamo la Torre dell'orologio ed importanti edifici pubblici quali, la scuola elementare e la scuola secondaria di primo grado, gemellata col comune sloveno di Sesana; \"Rione Casamassima\" che occupa la parte occidentale del paese, a sud di Via Casamassima; Infine \"Borgo Caduti\" che occupa la piccola zona presso la Villa dei Caduti.\nEconomia.\nL'economia turese \u00e8 imperniata sull'agricoltura e in particolare sulla cerasicoltura. Turi infatti \u00e8 leader nella produzione della qualit\u00e0 \"Ciliegia Ferrovia\", una variet\u00e0 particolarmente apprezzata all'estero per il suo ottimo sapore e per le sue doti di \"durezza\" che la rendono esportabile anche a lunga distanza. Il secondo fine settimana di giugno si celebra \"La Sagra della Ciliegia Ferrovia\" una manifestazione volta a promuovere e a valorizzare \"L'oro rosso di Turi\", con stand, mostre e manifestazioni culturali.\nAltre coltivazioni molto diffuse sono quelle del mandorlo, del percoco, dell'olivo e della vite sia per l'uva da tavola sia per la produzione di vino primitivo. Minori, ma comunque consistenti, sono le coltivazioni di albicocco, susino, cotogno e anche kiwi, fico e fico d'India.\nL'enogastronomia riflette la vocazione agricola del territorio: le ricette tipiche sono i \"tr\u00f2nere\", braciole condite con pomodori, peperoncino e cipolla, e la \"faldacch\u00e8a\", dolce a base di mandorle, insaporito con cannella, limone e marmellata di ciliegie o amarene.\nInfrastrutture e trasporti.\nLe principali infrastrutture stradali interessanti Turi, sono la Strada statale 172 dei Trulli e la SS 100 Bari-Taranto. La Stazione di Turi posta lungo la ferrovia Bari-Casamassima-Putignano \u00e8 servita da treni delle Ferrovie del Sud Est.\nSport.\nPallavolo\nCalcio a 5\nCorsa\nGo Kart\nCiclismo"}
{"id": "35895", "revid": "322321", "url": "https://it.wikipedia.org/wiki?curid=35895", "title": "Erchie", "text": "Erchie (\"Erchi\" in dialetto salentino) \u00e8 un comune italiano di abitanti della provincia di Brindisi in Puglia.\nLa cittadina \u00e8 situata nel Salento centro-settentrionale.\nIl comune di Erchie \u00e8 situato nel Salento in una posizione particolare, \u00e8 al confine delle tre province salentine di Brindisi, di Taranto e di Lecce nel cuore culturale di tale subregione. Ci\u00f2 si evince soprattutto dal peculiare dialetto salentino del comune, a tratti simile al leccese, con una forte impronta brindisina.\nGeografia fisica.\nErchie \u00e8 collocato su una pianura dell'entroterra brindisino, a 68 metri sul livello del mare.\nStoria.\nErchie, il cui territorio ha restituito reperti risalenti al neolitico, potrebbe essere stato un centro religioso, legato ad un luogo di culto del dio Ercole, dal quale avrebbe ripreso il nome di \"Hercolanum\" (o \"Heracle\"). Dopo la conquista romana, perse d'importanza per la vicinanza di \"Mandurium\" (Manduria) e soprattutto di \"Tarentum\" (Taranto). Nel I secolo d.C. compare con il nome di \"Hercle\".\nVerso il X secolo alcuni monaci basiliani crearono il santuario di Santa Lucia su un antico luogo di culto messapico sito in una grotta. Ai monaci basiliani si deve inoltre l'introduzione del culto di Santa Irene, oggi patrona della citt\u00e0.\nTra il XIII e il XIV secolo la sua popolazione continua a diminuire: nel 1377 sono attestati una ventina di abitanti e pi\u00f9 che un centro abitato si pu\u00f2 parlare di un casale rurale. Il toponimo nel frattempo si \u00e8 andato modificando da \"Hercle\" a \"Herchie\".\nIl ripopolamento del borgo inizi\u00f2 nel XVI secolo con l'arrivo di albanesi che fuggivano dai turchi, ma solo dopo il Seicento il numero degli abitanti crebbe in modo pi\u00f9 consistente.\nPass\u00f2 come feudo dai Montefuscoli, che ricostruirono il centro dopo le incursioni saracene, ai Mairo, ai Bonifacio, agli Albrizzi e ai Laviano che nel XVIII secolo fecero costruire il palazzo ducale.\nNel 1754 la popolazione contava poco meno di mille abitanti, dei quali 233 sparsi sul territorio rurale (\"foresi\"). Oggi la popolazione \u00e8 di circa 8500 abitanti.\nSimboli.\nDescrizione araldica dello stemma: \nSociet\u00e0.\nEtnie e minoranze straniere.\nGli stranieri residenti a Erchie al 31 dicembre 2019 sono 46 (16 maschi e 30 femmine) e rappresentano lo 0,5% della popolazione residente. La comunit\u00e0 straniera pi\u00f9 numerosa \u00e8 quella proveniente dalla Romania con il 34,8% di tutti gli stranieri presenti sul territorio.\nEconomia.\nErchie \u00e8 sempre stata un centro agricolo e tabacchiero. Notevole, come del resto in tutto il Salento,\nla produzione di olio d'oliva e varie qualit\u00e0 di vino tra le quali il Primitivo di Manduria, il Negroamaro e il Malvasia.\nInfrastrutture e trasporti.\nIl comune \u00e8 servito dalle strada provinciale 63 per Torre Santa Susanna e inoltre dalle strade provinciali 61 verso Oria e 64 verso il tratto Manduria-San Pancrazio Salentino della strada statale 7 ter Salentina.\nLa stazione ferroviaria di Erchie-Torre Santa Susanna, lungo la linea Martina Franca-Lecce operata dalle Ferrovie del Sud-Est, \u00e8 posta 3\u00a0km a sud dell'abitato. Attualmente il casello ferroviario \u00e8 sprovvisto di personale. Nonostante ci\u00f2, a seguito dell'acquisto da parte del gruppo Ferrovie dello Stato Italiane, \u00e8 in corso un'opera di riqualificazione dell'area, giacente in uno stato di degrado.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35899", "revid": "322321", "url": "https://it.wikipedia.org/wiki?curid=35899", "title": "Mesagne", "text": "Mesagne (\"Misci\u00e0gni\" in dialetto salentino) \u00e8 un comune italiano di abitanti della provincia di Brindisi in Puglia.\nSituato lungo la via Appia Antica, a 13 km a ovest del capoluogo provinciale, si trova nel Salento settentrionale ed \u00e8 con le sue 22 contrade fra i comuni pi\u00f9 popolosi ed estesi dell'intero Salento.\nInsieme alla vicina Ostuni, \u00e8 fra le citt\u00e0 della provincia di Brindisi in cui si riscontrano le maggiori tracce del barocco pugliese con numerosi esempi su edifici privati e religiosi. Molto caratteristico \u00e8 il centro storico, con viuzze strette e numerose abitazioni in calce bianca. Il perimetro del centro storico ha curiosamente la forma di un cuore.\nMesagne \u00e8 tra le 24 citt\u00e0 candidate al titolo di Capitale italiana della Cultura 2024 ed \u00e8 stata, tra il 2005 e il 2015, sede per le riprese di cinque film.\nGeografia fisica.\nTerritorio.\nMesagne \u00e8 situato nella pianura salentina e dista da Brindisi, 40 da Lecce, 58 da Taranto e 124 da Bari.\nIl territorio comunale \u00e8 pianeggiante, anche se il centro storico \u00e8 costruito su una collinetta. Si trova nell'entroterra ed \u00e8 abbastanza vicina sia al mare Adriatico, nel territorio brindisino (circa ), sia al mar Ionio, nel territorio leccese (poco pi\u00f9 di ).\nClima.\nMesagne si trova nella fascia del clima mediterraneo. Ciononostante, considerata la sua posizione geografica, la citt\u00e0 risente spesso sia di correnti gelide provenienti dai Balcani, che in inverno possono talvolta provocare estese gelate e/o moderate nevicate, sia da correnti calde provenienti dal Nordafrica, che al contrario fanno aumentare le temperature estive fin oltre i 40\u00a0\u00b0C, unitamente alla presenza di scirocco. Quest'ultimo pu\u00f2 talvolta comportare temperature insolitamente alte anche nel periodo invernale: ad esempio, si sono toccati i 22\u00a0\u00b0C lo scorso 10 gennaio 2016 e 23\u00a0\u00b0C il 15 febbraio dello stesso anno, con una minima di ben 17\u00a0\u00b0C.\nLa temperatura pi\u00f9 bassa mai registrata fu di -6,4\u00a0\u00b0C il 4 gennaio 1979, la temperatura pi\u00f9 alta mai registrata fu di 45\u00a0\u00b0C il 24 luglio 2007.\nNel corso dell'anno \u00e8 molto frequente la pioggia (nel 2018 si sono verificati 138 giorni di pioggia con un particolare picco in autunno/inverno). La nebbia \u00e8 invece pi\u00f9 comune in primavera e autunno, ma comunque mai troppo frequente.\nCome accade in quasi tutto il Salento, l'incastro del territorio tra due mari relativamente vicini tra loro e l'esposizione alle loro relative correnti comportano sia un elevato tasso di umidit\u00e0 sia la quasi costante presenza di vento, che talvolta soffia impetuoso per diversi giorni di fila con raffiche che raggiungono talvolta gli .\nSono riportati di seguito i valori climatici medi, con riferimento al 2018.\nStoria.\nI resti pi\u00f9 antichi nell'area di Mesagne risalgono al Paleolitico superiore. Gli uomini giunti in Puglia provenivano dal Nord Europa, ma a causa dell'era glaciale e quindi dell'irrigidimento del clima, erano migrati verso sud. In questo periodo gli individui vivevano come cacciatori-raccoglitori nella fertile pianura salentina. I resti successivi risalgono al Neolitico, grazie allo sviluppo dell'agricoltura e dell'allevamento e di conseguenza la nascita della sedentariet\u00e0, permisero lo sviluppo di organizzazioni sociali articolate. I resti successivi risalgono all'et\u00e0 del rame e all'et\u00e0 del bronzo, in questo periodo l'agricoltura venne rivoluzionata grazie a invenzioni come l'aratro, mentre i commerci si estendevano fino al Mare Egeo\nNel centro storico cittadino \u00e8 stato trovato un abitato dell'et\u00e0 del ferro appartenente agli Iapigi.\nFu un importante centro messapico (dal VI al III secolo a.C.), per la posizione strategica a met\u00e0 della strada che univa Oria al porto di Brindisi. Fu oggetto di una spedizione militare guidata da Archita di Taranto tra il 366 e il 360 a.C. Dell'et\u00e0 messapica restano una serie di sepolture rinvenute nel centro abitato. Durante il dominio romano il centro \u00e8 una delle numerose ville poste sulla via Appia. Nell'Alto Medioevo, con i Longobardi il borgo \u00e8 una villa rustica all'interno del feudo di Oria. Con i Normanni \u00e8 parte del Principato di Taranto. Nel XII secolo si registra la presenza di una piccola comunit\u00e0 greca e nel XIII secolo nei documenti di et\u00e0 sveva, sono presenti donazioni all'ordine Ospedaliero e dell'Ordine Teutonico.\nLo sviluppo della cittadina si \u00e8 avuto poi tra il 1500 e il 1600 grazie a ricchi feudatari, ai nobili e agli ordini monastico militari. In quegli anni la popolazione era di circa cinquemila abitanti. Nel XV secolo il Principe di Taranto, Giovanni Antonio Orsini Del Balzo, amplia il castello di Mesagne trasformandolo in residenza. Mentre il borgo si ampliava, iniziavano a prender luce opere di urbanizzazione come la nascita di un teatro, di un ospedale, la lastricatura delle strade. In pochi decenni furono edificati numerosi palazzi, caratterizzati da finestre ricche di modanature e di fregi, portali a bugnato, logge, colonne angolari, balaustre traforate.\nTra le attuali via Marconi e via Manfredi Svevo, esistevano fornaci dove venivano cotte le tegole che coprivano le abitazioni a \u201ctavolato\u201d e la Pistergula, una porta di piccole dimensioni da cui si poteva entrare o uscire dalla citt\u00e0, situata nei pressi dell'attuale chiesa di Sant'Anna.\nNell'attuale piazza Vittorio Emanuele II, nel largo compreso tra Porta Grande e la Chiesa dei Francescani, alla fine del Cinquecento si trovavano, le botteghe degli artigiani, conciapelle, maniscalchi e calzolai. Mesagne viene anche tristemente ricordata per essere stata capitale della Sacra Corona Unita, poich\u00e9 Giuseppe Rogoli, uno dei capi dell'organizzazione, abitava proprio qui.\nSimboli e onorificenze.\nI colori ufficiali della citt\u00e0 di Mesagne sono il giallo e il blu. Lo stemma di Mesagne viene descritto cos\u00ec: \u00abD'azzurro, all'albero di palma al naturale, terrazzato di verde ed accostato ai due lati da due piante di grano, con le spighe piegate all'esterno, pure al naturale\u00bb. Lo stemma porta la corona di citt\u00e0 in quanto questo titolo \u00e8 stato conferito nel 1999.\nMonumenti e luoghi d'interesse.\nArchitetture religiose.\nChiesa Madre.\nLa chiesa degli Ognissanti si risalta nella notevole architettura barocca di Mesagne. Dove si trova adesso si ergeva una chiesa bizantina risalente al X secolo e dedicata a San Nicola. Intorno al 1450 fu ristrutturata e dedicata a tutti i santi, per poi essere nuovamente ristrutturata intorno al 1580. Successivamente la chiesa croll\u00f2 il 31 maggio 1649 e venne ricostruita tra il 1650 e il 1660 dal sacerdote mesagnese Francesco Capodieci, dal frate Francesco da Copertino e dal chierico mesagnese Antonio Leugio. Gli attuali caratteri barocchi risalgono ai lavori dopo il terremoto di Nard\u00f2 del 1743. Nel 1766 venne trasformata la volta, ma si lasci\u00f2 la facciata seicentesca. Questa si divide in tre ordini sormontati da un timpano. Il primo ordine presenta sei pilastri di ordine ionico alternati con il portale cinquecentesco e quattro nicchie con le statue di San Bartolomeo, San Simone, San Taddeo e San Matteo. Nel secondo ordine si trovano sei pilastri di ordine corinzio insieme alle statue di San Giacomo Maggiore, San Giacomo Minore, San Filippo e San Tommaso. Nel terzo ordine vi sono, invece, quattro pilastri di ordine composito con le quattro statue di San Pietro, Sant'Andrea, San Giovanni Evangelista e San Paolo, due delle quali in delle nicchie e le altre due al di fuori. Nel timpano \u00e8 posto lo stemma di Mesagne in bassorilievo e su di esso le statue di quattro angeli con al centro la statua di Ges\u00f9, andata per\u00f2 distrutta da un fulmine sul finire dell'Ottocento. L'interno presenta una pianta a croce latina, con una lunghezza maggiore di 47\u00a0m, una lunghezza del transetto di 25\u00a0m e un'altezza di 24\u00a0m fin sotto la cupola. Alle spalle dell'altare maggiore sorge il presbiterio alzato di otto gradini con due scale laterali e sotto di esso si trova la cripta con alcuni resti della chiesa bizantina. La navata \u00e8 coperta da una volta ogivale, alleggerita da lunette che ospitano le finestre e all'incrocio con il transetto si trova la cupola. Delle paraste con capitelli corinzi scandiscono la navata e racchiudono le piccole cappelle laterali. Sul lato sinistro sono posti il pulpito e un ingresso laterale, mentre sul lato destro troneggia sulla cantoria un pregevole organo a canne del maestro Tommaso Mauro. Tra le tele di maggior rilievo vi sono l'Assunzione di Saverio Lillo da Ruffano, la Madonna del Carmine del napoletano Giuseppe Bonito e l'Adorazione dei pastori di Gian Pietro Zullo, Andrea Cunavi e Domenico Pinca.\nChiesa di Sant'Anna.\nLa chiesa di Sant'Anna venne costruita tra il 1683 e il 1699 per voto mantenuto dalla principessa Vittoria Capano, in seguito alla guarigione miracolosa del Principe De Angelis. L'architetto \u00e8 stato Francesco Capodieci, autore, tra l'altro, della chiesa madre, mentre decorazioni e stucchi portano i nomi di Pietro Elmo e Giuseppe Cino, protagonisti del Barocco leccese. La facciata si divide su due ordini, con colonne a tutto rondo e lesene angolari. Il portale, in carparo locale, \u00e8 decorato con motivi fitomorfi e teste di cherubini. Al di sopra, in un timpano curvilineo \u00e8 situato un medaglione, che in passato poteva ospitare lo stemma dei De Angelis o la dedica alla Santa. A decorare si trovano due registri con motivi vegetali e fruttiferi, oltre al cornicione, alle quattro nicchie e alla finestra centrale. L'interno \u00e8 composto da una navata unica, con un altare maggiore, tre laterali e due notevoli pulpiti lignei del Settecento. Si conservano una copia del Cristo deposto dalla croce del Veronese, attribuita al mesagnese Andrea Cunavi, e alcune statue in cartapesta dell'Ottocento.\nLa Basilica \u2013 Santuario della Vergine SS. del Monte Carmelo.\nLa costruzione di questa chiesa risale al IX secolo, originariamente dedicata al culto di San Michele Arcangelo con una precedente cripta paleocristiana al di sotto della navata. Dall'8 gennaio 1520 si stanziarono, invece, i carmelitani, chiamati dal sindaco Evangelista Malvindi, che non abbatterono l'antica chiesa sostituendola con un'altra barocca. Ci\u00f2 fu dovuto alle ingenti spese che supportarono per ricostruire il monastero. Nel 1975, dopo alcuni lavori di restauro, furono trovati sotto la pavimentazione alcuni pezzi di fondamenta con resti di decorazione pittorica provenienti, con molta probabilit\u00e0, da una villa di epoca romana. A qualche metro di distanza \u00e8 stata rinvenuta anche una struttura piramidale interrata, alta circa 4\u00a0m e larga 3\u00a0m, attraversata da tre architravi. Sarebbe attribuita a un granaio, per via di un recipiente a forma di vasca nel tufo, dove andrebbe riposta la farina. Dall'esterno la chiesa presenta una facciata romanica percorsa da scanalature culminanti ad archi ciechi trilobati (cos\u00ec come ai lati e sull'abside). Notevole il ricco portale con arco a sesto acuto decorato con motivi fitomorfi e, al centro, una lunetta affrescata con l'immagine della Madonna. La facciata laterale \u00e8 scandita da una sequenza di lesene, interrotte da una coppia di monofore cieche e due portali laterali, uno dei quali murato. All'interno si conserva solo una colonna con capitello corinzio dell'antico impianto romanico (su tre navate), in seguito a un rimaneggiamento barocco nella prima met\u00e0 del XVII secolo. Esso riguarda l'ampliamento della chiesa, la sistemazione delle cappelle laterali, con altari impreziositi da intarsi e da stucchi, e l'aggiunta di alcune tele di Diego Bianchi. Nell'area presbiteriale campeggia, al centro, l'immagine della Vergine del Carmelo con Bambino, opera di Francesco Palviso da Putignano.\nChiesa dei Santi Cosma e Damiano.\nLa chiesa dei Santi Cosma e Damiano \u00e8 stata costruita tra il XVII e il XVIII secolo sotto la confraternita della Santissima Concezione, che svolse un ruolo di cerniera tra il patriziato cittadino e il clero secolare. Furono influenzate da questa confraternita le pi\u00f9 importanti decisioni assunte dall'Universit\u00e0 di Mesagne, riguardanti le continue dispute con il potere feudale alla tutela degli antichi privilegi vantati dalla citt\u00e0. La chiesa originale croll\u00f2 nel 1722 per motivi indefiniti e in un documento del 13 novembre 1724 si rivelano il crollo della chiesa e la necessit\u00e0 di ricostruirla in tempi brevi. Ma la ricostruzione dur\u00f2 molti anni. In un documento del 1731, infatti, il regio ingegnere Pietro Vinaccia la descrive incompleta. Nel 1750 la chiesa fu decorata a stucchi e nel 1753 vi \u00e8 la donazione di due candelabri d'argento per l'altare da parte di don Pietro Carlo Riccio. La chiesa ha la singolarit\u00e0 di una pianta esagonale e di due porte sulla facciata, che si sviluppa su tre lati dell'esagono. Sull'altare troneggia la tela raffigurante i santi Medici, di scuola napoletana e risalente alla met\u00e0 del XVII secolo. Sono di artisti leccesi, invece, le statue dei due Santi che vengono portate in processione a settembre. Sono del Seicento anche due tele raffiguranti la Madonna del Cadmine e la Madonna Addolorata, poste rispettivamente nelle cappelle del Suffragio e del Crocifisso.\nChiesa di Santa Maria di Loreto.\nSi vuole che, prima della chiesa attuale, esistesse gi\u00e0 una cappella dedicata al culto della Madonna di Loreto. Padre Serafino Profilo, dell'ordine dei Riformati, racconta che il principe di Mesagne Gian Antonio Albricci era entrato in discordia con il vicer\u00e9 di Napoli e sua moglie Giulia Farnese fece voto alla Madonna di Loreto, promettendo di costruire una nuova chiesa. La promessa venne mantenuta e vi fece costruire anche un convento, dove nel 1615 si trasferirono gli Osservanti. Pochi anni dopo presero il loro posto i Riformati e nel 1630 fu completato il convento. Nel 1790 la chiesa venne abbellita di stucchi e l'immagine della Madonna di Loreto (datata al XVI secolo) fu posta sull'altare maggiore. Verso la fine dell'Ottocento si \u00e8 insediata in questa chiesa la Confraternita di Maria Santissima della Croce. All'esterno la chiesa si presenta priva di ornamenti di rilievo, mentre all'interno si trova a destra dell'altare una tela seicentesca di San Gaetano da Thiene, una tela dell'Immacolata sulla sommit\u00e0 e di Sant'Antonio da Padova sul secondo altare a sinistra. Queste tre sono di fra Giacomo da San Vito dei Normanni, mentre \u00e8 di frate Francesco da Martina la tela di San Sebastiano. Sul primo altare a sinistra, nella cappella del SS. Crocifisso, si trova il Calvario ligneo seicentesco del frate calabrese Angelo da Pietrafitta, il cui tabernacolo proviene dalla non pi\u00f9 esistente chiesa dei Cappuccini.\nChiesa di Santa Maria in Betlehem.\nL'origine di questa chiesa \u00e8 fatta risalire al 1526, quando nel mese di luglio la citt\u00e0 fu colpita da una terribile pestilenza abbattutasi nel Regno di Napoli. Vicino alla \"Porta Piccola\" si trovava un'antica cappella rovinata dal tempo e quasi priva del tetto, con un affresco raffigurante Santa Maria in Betlehem, alla quale si rivolsero i fedeli per mandare via l'epidemia. Una volta passata, nel 1528, i riconoscere mesagnesi restaurarono e ingrandirono la cappella, incorniciando la figura della Madonna. Successivamente, agli inizi del XVII secolo, la chiesa pass\u00f2 ai frati celestini, che dimoravano presso la piccola chiesa di San Bartolomeo. Il 19 maggio 1634, con la costruzione del monastero, venne dichiarato abbazia e per le condizioni in cui versava la vecchia chiesa venne demolita. I lavori di ricostruzione iniziarono nel 1662, per poi terminare nel 1738. Presenta una notevole facciata strutturata in due ordini, sormontati dal fastigio centrale, a sua volta affiancato da angeli e pinnacoli. Come i sei altari laterali, la facciata \u00e8 di evidente barocco leccese, vicino alla basilica di Santa Croce, con la quale condivide motivi del portale, certe sculture e le colonne. Queste proseguono con le lesene laterali e le tre nicchie nel primo ordine con le statue di San Celestino e San Benedetto, pi\u00f9 una sul portale. Nel secondo ordine \u00e8 posizionata in asse col portale una finestra riccamente decorata, affiancata da festoni e sculture di angeli. Ai lati della finestra sono poste altre tre coppie di colonne, nicchie e lesene e in asse con la finestra si erge un riquadro con bassorilievo di San Michele Arcangelo. In cima, ai lati del riquadro, concludono due statue di angeli e due pinnacoli. L'interno \u00e8 coperto da una volta a botte che si regge su una trabeazione di ordine dorico e sei lesene per lato. Si aggiungono cinque cappelle per lato sotto archi a tutto sesto, con sei altari barocchi, culminando nel presbiterio decorato con degli affreschi sulla volta.\nChiesa della Ss. Annunziata.\nLa chiesa della Santissima Annunziata \u00e8 stata costruita agli inizi del XVIII, tra il 16 ottobre 1701, quando ci fu la posa della prima pietra, e il 1715. Il 9 settembre 1716 i domenicani, in disaccordo con l'architetto Giuseppe Cino per la copertura tavolata, stipularono un nuovo capitolato d'appalto con il mastro architetto Angelo Guido e con i figli Francesco e Donato per la costruzione di una volta in muratura. L'opera termin\u00f2 intorno al 1720, ma non resse al terremoto del 1743, motivo per cui qualche tempo dopo fu mandato dalla Regia Udienza di Lecce l'ingegner Pasquale Margoleo per osservare i danni subiti. Nel 1745 fu affidato a egli stesso il compito di intervenire sull'edificio, ma nonostante le cospicue rendite non si riusc\u00ec a portare a compimento la costruzione di un campanile. All'esterno la facciata si divide in due ordini, con il portale affiancato da due coppie di nicchie e lesene, sormontato nel secondo ordine da un finestrone e un'altra coppia di nicchie. Vi sono due ingressi laterali e, sul lato posteriore un portale murato di gusto rinascimentale in tufo di carparo, facente parte della vecchia chiesa. La porta \u00e8 racchiusa tra due esili lesene e incorniciata da decorazioni naturalistiche. Questo portale \u00e8 opera dello scultore Francesco Bellotto, di Nard\u00f2 nel 1555, come riportato in un'iscrizione lungo lo stipite destro. L'interno presenta una pianta ottagonale, con altare maggiore costruito a pianta ricurva in pietra bianca. Ai lati sono presenti sei cappelle dedicate al Ss. Rosario, San Vincenzo Ferreri, San Leonardo Abate, Crocifisso, San Domenico Soriano e San Giacinto, indicate in senso orario dall'altare maggiore.\nChiesa dell'Immacolata.\nLa chiesa dell'Immacolata, collegata al convento dei francescani, ha un'unica navata lunga circa 19 metri e larga 9, con quattro arcate a scandire gli altari laterali, alternati con lesene ioniche. Alla fine vi \u00e8 l'altare maggiore in marmi intarsiati e con un coro, alla cui sinistra si trova un ambiente adibito a ufficio del parroco e a destra la sagrestia adibita a \"Biblioteca ecclesiastica\". La struttura, realizzata in conci di carparo, arriva a 14\u00a0m di altezza e manca di decorazioni scultoree. Sul lato destro \u00e8 posto un altro ingresso con timpano e sovrastato da cinque finestre arcate. Sul lato opposto si trovano altrettante finestre, di cui tre finte, alle quali si aggiungono una finestra sulla facciata principale e una sul catino absidale. All'interno di esso \u00e8 posto un medaglione con la Vergine Immacolata, mentre ai lati dell'ingresso secondario sono collocate due acquasantiere in marmo intarsiato. Le decorazioni interne sono riconducibili al XIX secolo. Alle spalle della chiesa, sul lato destro vi \u00e8 il piccolo campanile a vela, realizzato in carparo con bifora sormontata da monofora.\nChiesa di Sant'Antonio da Padova.\nLa chiesa di Sant'Antonio da Padova venne eretta nel XVII secolo con le elemosine offerte dai mesagnesi e con l'interessamento di alcuni ecclesiastici ed \u00e8 stata sede di un'omonima confraternita fino alla met\u00e0 del XIX secolo. Da alcune fonti risulta che fu costruita dal 1635 accanto a una pi\u00f9 antica e il primo a interessarsi dell'innalzamento della nuova chiesa fu il canonico Francesco Venerio. La chiesa ha un'unica navata ed esternamente presenta alcune paraste con un frontone spezzato, oltre a dei corpi di fabbrica, aggiunti probabilmente in seguito al terremoto del 1743. In un atto del 9 aprile 1749 \u00e8 testimoniata la costruzione in quel periodo della sagrestia per conto della confraternita. Ogni anno, il 13 giugno, si teneva una processione con la statua del Santo. Nel 1763 la confraternita fu dichiarata regia e nella sagrestia si trova un dipinto che ricorda tale evento, con Ferdinando IV di Borbone. Un altro evento importante fu l'istituzione di un \"monte di maritaggio\" (\"di matrimonio\"), voluto dalla nobildonna Ilaria Falces, che contribu\u00ec fortemente ad aumentare i devoti. La Falces stabil\u00ec, inoltre, di concedere ai confratelli una consistente somma per festeggiare Sant'Antonio e nell'oratorio \u00e8 conservato anche un dipinto della benefattrice.\nChiesa del Santissimo Sacramento.\nLa chiesa \u00e8 stata edificata tra il 1645 e il 1651 su un edificio costruito verso la fine del XII secolo dall'Ordine Teutonico e consacrato su San Leonardo. L'edificio, ultimato intorno al 1662, presenta una facciata a campo unico priva di principali aspetti decorativi e un interno di modeste dimensioni. La chiesa fu restaurata dopo il terremoto del 1743, con la creazione della volta, la decorazione a stucchi e i nuovi altari e nell'Ottocento assunse l'attuale consacrazione.\nChiesa di San Giuseppe.\nLa chiesetta di San Giuseppe \u00e8 stata costruita intorno al 1650 da un certo Antonio Panaro, per l'omonima famiglia, per poi passare ai Francone, che ci costruirono accanto un palazzo gentilizio. All'esterno presenta unicamente lo stemma nobiliare e un piccolo campanile a vela. L'interno, invece, si compone di un altare sovrastato da un quadro di San Giuseppe, una volta a botte e decorazione di stucchi, con ai lati statue di santi e un quadro della Vergine del Rosario. Era importante la ricorrenza del santo, il 19 marzo, data da grandi fal\u00f2 che si accendevano in pi\u00f9 punti della citt\u00e0.\nChiesa del Ss. Crocifisso.\nConosciuta anche come chiesa di San Cataldo, \u00e8 stata edificata nella fine del XVII secolo con le elemosine raccolte tra i fedeli e nel XIX secolo successivo si insedi\u00f2 la confraternita, che ampli\u00f2 la chiesa e la copr\u00ec a volta. La facciata \u00e8 stata realizzata nell'Ottocento e all'interno si trovano una tela di San Cataldo, diverse statue della via Crucis e una tela raffigurante il Ritrovamento della vera croce da parte di Sant'Elena.\nChiesa della Madonna della Grazia.\nSin dal tardo Medioevo, nell'omonima contrada, \u00e8 presente la chiesa della Madonna della Grazia e in un manoscritto risalente alla fine del Cinquecento, conservato presso la Biblioteca Nazionale di Napoli si descriverebbe questa chiesa come un \"tempio famosissimo e miracoloso\". Da qui si ipotizza l'avvenimento di un miracolo, che ne avrebbe originato la devozione e la costruzione della chiesa. \u00c8 stata costruita intorno al 1486 da un certo Angelo Pilato inglobandone una pi\u00f9 piccola, visibile sulla parte posteriore e probabilmente legata alla presenza dei monaci basiliani e, di conseguenza, all'influsso bizantino. Un'ipotesi alternativa attribuisce l'intitolazione alla Madonna della Grazia con l'iconografia rievocante la visita della Madonna portatrice di grazie a casa di Elisabetta, presente in dipinti di alcune chiese di Mesagne. All'esterno presenta una facciata percorsa da un rosone, oggi decorato da una vetrata, e un portale sovrastato da lunetta con affresco raffigurante la Madonna della Grazia. All'interno sono visibili i segni delle trasformazioni avvenute nel corso dei secoli, quali tracce di affreschi sulle pareti, attribuite al periodo dell'ampliamento di questa chiesa, avvenuto verso la prima met\u00e0 del '600. Sulle pareti laterali, dove in precedenza sorgevano altari laterali, attualmente vi sono nicchie con murature bugnate ospitanti statue di Santi. L'altare \u00e8 sovrastato da un arco a sesto acuto, da cui comincia una volta a botte e, di lato, una statua raffigurante la Madonna della Grazia. Secondo un'antica tradizione, il marted\u00ec dopo Pasqua i mesagnesi celebrano la Madonna della Grazia recandosi in pellegrinaggio nell'omonima chiesa, a San Pietro Vernotico.\nEx-convento dei Celestini.\nLa costruzione del convento dei Celestini si divide in due periodi. In precedenza i Celestini, giunti a Mesagne nel XIV secolo, dimoravano in un Cenobio presso la chiesa di San Bartolomeo. Il primo va dal 1608 e il 1616 e ha condotto a tutta l'ala dell'edificio che si affaccia su via Roma e su Piazza Garibaldi, mentre nella prima met\u00e0 del Settecento furono edificate le ali sud e ovest. Nell'ala sud, affacciata sul giardino del convento, furono ricavate delle spaziose celle per i monaci. Sono dello stesso periodo la costruzione del chiostro e dell'artistica scalinata per il piano superiore. Da sud ovest sporge una torre che venne costruita per servizi igienici e accanto a essa si sviluppa il prospetto posteriore (occidentale). Questo si divide in due ordini lungo una linea irregolare con due balconi laterali e una balconata centrale ad angolo su una rientranza. A destra e a sinistra vi sono due archi su rispettive porte e finestre decorate. Nel 1889 l'Arciconfraternita di Sant'Antonio, che aveva qui un oratorio, aggiunse un vano dalla forma cubica all'angolo tra piazza Cavour e via G. D\u2019Ocra. Il convento venne dichiarato regio per via dei nobili che ospit\u00f2 nel tempo, tra i quali Vincenzo Imperiali principe di Francavilla Fontana, don Salvatore Spinelli vescovo di Lecce, il principe Goffredo di Migliano e Ferdinando IV di Borbone. Con la soppressione dell'ordine dei Celestini, nel 1807 il convento divenne sede di sottoprefettura e il 13 agosto 1813 pass\u00f2 al Comune per caserma di gendarmeria e per prigioni distrettuali. Con la restaurazione borbonica venne in parte impiegato dai padri Scolopi come istituto scolastico e dal 1873 al 1933 fu destinato ad asilo e scuola elementare. Una parte lo rimase fino al 1953, mentre l'altra \u00e8 diventata Municipio dal 1935.\nEx-convento dei domenicani.\nI domenicani giunsero a Mesagne tra il 1517 e il 1520 probabilmente da Brindisi, poich\u00e9 il pi\u00f9 vicino centro di irradiazione dell'Ordine. L'arciprete Centurione Sangiorgio accord\u00f2 in uso la chiesetta della Santissima Annunziata ai frati, i quali vi costruirono per lo pi\u00f9 un locus, ossia una casa, come fondazione iniziale. Una volta consolidatisi, nel 1530 chiesero e ottennero la donazione, da parte dell'arciprete De' Rinaldo, della chiesetta dell'Annunziata. All'epoca i frati, ancora senza alcun corpo di rendita, vivevano di sole elemosine, sufficienti, per\u00f2, a costruire una nuova chiesa e il convento accanto a essa. Il suolo dove venne edificato fu acquistato dalle propriet\u00e0 di Rinaldi e Roberto dello Diago e accresciuto tramite permuta col monstero di San Benedetto a Brindisi. Il convento aveva al piano terra il chiostro, il parlatoio, la sala del capitolo, il refettorio, la cucina, le cantine, il forno, i magazzini, le rimesse, il frantoio e le stalle. Invece nel piano superiore si trovavano il dormitorio, l\u2019ospizio, la biblioteca, l\u2019archivio e le sale di lettura. Nel corso del tempo vi furono diversi interventi che lo accrebbero e abbellirono, facendogli acquistare la sua fisionomia definitiva tra la seconda met\u00e0 del Seicento e la prima del Settecento. Del convento, che si estendeva su un'area attorno ai 3500\u00a0m2, rimangono attualmente molte vestigia esterne e interne, tra cui il refettorio e il chiostro cinquecentesco, in parte coperto e rovinato da sovrastrutture vinicole. Il chiostro presenta \u00e8 circondato da campate con volte a crociera rette da peducci sulle pareti, mentre scaricano su pilastri tetrastili. La forma non \u00e8 precisamente quadrangolare, poich\u00e9 lungo 22,4\u00a0m da nord a sud con sei campate e cinque plinti, contro i 24,4 da est a ovest con sette campate e sei plinti. Le campate misurano 3,4\u00a0m per lato, 5,4\u00a0m in altezza e presentano dei motivi ornamentali a bassorilievo sulle chiavi di volta. Il cortile scoperto misura 17,2 per 13,5\u00a0m con un pozzo al centro.\nEx-convento dei Cappuccini.\nI frati Cappuccini arrivarono a Mesagne nel Cinquecento stanziandosi nei pressi della chiesetta di Santa Maria di Stigliano, dove si presume che alloggiassero i monaci basiliani. Intorno al 1552 si decise di edificare un convento, per la cui costruzione vennero divisi gli oneri tra gli amministratori mesagnesi e l'arciprete Lucantonio Resta, successivamente vescovo di Andria. Il complesso presenta attualmente una facciata larga 21\u00a0m, i lati 20\u00a0m, un'altezza di circa 13\u00a0m e un aspetto architettonico che \u00e8 variato in un lungo processo di costruzione, dal XVI al XIX secolo. In passato l'ingresso era ubicato sulla facciata principale, di lato a quello della chiesa e un breve corridoio era collegato a un altro corridoio attraverso un disimpegno, per arrivare a un piccolo chiostro con un pozzo. Al corridoio ne era collegato un altro trasversale che con una scala conduceva al piano superiore e, sempre sul primo, si aprivano le officine, la cucina, la portineria, l'infermeria, oltre ad alcune celle per il portinaio e i terziari. La cucina era di 4 per 3\u00a0m, il refettorio di 5 per 9\u00a0m e il corridoio era largo 1,7\u00a0m, per poi terminare in un vano, presumibilmente adibito a sagrestia poich\u00e9 contiguo al coro della chiesa. Al piano superiore il convento si organizza attorno a quattro corridoi, larghi 1,6\u00a0m e sui quali si affacciava una trentina di camere, di cui per\u00f2 in epoca post-unitaria molte sono state collegate, con il conseguente abbattimento di alcuni muri e muratura di alcune porte. Nel corso del tempo il convento \u00e8 stato adibito a caserma, ricovero per i poveri, carcere mandamentale e deposito comunale, mentre attualmente ospita l\u2019Istituto Scientifico Biomedico Euro Mediterraneo.\nArchitetture civili.\nTeatro comunale.\nIl teatro comunale di Mesagne, dal gusto neoclassico, \u00e8 stato costruito sul finire dell'Ottocento in ben undici anni e con tre progettisti. Disponeva di 213 posti a sedere, divisi tra platea, due livelli di palchi e galleria. La costruzione inizia nel 1884 sotto la guida del leccese Alfonso Ferretti, ma dopo quattro anni si resero necessarie delle modifiche per rendere l'edificio pi\u00f9 grande e moderno. Nel decennio successivo i lavori furono affidati all'ingegnere Gaetano Marschiezek, il quale modific\u00f2 il progetto volendo creare un teatro \"all'italiana\", sul modello del teatro Politeama di Lecce. Prevedeva un prospetto con capitelli corinzi, decori in pietra leccese e in pietra di Ostuni, doratura dei particolari e un soffitto a ponte apribile per fornire luce di giorno. L'inaugurazione avvenne il 17 giugno 1895 e fino agli anni '20 il teatro ospit\u00f2 una grande variet\u00e0 di spettacoli, ma in questi anni ci fu un periodo di crisi, che condusse alla chiusura dell'edificio. A base di ci\u00f2 vi era la limitata capienza del teatro, che lo rendeva poco conveniente a eventuali gestori privati. Nacque cos\u00ec l'esigenza di un nuovo progetto messo a punto dall'ingegnere D'Alonzo con le intenzioni di ampliare il numero di posti e adeguati secondo le classi sociali. I lavori furono ultimati finalmente nel 1936, aprendo le porte a un utilizzo come sala cinematografica. Negli anni '80 l'Amministrazione apr\u00ec un progetto di recupero e restauro, realizzato, per\u00f2, solo in parte, mentre negli anni '90 un nuovo progetto ha permesso di recuperare l'antica disposizione a palchi che si aprono in due sulla platea e la galleria trasformata in loggione, per un totale di 304 posti, terminando con l'inaugurazione nell'aprile 2000.\nPalazzo del Cavaliere.\nIl Palazzo del Cavaliere si affaccia sulla piazza Orsini del Balzo, che comprende anche la chiesa di Sant'Anna e parte del castello. Insieme alla piazza dei Fogliami, dinnanzi al palazzo cinquecentesco dell'Ospedale, e a piazza dei Nobili, antistante la collegiata, questa \u00e8 una delle tre piazze nate sul finire del Seicento in seguito al crollo delle mura e dei sistemi difensivi. In precedenza appartenuto alla famiglia Parisi, il palazzo Cavaliere \u00e8 stato adibito a caserma per alloggiare le truppe ed \u00e8 attualmente sottoposto ad azione di vincolo e tutela ai sensi dell'articolo 1 della Legge 1089/1939. Presenta un pregevole portale, racchiuso tra lesene corinzie sovrapposte con delle bugne in maniera alternata. Tra il portale e l'architrave si trovano vistosi motivi floreali e una trabeazione con cornice fortemente aggettante regge la balconata divisa in tre arcate. Dal portale si riconduce la costruzione alla fine del XVII secolo e inizio del XVIII. Il palazzo \u00e8 ora di propriet\u00e0 della Curia, che intende costruire al suo interno un Museo Diocesano.\nPalazzo Monte di Piet\u00e0.\nIl palazzo Monte di Piet\u00e0 nacque come ospedale verso la met\u00e0 del XVI secolo. Nel 1557 \u00e8 riportato che Elisabetta Malvindi dona all'ospedale il palazzo, nel 1564 don Andriani de Verardo e nel 1566 Letizia Dellomonaco donano i loro beni all'ospedale. Inizialmente aveva amministrazione laicale e vi era aggregata l'Arciconfraternita del Sacramento, con i compiti di ospitare e alimentare i poveri, festeggiare le solennit\u00e0 del Corpus Domini e provvedere al Viatico (Eucaristia ai fedeli infermi). Nel 1591, avendo perduto i figli, Palmerio de Rinaldo don\u00f2 400 ducati e fu istituito il Monte dei Poveri, o di Piet\u00e0. Dal 1623 il Sinodo diocesano di Brindisi di conferire al Monte un'amministrazione mista, composta da un laico e un ecclesiastico, fin quando la curia non impose alla guida esclusivamente religiosi. Nel 1760 i cittadini di Mesagne fecero ricorso a Ferdinando IV, che con regio decreto il 29 agosto 1767 dichiar\u00f2 prettamente laicale l'istituzione e abusiva l'intrusione in esso della curia. Nel 1868 il palazzo divenne Municipio rimanendo tale fino al 1936 e a testimoniare sono presenti sulla facciata lo stemma del Comune e l'iscrizione \"Hospitium pauper(um)\". Sono di rilievo le finestre ad arco, le colonne bugnate con alternanza e la mano di pietra con una croce di ferro che sporge dallo spigolo nord-est del palazzo. Secondo la tradizione, vi rimanevano appese per qualche giorno le teste dei giustiziati per decapitazione. Tra via Albricci e piazza IV Novembre si aggiunge uno stemma ovale su colonna, incorniciato da fregi con al centro una croce patriarcale trifogliata. Su di esso poggia una figura angelica che reca un cartiglio con l'iscrizione \"Mons Pietatis\". Dopo essere anche stato sede della Pretura, oggi il palazzo ospita il Centro Polifunzionale \"Terra dei Messapi\".\nPalazzo Guarini.\nLungo via Eugenio Santacesaria sorge palazzo Guarini, eretto nel XVI secolo e di propriet\u00e0 dei Gaza, in seguito dei Riglietta. All'accesso il portale \u00e8 impostato su un basamento a tre gradini, sormontato da un fregio a spirali con motivi fitoformi e da una cimasa retta da mensole. L'ordine superiore presenta tre finestre, ciascuna recante un motto in latino inciso sull'architrave. Nell'ordine superiore \u00e8 posta anche una grande loggia con finestra ad arco, sostenuta da mensole spiraliformi e arricchita dallo stemma nobiliare e dall'epigrafe \"Conserva Domine\". Negli anni '90 del XX secolo, nel corso di ristrutturazioni, \u00e8 stato riscoperto nei sotterranei un grande frantoio, ancora in uso nel XIX secolo. Comprende un camino, vasca per la spremitura delle olive, la grande pietra molare, il torchio e sul pavimento alcune canalette che vanno verso le vasche di decantazione.\nArchitetture militari.\nCastello Orsini del Balzo.\nPresumibilmente esisteva gi\u00e0 in periodo bizantino (XI secolo), ma la costruzione di un \"Castrum Medianum\" \u00e8 attestata solo nel 1062, anno dell'invasione dei Normanni. Nel 1195 il \"castrum\" di Mesagne \u00e8 donato ai Cavalieri Teutonici, Durante il Regno di Federico II la manutenzione del castello \u00e8 affidata esclusivamente agli abitanti del borgo. Nel XVI secolo la parte pi\u00f9 antica del castello, pericolante, venne abbattuta e sostituita dal torrione ancora esistente, dotato di un ponte levatoio. Al suo interno \u00e8 allestito il Museo archeologico Ugo Granafei.\nCinta muraria.\nLa cinta muraria quattrocentesca che comprendeva anche 22 torri difensive; su di essa si aprivano Porta Grande (ricostruita nel 1784) e Porta Nuova (ricostruita nel 1705); a oggi delle 22 torri difensive ne \u00e8 rimasta solo una.\nPorta Grande.\nCostruita nel 1784, Porta Grande costituisce l'ingresso scenografico da piazza Vittorio Emanuele II. \u00c8 stata commissionata dall'Universit\u00e0 di Mesagne in seguito al crollo della porta precedente, con l'opposizione del feudatario Giuseppe Barretta, che comunque vi pose il proprio stemma araldico. Secondo fonti dell'epoca, l'antecedente Porta Napoli riportava epigrafi, bassorilievi, l'arme civica e dei feudatari e doveva far parte delle mura risalenti al XIII secolo, comprendente fossato e torri di guardia. La porta attuale \u00e8 realizzata in conci di carparo e presenta nella chiave di volta lo stemma della citt\u00e0, sormontato dallo stemma nobiliare. L'ingresso sud della citt\u00e0, invece, denominato Porta Piccola, \u00e8 andato distrutto.\nPorta Nuova.\nLa necessit\u00e0 di avere maggiori accessi alla citt\u00e0 port\u00f2 alla realizzazione di una nuova Porta. Si scelse un punto delle mura dove si trovava una grande cloaca, attraverso la quale penetrarono nella notte del 20 aprile 1529 le truppe francesi, veneziane e pontificie, dopo molti giorni di assedio. Sotto il sindaco Epifanio Ferdinando il giovane fu fatta richiesta alla Regia Camera e al Regio Portulano di Taranto, con la necessit\u00e0 di abbattere alcuni fabbricati per la costruzione. Sul fastigio si attesta la data del 1603, con la ricostruzione nel 1702 con il contributo del principe Carmine De Angelis. Si pensa che a progettare la ricostruzione fu l'architetto Giuseppe Cino, che lavor\u00f2 tra il 1683 e il 1699 sulla facciata e sugli interni della chiesa di Sant'Anna e sugli interni della Chiesa Matrice tra 1685 e 1701, realizzandone anche l'altare maggiore. La Porta si presenta in un unico fornice con arco a tutto sesto e conci a vista, affiancato da due paraste di ordine tuscanico. Al di sopra della trabeazione si imposta un fastigio arricchito da stemmi con corone ducali, adornati da puttini su motivi a voluta, con un'epigrafe recante la scritta \"Carolo/III/R/et/Carmelo/De/Angelis/Messapiae/Prin/Porta/Ad/Civ/Sub/Urb/Usv/Erecta/A.D./MDCIII/Readificata/A.D./MDCII\". Da sinistra, gli stemmi appartengono alla famiglia Barretta (feudataria della citt\u00e0 dal 1748), a Filippo III di Spagna, sormontato da tre elmi, e alla citt\u00e0 di Mesagne.\nSociet\u00e0.\nEtnie e minoranze straniere.\nSecondo i dati Istat al 31 dicembre 2014 risiedevano ufficialmente a Mesagne 418 cittadini stranieri, pari all'1,52% della popolazione totale residente. Le comunit\u00e0 nazionali pi\u00f9 rappresentate erano:\nCultura.\nMesagne \u00e8 tra le 24 citt\u00e0 candidate al titolo di Capitale italiana della Cultura 2024.\nInoltre, \u00e8 stata riconosciuta \"Citt\u00e0 che legge 2021\" dal Centro per il libro e la lettura del ministero della Cultura.\nIstruzione.\nA Mesagne ci sono due scuole primarie (I Circolo \"Carducci\", II Circolo \"Papa Giovanni XXIII\"), ciascuna con vari plessi di primaria e infanzia; una scuola secondaria di primo grado, costituita dalle due sedi \"M. Materdona\" e \"A. Moro\". Per quanto riguarda l'istruzione superiore l\"Epifanio Ferdinando\" comprende l'Istituto tecnico commerciale \"Einaudi\" (anche con indirizzo turistico) e il Liceo scientifico \"Muscogiuri\", dall'anno scolastico 2012-13, \u00e8 stata istituita una sezione del Liceo coreutico e dal 2016/2017 una a indirizzo tecnologico, distaccata a San Pancrazio Salentino.\nPresso la Cittadella delle ricerche sono presenti corsi di laurea in Ingegneria e Scienze Sociali dell'Universit\u00e0 del Salento.\nBiblioteche.\nLa Biblioteca Comunale risale al 1867 e annovera un patrimonio di oltre 30.000 volumi, comprendente un incunabolo, 17 pergamene, numerose cinquecentine. Di recente \u00e8 stato donato il fondo epistolare del professor Mario Marti. \u00c8 presente un'emeroteca; vi \u00e8 stata inoltre costituita una mediateca, dotata di 4 postazioni multimediali.\nCinema.\nSono state effettuate a Mesagne riprese per i seguenti film:\nCucina.\nTra i primi piatti mesagnesi si ricordano principalmente le orecchiette (\"stacchioddi\") al rag\u00f9, le lasagne al forno e il riso patate e cozze. Altrettanto tipici sono i piatti a base di verdure e legumi: melanzane ripiene, parmigiana di zucchine, \"favi cu li feddi\" (fave con pezzi di pane), spesso accompagnate da peperoni, cicorie o lampascioni lessi;\nAlla tradizione marinara appartengono le cozze ripiene e \"rracanate\", il polpo lesso e le seppie. I piatti tradizionali a base di carne includono invece gli involtini di frattaglie alla brace (\"turcinieddi\"), in genere di carne agnello, gli involtini di carne al sugo (\"brascioli\") e le polpette.\nTipica anche la focaccia ripiena di cipolla e olive, e le pettole. Tra i dolci natalizi troviamo i bocconotti, i \"purcidduzzi\", i \"mustazzueli\", le cartellate, \"li fatuli\" e i butta ca' \u0161catti. Invece, nel periodo pasquale, le \"puddiche\" con l'uovo lesso al centro.\nIl comune \u00e8 incluso nel tracciato enologico dell'Appia dei vini. Dai vitigni autoctoni - Malvasia nera di Brindisi, Sangiovese, Negroamaro e Ottavianello - si producono vini quali l'Aleatico di Puglia, l'Ostuni Ottavianello, il Brindisi Rosso e il Puglia Igt.\nInfrastrutture e trasporti.\nLa principale connessione viaria che serve la cittadina \u00e8 la superstrada Brindisi-Taranto. \u00c8 in fase di realizzazione il raccordo di circonvallazione a sud dell'abitato. La stazione di Mesagne sorge sulla linea Brindisi-Taranto. L'aeroporto pi\u00f9 vicino \u00e8 quello di Brindisi.\nLa citt\u00e0 dispone inoltre di diverse autolinee extraurbane e un servizio di autolinee urbane, attivo nei giorni feriali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di pallacanestro Virtus Mesagne, nata nel 1983, ha militato per diverse stagioni in serie B2. Ha cessato l'attivit\u00e0 nel 2002. Nel 2009 \u00e8 stata rifondata con la denominazione New Virtus Mesagne e dal campionato 2020/21 milita nel torneo di C Gold.\nLa societ\u00e0 Mens Sana Mesagne, nata nel 1992, ha disputato vari campionati di C/2 e milita nel campionato di Serie D. Dal campionato 2020/21 parteciper\u00e0 anche al campionato di Serie C Femminile.\nIn campo femminile la Meyana Mesagne ha disputato nella stagione 2006/07 il campionato di serie A2 nazionale, mentre l'Olimpia Mesagne, nella stagione 2010/11 ha partecipato al campionato di Serie B.\nAveva sede nel comune la squadra di calcio A.S.D. Mesagne Calcio 2011, ora rifondata e partecipante al torneo di Prima Categoria gir. C.\nLa Virtus Calcio Mesagne partecipa al campionato di Terza Categoria.\nIn passato l'A.S. Mesagne e l'U.S. Mesagne hanno partecipato ad alcuni campionati di Serie D e Interregionale tra gli anni 1960 e gli anni 1980.\nNel Calcio a 5, presente la societ\u00e0 Medania Sport che partecipa al campionato di C/2 regionale.\nNella pallavolo, la squadra Mesagne Volley milita nel campionato di serie C femminile.\nLa societ\u00e0 di rugby Messapia Mesagne, militava nel campionato di Serie C.\nFrequentata nel comune \u00e8 anche la disciplina del taekwondo e del tennistavolo, con la societ\u00e0 New Team TT Mesagne che milita nella serie D1.\nInoltre a Mesagne \u00e8 presente un campo da Airsoft in contrada Ferrizzulo, praticata anche dalla community della provincia \nImpianti sportivi.\nLo Stadio Comunale \"Alberto Guarini\", realizzato nel 2008 con fondo in erba sintetica e 1800 posti a sedere, ha sostituito il vecchio Comunale di Via Sasso, inaugurato nel 1953. Il nuovo stadio \u00e8 intitolato a un mesagnese, nel 1985 vittima della strage dell'Heysel. Il Palazzetto dello sport, costruito negli anni ottanta, ha una capienza di 700 posti a sedere."}
{"id": "35901", "revid": "88740", "url": "https://it.wikipedia.org/wiki?curid=35901", "title": "Ostuni", "text": "Ostuni (: ; \"Stune\" in dialetto ostunese) \u00e8 un comune italiano di abitanti della provincia di Brindisi in Puglia, \u00e8 un noto centro turistico.\nGeografia fisica.\nOstuni sorge su tre colli ad un'altezza di 218 metri s.l.m.. \u00c8 situato a 7,5 km dalla costa adriatica. La Murgia, sui quali colli sud orientali si trova la citt\u00e0, \u00e8 una zona carsica costituita essenzialmente da calcari cretacei. \u00c8 perci\u00f2 una zona piuttosto arida e priva di corsi d'acqua: al loro posto le cosiddette \"lame\", letti torrentizi a carattere stagionale, dai solchi poco profondi e dalle pareti ripide. Altra caratteristica geologica del territorio sono le \"gravine\", dei burroni carsici.\nLe attivit\u00e0 economiche pi\u00f9 importanti sono il turismo e l'agricoltura (soprattutto ulivi e viti). Importanti e numerose le presenze di strutture dette \"masserie\", ovvero antiche fattorie fortificate presenti sia nella selva ostunese che nella marina, dove si svolgeva l'attivit\u00e0 agricola dei grossi proprietari terrieri.\nClima.\nOstuni presenta un clima prettamente mediterraneo, tipico delle zone dell'estremo nord salentino e della bassa murgia; tuttavia presenta tratti continentali. Gli inverni sono relativamente rigidi con temperature che possono scendere anche di alcuni gradi sotto lo zero nelle giornate pi\u00f9 fredde, ed estati particolarmente calde con valori che possono raggiungere i +40\u00b0 nei giorni pi\u00f9 caldi.\nStoria.\nNel paleolitico superiore le tracce di presidi umani diventano pi\u00f9 consistenti: gli scavi effettuati hanno permesso il rinvenimento di reperti ossei e ceramici. Tuttavia, la testimonianza pi\u00f9 eclatante rimane il ritrovamento dello scheletro della \"donna di Ostuni\", una donna di circa 20 anni prossima al parto e del suo feto, scoperta fatta dal Prof. Donato Coppola dell'Universit\u00e0 Aldo Moro di Bari nel 1991. Il corpo, deposto in una grande buca, \u00e8 in posizione contratta, col capo ricoperto da una sorta di cuffia composta da centinaia di piccole conchiglie. L'appartenenza della donna ad un gruppo di cacciatori \u00e8 documentata dai resti del corredo, ossia selci e denti di cavallo e di bue primitivo. La sepoltura, denominata Ostuni 1\u00ba, \u00e8 unica al mondo: risalente a circa 28.000 anni fa (datazione radiocarbonica calibrata), \u00e8 collocata nella grotta di Santa Maria di Agnano, presso l'omonima masseria. Un calco di questa sepoltura pu\u00f2 essere esaminato presso il \"Museo di Civilt\u00e0 Preclassiche della Murgia Meridionale\", nell'ex convento delle Monacelle, nel centro storico di Ostuni.\nAl neolitico appartengono invece gli insediamenti di Lamaforca e San Biagio, mentre reperti dell'et\u00e0 del bronzo sono stati ritrovati negli scavi in zona Lama Morelli.\nIl primo nucleo cittadino fu fondato dai Messapi, un'antica popolazione illirica od anatolica che si stanzi\u00f2 nel Salento nel VII secolo a.C.; i Messapi furono abili costruttori di strade e citt\u00e0 e scelsero l'ubicazione per la citt\u00e0 in cima a un colle dalle pareti molto ripide (murex in latino, da cui proviene per l'appunto il termine Murgia) molto interessante dal punto di vista strategico. Recenti scavi nei pressi del foro Boario (la zona prospiciente le mura medievali), hanno permesso il rinvenimento di tombe del IV \u2013 II secolo a.C., che documentano la presenza di un centro abitato, la cui estensione andava dai fianchi della collina alla piana digradante verso il mare.\nNel III secolo a.C. anche il Salento fu conquistato dai Romani e con esso la citt\u00e0. Sul periodo le fonti dicono molto poco, probabili tracce rimangono in alcune masserie, sorte sulle fondazioni di antiche ville. Poco si sa anche riguardo all'etimologia della parola Ostuni: probabilmente, deriva dall'eroe eponimo Sturnoi, compagno di Diomede, che dopo la Guerra di Troia l'avrebbe fondata; successivamente i Romani la chiamarono \"Sturninum\". Il termine tuttavia potrebbe essere mediato dal messapico o pi\u00f9 probabilmente dal greco (\"\u00e1stu n\u00e9on\", in cui \"\u00e1stu\" = cittadella fortificata, \"n\u00e9on\" = nuova). Una teoria piuttosto accreditata vista la collocazione geografica, con ulivi a perdita d'occhio, \u00e8 che il nome Ostuni nella forma dialettale \"Sct\u00fan\" derivi dalla parola araba Zeitoun che significa Olive o Ulivi.\nIl Medioevo.\nCon la disgregazione dell'Impero d'Occidente, Ostuni, come il resto d'Italia fu percorsa da Ostrogoti, Longobardi, Saraceni e strenuamente difesa dal potere imperiale esercitato dai Bizantini. Durante il periodo bizantino, nell'876 divent\u00f2 diocesi e diede rifugio ai monaci basiliani provenienti da Siria ed Egitto; minacciati dall'espansione araba, ma soprattutto dall'iconoclastia, i monaci si rifugiarono nelle stesse grotte che avevano dato rifugio agli uomini preistorici. Fra l'XI e il XII secolo i Normanni conquistarono gli insediamenti bizantini in Puglia unificandoli sotto la contea di Puglia istituita Roberto il Guiscardo e poi divenuta ducato di Puglia. I Normanni intensificarono inoltre la coltivazione dell'olivo e provvidero a stabilire con precisione i confini della citt\u00e0. Nel XII secolo Goffredo III, conte di Lecce e funzionario del re Ruggero II di Sicilia, con giurisdizione militare sulla Terra d'Otranto, costru\u00ec un castello sulla cima del colle pi\u00f9 alto di Ostuni; oggi di quella costruzione imponente e ben fortificata, rimangono solo una torretta e il giardino (Giardino Zurlo). Il feudo ostunese risulta di rilevante importanza militare, tanto da fornire al regno normanno dodici Cavalieri di cui alcuni \"extra moenia\". Ostuni viene integrata nell'ampio territorio della contea normanna di Lecce e nel Principato di Taranto. Con gli Svevi Ostuni si svilupp\u00f2 notevolmente. Federico II di Svevia intese liberare Ostuni dai suoi vincoli feudali e prendere sotto la sua diretta e particolare protezione la citt\u00e0 facendo del suo castello assieme a quelli di Oria, Taranto e Brindisi perno della difesa imperiale in Apulia e rendendolo esente da tasse e controlli di funzionari. Gli abitanti di Villanova e di Carovigno, inoltre, erano tenuti alla manutenzione castello di Ostuni, uno dei Castra exempta del Regno di Sicilia, difatti nel XII secolo il sistema portuale dell'area adriatica sotto l'autorit\u00e0 di Ostuni \u00e8 ampliato dallo sviluppo della piccola Petrolla, oggi Villa Novaa. Indice dell'espansione sull'Adriatico di Ostuni. Nel 1182 Tancredi Conte di Lecce e signore di Ostuni, concede al vescovo ed ai cittadini ostunesi di fondare un centro presso \"San Nicola di Petrolla\" e di popolarlo. \u00c8 inoltre concesso un mulino ed un forno, riservandosi il diritto di amministrarvi la giustizia.\nIl centro viene rilevato nel percorso di ritorno dalla terza crociata di Filippo II Augusto re di Francia nel 1191 \"et recedens, inde transitum fecit.. per villam que dicitur la Petrolle\".\n\u00c8 l'imperatore Federico II di Svevia a dare la maggiore spinta propulsiva per lo sviluppo del casale. Il 9 ottobre 1239 Federico II ordina ad Andrea di Acquaviva, giustiziere di Terra d'Otranto di verificare perch\u00e9 il suo predecessore Filippo di Maremonte non sia riuscito a far ripopolare Petrolla nonostante il suo ordine. Il 29 febbraio 1240 rinnova l'ordine allo stesso giustiziere e richiede di far pervenire \"ad cameram nostram\" una relazione completa. Pervenuta puntualmente il 6 aprile 1240.\nOstuni si apr\u00ec al commercio con gli Angioini, i quali costruirono nuove fortificazioni per la citt\u00e0 e rifondarono, sulle rovine dell'antica Petrolla, il porto di Villanova (la frazione costiera del paese).\nLa particolarissima conurbazione del borgo medievale, con le case addossate le une alle altre e la presenza di \"domus palatiate\" a pi\u00f9 piani, risale proprio a questo periodo storico e si spiega sia con esigenze difensive sia col voler sfruttare appieno in larghezza ed altezza tutto lo spazio disponibile all'interno delle mura.\nOstuni fu circondata da nuove mura con torrioni circolari in periodo aragonese: furono aperte quattro porte, delle quali oggi si conservano solo Porta Nova risalente al XII secolo e ricostruita nel XV secolo e Porta San Demetrio del XIII secolo.\nDal Rinascimento al Risorgimento.\nTra la fine del XV e i primi decenni del XVI secolo gli esponenti di spicco della comunit\u00e0 ebraica di Ostuni si distinsero nel commercio di prodotti tessili. La comunit\u00e0 nel suo complesso era una delle pi\u00f9 floride della Terra d'Otranto e non fu esente da persecuzioni da parte dei cristiani.\nNel 1506 Ostuni pass\u00f2 al ducato di Bari di Isabella d'Aragona e della figlia Bona Sforza: sotto il dominio spagnolo cominci\u00f2 cos\u00ec il periodo d'oro della citt\u00e0, sia dal punto di vista economico che culturale. I duchi concessero a Ostuni onori e privilegi, rafforzarono le fortificazioni delle mura cittadine e dotarono il litorale delle torri Pozzella (oggi diroccata) e San Leonardo. Il periodo rinascimentale corrisponde anche al massimo sviluppo urbanistico della citt\u00e0: il numero di abitanti tocca ormai quota 17.000. All'impianto medievale del centro storico si aggiungono numerosi nuovi edifici.\nMa nel XVII secolo cominci\u00f2 una fase di declino: infatti nel 1639 Filippo IV d'Asburgo, a fronte dei debiti per la guerra dei trent'anni, vendette Ostuni agli Zevallos, una famiglia di mercanti che tratt\u00f2 la citt\u00e0 alla stregua di feudo personale: anche la popolazione croll\u00f2 al di sotto dei 10.000 abitanti. Fu durante questo periodo storico che la peste impervers\u00f2 nella zona, pur risparmiando proprio Ostuni: questo perch\u00e9 era invalso l'uso di imbiancare le abitazioni con la calce, in quanto disinfettante naturale. Questa pratica non solo blocc\u00f2 il contagio, ma, protrattasi nel tempo, rende ancora oggi la \"Citt\u00e0 Bianca\" cos\u00ec peculiare a distanza di secoli.\nCon i Borbone la citt\u00e0 fior\u00ec nuovamente. Ostuni si espanse in direzione dei vicini colli di Casale, Cappuccini, Sant'Antonio e Molino a Vento. Il centro della vita cittadina si spost\u00f2 da piazza del Moro all'odierna piazza Libert\u00e0, dove si trova oggi il Municipio (e una volta sede del Convento dei Francescani). Fu proprio in questa piazza che Giuseppe Greco, nel 1771, innalz\u00f2 la colonna in onore di Sant'Oronzo, il quale secondo la tradizione popolare aveva preservato la citt\u00e0 dal contagio della peste.\nAi primi dell'Ottocento, sull'onda degli ideali dell'illuminismo, anche Ostuni venne attraversata da tumulti insurrezionali: vennero fondati un circolo della Giovine Italia e una rivendita carbonara. Durante questi moti Ostuni fu la prima citt\u00e0 della Puglia a innalzare il tricolore.\nOstuni oggi.\nDal secondo dopoguerra a ora, accanto allo sviluppo dell'agricoltura e dell'industria di trasformazione ad essa correlata (olio di oliva, mandorle, vino), la citt\u00e0 \u00e8 diventata una rinomata meta turistica, riuscendo a valorizzare i suoi beni culturali, storici e architettonici. Numerosi villaggi turistici, come ad esempio Rosa Marina, di rilevanza internazionale, sono sorti sul litorale, uno dei pi\u00f9 puliti della costa pugliese. Nel 2006 si \u00e8 istituito sulla costa che confina con il comune di Fasano il Parco naturale regionale Dune costiere da Torre Canne a Torre San Leonardo, area protetta di elevato interesse naturalistico e paesaggistico.\nLa caratteristica pi\u00f9 peculiare del centro storico, che cos\u00ec tanto affascinava i turisti, era l'imbiancatura a calce delle case fino ai tetti. L'uso, attestato sin dal Medioevo, deriva, oltre che dalla facile reperibilit\u00e0 della calce come materia prima, dalla necessit\u00e0 di assicurare alle viuzze e agli ambienti ristretti di impianto medievale una maggiore luminosit\u00e0, data dalla luce sia diretta che riflessa. Come gi\u00e0 detto, questo costume ha rivestito anche un ruolo importante storicamente nel XVII secolo, quando l'imbiancatura a calce fu l'unico modo per evitare che la peste dilagasse nella cittadina ed il contagio aumentasse sino a portarne la distruzione.\nQuesta pratica, oggi in declino tanto che il sindaco ha dovuto emanare un'ordinanza per farla tornare in auge, fece s\u00ec che Ostuni fosse denominata \"Citt\u00e0 Bianca\" o \"Citt\u00e0 Presepe\", ed era una caratteristica che la rendeva riconoscibile e indimenticabile ai visitatori.\nSimboli.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nNel centro storico di Ostuni vi sono le seguenti chiese:\nNella parte moderna dell'abitato si trovano:\nIn collocazione pi\u00f9 periferica:\nArchitetture civili.\nIl borgo antico offre molti aspetti pittoreschi dovuti alla eccezionale conservazione delle caratteristiche costruttive del luogo e delle peculiarit\u00e0 urbanistiche.\nSi incontrano alcuni esempi di dimore signorili:\nTalvolta spiccano solo gli interessanti portali barocchi scolpiti nella tenera pietra locale e inseriti con gusto nel bianco delle pareti:\nIl monumento simbolo di Ostuni \u00e8 la colonna di Sant'Oronzo, alta\u00a0m 20.75, di Giuseppe Greco (1771), dall'esuberante decorazione barocca: a mezz'altezza le statue dei \"Santi Biagio, Irene, Gaetano e Lucia\".\nMasserie.\nIl territorio \u00e8 costellato di numerose masserie, alcune di importanza storico-architettonica e fondamentali per comprendere le strutture sociali e produttive della zona:\nSociet\u00e0.\nEtnie e minoranze straniere.\nDati ISTAT aggiornati al 31/12/2020. La popolazione straniera residente era di unit\u00e0, pari al 4,8% della popolazione totale. Le nazionalit\u00e0 residenti pi\u00f9 rappresentate erano:\nLa grande comunit\u00e0 inglese di Ostuni, superiore alla quantit\u00e0 presente in grandi citt\u00e0 come Napoli o Trieste, \u00e8 dovuta alla \"migrazione\" di varie famiglie del Nord Europa, specialmente provenienti dal Regno Unito e dalla Germania, che, attirati dalla bellezza del territorio e dal clima favorevole, hanno acquistato ville e palazzi in citt\u00e0 e nei dintorni. Questo fenomeno \u00e8 stato definito \"Salentoshire\", nome ironico in contrapposizione con il \"Chiantishire\", che interessava la suddetta area della Toscana.\nLingue e dialetti.\nSebbene sotto il profilo geografico e culturale Ostuni vada considerato il pi\u00f9 settentrionale comune del Salento, da un punto di vista linguistico il dialetto ostunese rappresenta un idioma di transizione apulo-salentino poich\u00e9 presenta forti influenze da parte non solo del salentino di matrice brindisina - soprattutto nella cadenza, nei termini e negli articoli maschili singolare e plurale (\"lu\" e \"li\") - ma anche del dialetto barese e, in misura minore, del dialetto tarantino, specie sotto il profilo fonetico e vocalico. Particolare \u00e8 il trattamento delle vocali finali: Ostuni \u00e8 da segnalare come l'ultimo centro della Puglia adriatica in cui esse sono ridotte alla vocale indistita \"\u00eb\", ma ci\u00f2 non vale per -a finale e per le parole terminanti in -lu. Infine le vocali toniche risultano pronunciate ancora secondo il modello della Puglia centro-settentrionale, ossia sulla base dell'isocronismo sillabico, per cui sono chiuse in sillaba terminante con una vocale (ad es. b\u00e9-ne, d\u00f3-po) e aperte in sillaba terminante con consonante (ad es. qu\u00e8l-lo, s\u00f2t-to). Ostuni costituisce l'ultimo luogo in cui sono vitali queste caratteristiche di tipo prettamente pugliese, perch\u00e9 gi\u00e0 nella vicina Carovigno il dialetto \u00e8 di tipo completamente salentino, con vocali aperte e mancanza della caduta delle vocali finali.\nCultura.\nScuole.\nNel comune sono presenti: tre scuole primarie, due scuole secondarie di primo grado e otto istituti secondari di secondo grado:\nCinema.\nAd Ostuni sono stati girati i seguenti film:\nA Ostuni sono state girate anche alcune pubblicit\u00e0 per la televisione: il gelato Coppa del nonno, l'Alfa Romeo 145, la Lancia Ypsilon e il Limonc\u00e8.\nCucina.\nI piatti tipici della cucina pugliese assumono un ruolo chiave anche nella cucina ostunese.\nLe orecchiette al rag\u00f9 con polpette, le pettole, le \"pucce\" sono tipiche di questa zona.\nVino.\nNel territorio di Ostuni \u00e8 possibile produrre Aleatico di Puglia Doc, Ostuni Doc, Brindisi DOC, Puglia Igt.\nLungo la Strada Appia dei vini, di cui il comune \u00e8 membro, esistono variet\u00e0 indigene di vitigni:\nEventi.\nIn autunno si svolge la \"Settimana dei bambini del Mediterraneo\", evento educativo che si realizza anche in altri comuni del Salento (Ceglie Messapica, Cisternino, Oria, San Michele Salentino, San Pancrazio Salentino, San Vito dei Normanni), coinvolgendo molte scuole pugliesi con la partecipazione di delegazioni dei bambini di vari stati del Mediterraneo., e con particolare attenzione per i bambini immigrati. Vi partecipano vari esperti del mondo dell'infanzia provenienti anche dall'estero. La Settimana si rif\u00e0 principalmente al lavoro realizzato in vita dallo scrittore per l'infanzia Gianni Rodari, e ha come finalit\u00e0 l'educazione alla pace e all'intercultura. I bambini provenienti dai paesi del Mediterraneo sono ospiti delle famiglie di Ostuni e dei paesi dei dintorni, svolgono attivit\u00e0 insieme ai bambini del luogo, e partecipano insieme al \"Consiglio Comunale dei Ragazzi\".\nEconomia.\nL'economia ostunese \u00e8 cresciuta considerevolmente negli ultimi dieci anni. Fino alla prima met\u00e0 degli anni novanta del Novecento l'economia locale era basata sull'agricoltura (famosi i suoi uliveti), dalla seconda met\u00e0 degli anni novanta ad oggi si \u00e8 sviluppato molto il settore terziario e la creazione di piccole e medie imprese volte a creare nuovi posti di lavoro e a far aumentare la produttivit\u00e0 locale. Notevoli sono le esportazioni di olio di oliva, sia in territorio nazionale che internazionale.\nAgricoltura.\nIl settore agricolo occupa un discreto numero di lavoratori. Si basa principalmente sulla coltura dell'olivo, della vite, di vaste coltivazioni ortive, del ciliegio e del mandorlo. Gli agricoltori, inoltre, non risentono pesantemente degli effetti causati dai periodi di siccit\u00e0 perch\u00e9 possono utilizzare l'acqua dalle numerose acque sorgentizie. Nel territorio \u00e8 molto attivo anche l'allevamento di cavalli purosangue di razza Murgese, e i tipici allevamenti naturali e prevalentemente biologici di ovini, suini e caprini.\nIndustria.\nOstuni, grazie alla sua posizione geografica favorevole, ha avuto negli ultimi decenni un discreto sviluppo nei rami dell'industria e del commercio. Sono presenti sul territorio del comune anche numerose attivit\u00e0 industriali, attive nei settori dell'alimentare, dell'abbigliamento, della meccanica leggera, della plastica e delle costruzioni. Il commercio rappresenta, dopo il turismo, il ramo di attivit\u00e0 pi\u00f9 cospicuo e pu\u00f2 contare sull'organizzazione di varie mostre e fiere durante l'anno, che attraggono aziende da tutto il Sud Italia.\nTurismo.\nOstuni \u00e8 una meta turistica conosciuta sin dagli anni trenta del Novecento. Il comune si fregia della bandiera Blu e le cinque vele di Legambiente per la pulizia delle acque della sua costa e per la qualit\u00e0 dei servizi offerti. Nel 2005 inoltre la regione Puglia ha riconosciuto il comune come \"localit\u00e0 turistica\".\n\u00c8 detta anche \"la citt\u00e0 bianca\" per via del suo caratteristico centro storico che nei tempi passati era interamente dipinto con calce bianca.\nInfrastrutture e trasporti.\nAttraversata dalla strada statale 16 Adriatica, Ostuni \u00e8 anche raggiungibile dalla strada statale 379 Egnazia e delle Terme di Torre Canne. \nInoltre, il comune \u00e8 dotato di una circonvallazione che consente di evitare il centro cittadino.\nLa stazione ferroviaria di Ostuni, distante circa 4\u00a0km dal centro cittadino, sorge sul tronco Bari-Lecce della linea adriatica, servita dalle Ferrovie dello Stato.\nL'unico mezzo urbano oltre i vari servizi di taxi \u00e8 un servizio di autobus che collega le principali vie di Ostuni a Villanova e al cimitero comunale.\nDurante la stagione estiva i mezzi urbani che collegano Ostuni con le marine raddoppiano, portando pi\u00f9 di 4 linee urbane. Il comune di Ostuni, in accordo con la Societ\u00e0 Trasporti Pubblici di Brindisi, ha promosso un servizio di trasporto urbano notturno gratuito che collega tutte le marine di Ostuni con la citt\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel 1976 Ostuni ha ospitato i campionati del mondo di ciclismo su strada, che videro la vittoria del belga Freddy Maertens.\nIl 22 maggio 1996 la 4\u00aa tappa del Giro d'Italia \u00e8 partita e si \u00e8 conclusa ad Ostuni con la vittoria di Mario Cipollini.\nAd Ostuni ha sede la societ\u00e0 A.S.D. Ostuni 1945 Calcio, nata nel 1945. Il massimo campionato raggiunto dal club \u00e8 stata la IV serie, nel 1952-1953 (11\u00ba posto) e nel 1953-1954; in seguito la squadra ha militato nei campionati regionali sino all'approdo in Serie D agli inizi degli anni ottanta del XX secolo e successivamente tra la fine degli anni novanta e il 2000.\nLa seconda squadra di calcio della citt\u00e0 \u00e8 la Robur Ostuni, fondata nel 2005. Nella localit\u00e0 \u00e8 presente anche una squadra di calcio a 5, l'Olympique Ostuni, che gareggia nel campionato di C1.\nPer quanto riguarda il basket, ha sede nel comune l'Assi Basket Ostuni, fondata nel 1982 la quale nel 2010 ha raggiunto il Campionato Professionistico di LegaDue, piazzandosi tra le prime 8 in classifica ed accedendo ai Play Off promozione per la Massima Serie, e la rinominata Cestistica Ostuni, mentre tra la fine degli anni ottanta e l'inizio degli anni novanta ad Ostuni, la squadra femminile di Basket, raggiunse il campionato Nazionale di serie A/2.\nLe squadre di pallavolo che rappresentano Ostuni sono: la Polisportiva 2000 Ostuni e la Lightning Pallavolo.\nLe principali strutture sportive sono: Lo stadio comunale dotato di terreno in erba e con una capienza di 2.200 posti, il palazzetto dello sport da 1200 posti, il palazzetto tensostatico da 450 posti, una piscina comunale coperta e il circolo tennis."}
{"id": "35903", "revid": "322321", "url": "https://it.wikipedia.org/wiki?curid=35903", "title": "San Michele Salentino", "text": "San Michele Salentino \u00e8 un comune italiano di abitanti della provincia di Brindisi in Puglia.\n\u00c8 ubicato a ovest del capoluogo di provincia.\nStoria.\nNell'agosto del 1839 il principe Francesco Dentice di Frasso (figlio di quel Gerardo che alla fine del Settecento aveva costruito la \"Masseria San Michele\" in una propriet\u00e0 di ben 389 ettari) costitu\u00ec nei suoi possedimenti un agglomerato urbano concedendo a 61 coloni alcuni suoi terreni nelle contrade San Michele e Aieni: questo pu\u00f2 considerarsi a buon diritto l'atto di fondazione del paese\nLa contrada di San Michele, ancora dipendente dal comune di San Vito, ebbe un suo cimitero nel 1876 ed una nuova chiesa fu edificata nel 1882 (costituita in parrocchia nel 1901).\nLa popolazione di San Michele tuttavia chiese insistentemente che il paese fosse reso autonomo anche da San Vito, ma il contenzioso (accompagnato da turbolenze e violenze negli anni 1912-1913) ebbe termine solo il 25 ottobre 1928, quando si provvide alla costituzione del comune, che fu il ventesimo della provincia di Brindisi.\nNella stessa circostanza il nome mut\u00f2 in San Michele Salentino, allo scopo di garantire la distinzione da altri centri intitolati all'arcangelo Michele.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2014 la popolazione straniera residente era di 246 persone (111 maschi e 135 femmine) pari al 3,85% della popolazione residente. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nIl centro \u00e8 famoso per la sua vocazione alla vendita di auto usate: presenta il pi\u00f9 alto rapporto concessionari-abitanti d'Europa.\nCucina.\nIl \"fico mandorlato di San Michele Salentino\", una dolce tradizionale preparato con variet\u00e0 locali di mandorle (tra cui le cultivar \"Riviezzo\" o \"Cegliese\", \"Bottari\" o \"Genco\", \"Sciacallo\", \"Tondina\", \"Sepp d'Amic\") e fichi, \u00e8 presidio Slow Food."}
{"id": "35904", "revid": "1543377", "url": "https://it.wikipedia.org/wiki?curid=35904", "title": "IPv6", "text": "IPv6 \u00e8 la versione dell'Internet Protocol designata come successore dell'IPv4. Tale protocollo introduce alcuni nuovi servizi e semplifica molto la configurazione e la gestione delle reti IP.\nLa sua caratteristica pi\u00f9 importante \u00e8 il pi\u00f9 ampio spazio di indirizzamento:\nQuantificando con un esempio, per ogni metro quadrato di superficie terrestre, ci sono 655.570.793.348.866.943.898.599 indirizzi IPv6 unici (cio\u00e8 655.571 miliardi di miliardi o 655 triliardi), ma solo 0,000007 IPv4 (cio\u00e8 solo 7 IPv4 ogni milione di metri quadrati). Per dare un'idea delle grandezze in uso, se si paragona l'indirizzo singolo ad un Quark (grandezza nell'ordine di 1 attometro), con IPv4 si raggiungerebbe il diametro dell'elica del DNA (di pochi nanometri), mentre con IPv6 si raggiungerebbe il centro della Via lattea dalla Terra (tre decine di millenni-luce).\nL'adozione su vasta scala di IPv6 e quindi del formato per gli indirizzi IP risolverebbe indefinitamente il problema dell'esaurimento degli indirizzi IPv4.\nStoria.\nL'ICANN rese disponibile il protocollo IPv6 sui root nameserver dal 20 luglio 2004, ma solo dal 4 febbraio 2008 inizi\u00f2 l'inserimento dei primi indirizzi IPv6 nel sistema di risoluzione dei nomi. Il 3 febbraio 2011 la IANA ha assegnato gli ultimi blocchi di indirizzo IPv4 ai 5 RIR (un blocco /8 ciascuno), anche se il protocollo IPv4 verr\u00e0 utilizzato fino al 2025 circa, per dare il tempo necessario ad adeguarsi.\nDescrizione.\nIl motivo pi\u00f9 pressante dietro l'adozione del protocollo IPv6 \u00e8 stato l'insufficienza di spazio per l'indirizzamento dei dispositivi in rete, in particolar modo nei paesi altamente popolati dell'Asia come l'India e la Cina.\nOltre a rispondere a questa esigenza l'IPv6 incorpora alcuni protocolli che prima erano separati, come l'ARP, ed \u00e8 in grado di configurare automaticamente alcuni parametri di configurazione della rete, come per esempio il default gateway. Inoltre supporta nativamente la qualit\u00e0 di servizio e introduce l'indirizzamento \"anycast\", che permette ad un computer in rete di raggiungere automaticamente il pi\u00f9 vicino server disponibile di un dato tipo (un DNS, per esempio) anche senza conoscerne a priori l'indirizzo.\nPer quanto riguarda i grandi gestori di telecomunicazioni, le principali migliorie sono:\nQueste tre novit\u00e0 alleggeriscono molto il lavoro dei router, migliorando l'instradamento e il throughput (pacchetti instradati al secondo). Insieme all'IPv6 inoltre viene definito anche l'ICMPv6, molto simile all'ICMPv4 ma che ingloba il vecchio protocollo IGMP, assumendosi anche il compito di gestire le connessioni multicast.\nIPv6 \u00e8 la seconda versione dell'Internet Protocol ad essere ampiamente sviluppata e costituir\u00e0 la base per la futura espansione di Internet.\nCaratteristiche.\nL'indirizzamento in IPv6.\nIl cambiamento pi\u00f9 rilevante nel passaggio dall'IPv4 all'IPv6 \u00e8 la lunghezza dell'indirizzo di rete. L'indirizzo IPv6, come definito nel RFC 2373 e nel RFC 2374 \u00e8 lungo 128 bit, cio\u00e8 32 cifre esadecimali, che sono normalmente utilizzate nella scrittura dell'indirizzo come descritto pi\u00f9 avanti.\nQuesto cambiamento porta il numero di indirizzi esprimibili dall'IPv6 a 2128 = 1632 \u2248 3,4 \u00d7 1038.\nUna delle critiche allo spazio di indirizzamento di 128 bit \u00e8 che potrebbe essere ampiamente sovradimensionato. Bisogna considerare che la ragione di un indirizzamento cos\u00ec ampio non \u00e8 da associare alla volont\u00e0 di assicurare un numero sufficiente di indirizzi, quanto al tentativo di porre rimedio alla frammentazione dello spazio di indirizzamento IPv4, conseguenza, tra le altre cose, della limitazione dello spazio di indirizzamento e della poca possibilit\u00e0 di prevedere a medio-lungo termine la richiesta di indirizzi. \u00c8 infatti possibile che un singolo operatore di telecomunicazione abbia assegnati numerosi blocchi di indirizzi non contigui.\nCome per IPv4 anche IPv6 prevede che l'instradamento sia realizzato sulla base di prefissi (oggetto delle rotte) di lunghezza variabile. Normalmente tali prefissi sono non pi\u00f9 lunghi di 64 bit, in modo da consentire l'impiego dei 64 bit meno significativi con il solo ruolo di identificare un terminale. Questo vale anche per l'accesso ad Internet di una normale abitazione, a cui verrebbero assegnati almeno 264 (1,8\u00d71019) indirizzi pubblici, mentre per realt\u00e0 che dispongono di una struttura di rete articolata in pi\u00f9 segmenti di LAN occorre assegnare un arco di indirizzi ancora pi\u00f9 grande (ad es. un prefisso di 56 bit, vedi RFC 6177). I primi 10 bit dell'indirizzo IPv6 descrivono genericamente il tipo di computer e l'uso che questo fa della connessione (telefono VoIP, PDA, data server, telefonia mobile ecc.)\nQuesta caratteristica svincola virtualmente il protocollo IPv6 dalla topologia della rete fisica, permettendo per esempio di avere lo stesso indirizzo IPv6 a prescindere dal particolare Internet service provider (ISP) che si sta usando (il cosiddetto \"IP personale\") rendendo quindi l'indirizzo IPv6 simile ad un numero di telefono. Queste nuove caratteristiche complicano per\u00f2 il routing IPv6 che deve tenere conto di mappe di instradamento pi\u00f9 complesse rispetto all'IPv4; proprio le nuove propriet\u00e0 dell'indirizzamento rappresentano anche i potenziali talloni d'Achille del protocollo.\nNotazione per gli indirizzi IPv6.\nGli indirizzi IPv6 sono composti di 128 bit e sono rappresentati come 8 gruppi, separati da due punti, di 4 cifre esadecimali (ovvero 8 word di 16 bit ciascuna) in cui le lettere vengono scritte in forma minuscola. Ad esempio codice_1 rappresenta un indirizzo IPv6 valido.\nSe uno dei gruppi \u2013 come nell'esempio\u00a0\u2013 \u00e8 composto da una sequenza di quattro zeri pu\u00f2 essere contratto ad un solo zero: codice_2\nInoltre, una sequenza di zeri contigui (e una soltanto) composta da 2 o pi\u00f9 gruppi pu\u00f2 essere contratta con la semplice sequenza codice_3 ovvero codice_4 corrisponde a codice_5 o ancora pi\u00f9 sinteticamente a codice_6\nSeguendo le regole prima menzionate, se pi\u00f9 sequenze simili si susseguono, \u00e8 possibile ometterle tutte; di seguito vengono riportate varie rappresentazioni dello stesso indirizzo:\n 2001:0db8:0000:0000:0000:0000:1428:57ab\n 2001:0db8:0000:0000::1428:57ab\n 2001:0db8:0:0:0:0:1428:57ab\n 2001:0db8:0::0:1428:57ab\n 2001:0db8::1428:57ab\nTuttavia codice_7 non \u00e8 un indirizzo valido, poich\u00e9 non \u00e8 possibile definire quante sequenze siano presenti nelle due lacune.\nInoltre possono essere omessi anche gli zeri iniziali di ogni gruppo: codice_8 corrisponde a codice_9\nGli ultimi 32 bit possono essere scritti in decimale (nella notazione dotted decimal):\n \u00a0::ffff:192.168.89.9\n\u00e8 uguale a\n \u00a0::ffff:c0a8:5909\nma diverso da:\n \u00a0::192.168.89.9\no da:\n \u00a0::c0a8:5909\nrendendo cos\u00ec la sintassi IPv6 retrocompatibile con quella IPv4 con evidenti benefici.\nLa forma di scrittura codice_10 \u00e8 chiamata \"IPv4-mapped address\".\nIl formato codice_11 \u00e8 un \"IPv4-compatible address\", tuttavia l'uso di questo formato \u00e8 sconsigliato in quanto esso \u00e8 stato deprecato\nGli indirizzi IPv4 sono facilmente trasformabili in formato IPv6. Ad esempio, se l'indirizzo decimale IPv4 \u00e8 codice_12 (in esadecimale, codice_13), pu\u00f2 essere convertito in codice_14 [oppure in notazione ibrida codice_15] o pi\u00f9 brevemente codice_16.\nAnche in questo caso \u00e8 possibile l'uso della notazione ibrida (IPv4-compatible address), usando la forma codice_17.\nIndirizzi speciali.\n\u00c8 stato definito un certo numero di indirizzi con significati particolari.\nLa tabella seguente ne elenca alcuni nella notazione CIDR.\nIl pacchetto IPv6.\nIl pacchetto IPv6, come ogni altro pacchetto di un altro strato protocollare, si compone di due parti principali: l'header e il payload.\nL'header \u00e8 costituito dai primi 40 byte del pacchetto e contiene 8 campi, 5 in meno rispetto all'IPv4. I campi sono inseriti col byte pi\u00f9 significativo messo per primo (notazione big-endian) e all'interno dei singoli byte il bit pi\u00f9 significativo \u00e8 il primo (quello di indice 0).\nLa parte successiva contiene il \"carico utile\" (payload in inglese) lungo come minimo 1280 byte o 1500 byte se la rete supporta un MTU variabile. Il \"carico utile\" pu\u00f2 raggiungere i 65.535 byte in modalit\u00e0 standard o pu\u00f2 essere di dimensioni maggiori in modalit\u00e0 \"jumbo payload\".\nEsistono due versioni di IPv6 lievemente diverse tra loro: la versione iniziale (ora obsoleta, descritta nel RFC 1883) differisce da quella attuale (descritta nel RFC 2460) per un campo. Si tratta della classe di traffico la cui dimensione \u00e8 stata portata da 4 a 8 bit. Tutte le altre differenze sono minime.\nIPv6 ed i Domain Name System.\nGli indirizzi IPv6 sono rappresentati nel Domain Name System dal \"Record AAAA\" (detto anche record quadruplo-A) per il forward lookup (analogamente al Record A del IPv4); la risoluzione DNS inversa si appoggia sulla zona codice_26 (precedentemente codice_27). Questo schema di funzionamento viene descritto nel RFC 3596.\nLo schema della quadrupla A \u00e8 uno dei due proposti in fase di design del protocollo IPv6. La proposta alternativa aveva \"record A6\" per il reverse lookup ed altre innovazioni quali le \"bit-string labels\" e i \"record DNAME\" \u00e8 descritta nel RFC 2874 (sperimentale) e nei documenti collegati.\nSebbene lo schema AAAA sia una semplice generalizzazione dei DNS IPv4, lo schema A6 sarebbe stato un'estensione pi\u00f9 generica, ma anche pi\u00f9 complessa:\nLo schema AAAA \u00e8 stato standardizzato nell'agosto del 2002 nel RFC 3363 (nel RFC 3364 sono valutati tutti i pro ed i contro di entrambi gli schemi proposti).\nLa transizione all'IPv6.\nNel luglio 2007 \u00e8 stato presentato un Internet Draft che presenta il piano di transizione per trasformare la rete Internet, principalmente basata su protocollo IPv4, in una nuova forma principalmente basata su IPv6.(http://www.ripe.net/info/faq/IPv6-deployment.html#3 )\nDal momento che \u00e8 praticamente certo che molti vecchi calcolatori rimarranno online senza venire aggiornati, e macchine IPv6 ed IPv4 conviveranno sulla rete per decenni, il meccanismo adottato per gestire questo periodo transitorio \u00e8 il cosiddetto \"dual stack\": ogni sistema operativo che supporta IPv6 comunicher\u00e0 con le macchine IPv4 grazie a un secondo stack di protocolli IPv4 che opera in parallelo a quello IPv6. Quando il computer si connetter\u00e0 ad un'altra macchina in Internet, il DNS assieme all'indirizzo di rete comunicher\u00e0 anche l'informazione riguardo quale stack usare (v4 o v6) e quali protocolli sono supportati dall'altra macchina.\nVantaggi:\nSvantaggi:\nMeccanismi di transizione.\nSino a quando la connettivit\u00e0 non sar\u00e0 largamente disponibile e supportata nativamente in IPv6 dall'infrastruttura di rete, \u00e8 necessario utilizzare un meccanismo di trasporto dei pacchetti IPv6 su rete IPv4 tramite la tecnologia del tunneling.\nQuesto pu\u00f2 essere realizzato con:\nQuesti tunnel funzionano tramite l'incapsulamento dei pacchetti IPv6 in pacchetti IPv4 con il campo \"next-layer\" (protocol-type) impostato a 41 da cui il nome di \"proto-41\".\nSimilarmente, l'ISATAP permette la trasmissione di traffico IPv6 su infrastrutture IPv4. Anche questo protocollo usa il \"proto-41\".\nQuando la connettivit\u00e0 IPv6 \u00e8 richiesta da una rete nascosta da un apparato che implementa NAT e che solitamente blocca il traffico del protocollo 41, \u00e8 possibile usare il protocollo Teredo che incapsula l'IPv6 all'interno di datagrammi UDP su IPv4.\n\u00c8 anche possibile usare proxy IPv6-to-IPv4 e IPv6-to-IPv6, sebbene questi siano solitamente specifiche dell'application-layer (come il protocollo HTTP)."}
{"id": "35906", "revid": "322321", "url": "https://it.wikipedia.org/wiki?curid=35906", "title": "San Pietro Vernotico", "text": "San Pietro Vernotico (\"Santu Piethru\" in dialetto salentino) \u00e8 un comune italiano di abitanti nel sud della provincia di Brindisi in Puglia.\nSituato nell'area nord del Salento, dista circa 18\u00a0km da Brindisi e 20\u00a0km da Lecce. Il comune fa parte del Parco del Negroamaro, nel cui territorio sono coinvolti 26 comuni delle province di Brindisi e Lecce. A pochi chilometri dall'abitato si trova la localit\u00e0 balneare di Campo di Mare, unica frazione del comune. Provenendo da sud, \u00e8 l'ultimo comune facente parte dell'arcidiocesi di Lecce.\nGeografia fisica.\nTerritorio.\nIl territorio di San Pietro Vernotico \u00e8 parte dell'area pianeggiante nota come Piana Messapica o Tavoliere di Lecce. L'agro, ricco di falde acquifere sorgive ancora presenti nelle zone di Torchiarolo, \u00e8 coltivato prevalentemente a oliveti e vigneti. Per la natura carsica del suolo, il territorio \u00e8 privo di corsi d'acqua superficiali ma si connota per una ricca falda freatica, alimentata dalle precipitazioni invernali, che mantiene umido il terreno anche durante le secche ed afose estati. La superficie \u00e8 attraversata invece da alcuni canali di raccolta di acqua piovana. Il pi\u00f9 grande \u00e8 chiamato \"Infocaciucci\" nel dialetto locale. Vi sono anche il Canale Fosso situato nella periferia della citt\u00e0 (in dialetto Fuessu) e il Canale Foggia. Il canale Infocaciucci ha origine in contrada Marrese presso Cellino San Marco e termina nel mare adriatico dopo un percorso di 15,306\u00a0km e scorre verso il mare Adriatico. Durante l'estate il canale \u00e8 spesso secco, mentre in inverno, in caso di precipitazioni abbondanti molto frequenti nella zona, pu\u00f2 straripare anche a causa del riempimento degli affluenti Foggia e Fosso. Il Canale Fosso nasce a Cellino San Marco e scendendo, dopo aver attraversato San Pietro Vernotico, sfocia nell'Infocaciucci in contrada Pucciarruto dopo avere percorso 5\u00a0km.\nSismicit\u00e0.\nIl rischio sismico a San Pietro Vernotico \u00e8 minimo. La cittadina \u00e8 classificata a sismicit\u00e0 molto bassa (zona 4). L'ultimo fenomeno sismico particolarmente rilevante avvenne il 20 febbraio 1743 con epicentro nel Canale d'Otranto. Capita a volte per\u00f2 di avvertire lievissime e innocue scosse provenienti dalla Grecia molto vicina al porto brindisino.\nClima.\nIl clima \u00e8 tipicamente mediterraneo, con inverni freschi e piovosi. Si manifesta spesso la nebbia a causa dell'umidit\u00e0 che di media si aggira intorno al 70%. Le estati sono spesso calde e siccitose con minima presenza di vento. Notevole \u00e8 l'effetto mitigante del mare, poco distante, che riduce le escursioni termiche giornaliere e stagionali ma accresce il tasso di umidit\u00e0, specie d'estate. Le precipitazioni sono pi\u00f9 copiose in autunno e inverno ma non sono rari i fenomeni temporaleschi, specie d'estate. Le precipitazioni nevose sono episodiche, ma non rare.\nClassificazione climatica di San Pietro Vernotico:Zona climatica C - Gradi giorno 1123\nStoria.\nLe ipotesi pi\u00f9 plausibili dell'origine del nome sono legate al termine tardo latino \"vernoticus\" che significa invernale: secondo il feudale \"diritto alla vernotica\" (\"jus vernoticae\"), il signore feudale poteva pascolare col proprio bestiame l'erba vernotica (invernale) nei fondi dei suoi sudditi. Di recente \u00e8 stato proposto, plausibilmente, di riferire il termine \"vernoticus\" al canale che attraversa il vecchio abitato (il Fosso), da intendere quindi come 'rio vernotico', in quanto fa defluire le acque piovane del periodo invernale.\nLe prime tracce documentali relative al toponimo, risalgono al 1195, quando San Pietro Vernotico compare per la prima volta in documenti ufficiali: \u00e8 infatti tra i feudi che l'imperatrice Costanza d'Altavilla conferma al Vescovo di Lecce, fra le donazioni gi\u00e0 fatte da precedenti conti normanni di Lecce (Accardo II e Goffredo III). In particolare, si conferma la donazione di Accardo II della Chiesa del Beato Pietro \"che viene detta di Vernotico, con il suo pertinente casale, con uomini, vassalli, terre colte ed incolte, alberi, boschi ed acque, (...) come i gi\u00e0 detti Goffredo Conte di Lecce e di Ostuni e Accardo precedente dominatore di Lecce, a noi fedeli, hanno concesso alla Chiesa di Lecce\". Da tale documento si pu\u00f2 evincere che San Pietro Vernotico esisteva gi\u00e0 nel XII secolo d.C.,precisamente nel 1107 quando in un lascito appare come \"casale\" infatti il Casale di san Pietro (dunque come piccolo villaggio) sviluppato intorno ad una chiesa omonima ancora esistente e che in quel secolo esso fu per la prima volta \"infeudato\" e cio\u00e8 sottoposto ad un feudatario (in questo caso il Vescovo di Lecce) che ne assunse il dominio in termini di uomini e cose. Altri documenti risalenti alla stessa epoca dimostrano che nell'area erano presenti altri casali, come Torchiarolo, Tuturano, Valesio, tutti vicini al percorso della Via Traiana Calabra che da Brindisi raggiungeva Otranto, composti al massimo di un centinaio di unit\u00e0 e generalmente costituiti intorno a chiese o cappelle.\nNel 1445 San Pietro Vernotico viene incluso fra i comuni sottoposti agli editti previsti negli \"Statuta et capitula florentissimae civitatis Litii\" emanati da Maria d'Enghien, contessa di Lecce.\nPer secoli, il piccolo casale di San Pietro registra un numero esiguo di abitanti. In quell'epoca, il centro del nucleo abitativo si \u00e8 ormai spostato intorno all'attuale Piazza del Popolo, l'attuale Chiesa Matrice e la Torre Quadrata. Nel 1500 infatti, a causa degli ormai sistematici attacchi dei corsari turchi, la via di collegamento fra Brindisi e Lecce viene arretrata verso l'entroterra, rispetto all'antico percorso della Via Traiana Calabra, passando ora per una direttrice pi\u00f9 sicura attraverso San Pietro Vernotico, Squinzano, Trepuzzi. \u00c8 forse per questa ragione, che si spiega lo spostamento gi\u00e0 detto del centro del paese, che sembra avvenire nella prima met\u00e0 del Cinquecento.\nAgli inizi del 1800, San Pietro Vernotico viene menzionato nel \"Dizionario geografico-ragionato del Regno di Napoli\". In esso si annota che \"gli abitanti ascendono a 1500. I prodotti del territorio consistono in frumento, vino ed olio. Vi sono due luoghi pii, che sono stati eretti per sollievo de' poveri. Si possiede dalla Mensa vescovile di Lecce. La tassa nel 1532 fu di fuochi 93, nel 1545 di 119, nel 1595 di 193, nel 1648 dello stesso numero, e nel 1669 di 143\".\n\u00c8 solo col 1806, anno della legge di eversione del feudalesimo nel Regno di Napoli, che San Pietro Vernotico non \u00e8 pi\u00f9 feudo del Vescovado di Lecce e in particolare della Mensa Vescovile del capoluogo.\nNel 1928, con l'istituzione della provincia di Brindisi, il comune ne entr\u00f2 a far parte conservando per\u00f2 ancora oggi dialetti, cultura e arcidiocesi di appartenenza.\nMonumenti e luoghi d'interesse.\nChiesa di San Pietro Apostolo.\nLa \"chiesa di San Pietro Apostolo\" viene nominata per la prima volta in un documento diplomatico del 1195, in cui l'imperatrice Costanza d'Altavilla conferma al Vescovo di Lecce, fra le donazioni gi\u00e0 fatte da precedenti Conti normanni, la \u201cChiesa del Beato Pietro\u201d \"che viene detta di Vernotico, con il suo pertinente casale, con uomini, vassalli, terre colte ed incolte, alberi, boschi ed acque, (...)\".\nLa chiesa di San Pietro ebbe nei secoli successivi una posizione sempre pi\u00f9 periferica rispetto al centro di maggiore sviluppo del paese.\nNel 1787 l'edificio fu sottoposto ad un profondo rifacimento, come dimostra l'epigrafe ancora visibile sul portale della chiesa: \"D.O.M. AEDAM HANC DIVO PETRO SACRAM CLERUS VERNOTICENSIS A SCIPIONE SPINA LYCENSIUM PONTIFICI SIBI PATRONATUS JURE LEGATAM, POSTICA ACCESSIONE THOLO, AC MARMORATO EX COLLOATA PIORUM STIPE, AMPLIOREM ELEGANTIOREMQUE F.C.ANNO DOMINI 1787.\"\nL'interno conserva tre altari: il principale \u00e8 dedicato al titolare della chiesa e sormontato da un dipinto che raffigura Pietro apostolo e Ges\u00f9; gli altri altari sono dedicati, uno a San Paolo e l'altro alla Madonna di Loreto. Nella parte della cupola sono conservati quattro affreschi degli evangelisti. Gli altri dipinti sono a temi paolini e petrini, mentre le statue raffigurano San Luigi Gonzaga, san Biagio vescovo, santa Rita da Cascia, la Vergine di Pompei e l'Addolorata.\nLa leggenda popolare vuole che, sul lato sinistro della Chiesa di San Pietro, fosse collocato anticamente un pozzo dall'acqua miracolosa, che serviva a guarire le ferite dei morsi delle tarantole; oggi esso \u00e8 chiuso, anche se in paese la disputa fra chi lo vuole aperto e chi chiuso continua ancora. La chiesa purtroppo non \u00e8 una parrocchia, bens\u00ec fa parte delle chiese di propriet\u00e0 della Cattedrale leccese della Madonna Assunta, che vengono aperte solo in particolari evenienze, come la festa del loro partono, o solo per la messa settimanale serale.\nChiesa Matrice.\nIl nucleo pi\u00f9 antico della Chiesa Matrice risale al Cinquecento circa infatti secondo i documenti gelosamente conservati in sacrestia la chiesa aveva un parroco gi\u00e0 nl 1464. La cattedrale \u00e8 costituita dall'attuale navata centrale e dal rosone posto al centro, perfettamente conservato in pietra leccese, decorato da sei figure angeliche, inframezzate da decorazioni vegetali, una figura di sirena e, nella sommit\u00e0 del rosone, due leoni fronteggianti che sostengono un anello di particolare forma romboidale. Fra le due figure animali, come anche nella cornice pi\u00f9 esterna del rosone, si notano inoltre lettere maiuscole di non facile lettura e interpretazione.\nLe navate laterali, pi\u00f9 piccole, sono state costruite successivamente. L'interno \u00e8 contraddistinto da due paia di colonne marmoree alte circa 15 metri e ornate di capitelli, dalle quali si dipartono ampi archi. Le volte sono a crociera uno dei quali danneggiato in una tromba d'aria memorabile in paese avvenuta nel 2006. Sulla controfacciata \u00e8 posto un organo a canne ottocentesco. Il presbiterio \u00e8 visivamente separato dalle navate mediante un grande arco, la cui chiave di volta regge uno stemma marmoreo sorretto da due angeli in bassorilievo, recante la data 1907, anno dell'ultima ristrutturazione della chiesa.\nSopra l'altare principale, dedicato a sant'Oronzo, vi \u00e8 un rilievo dell'Assunzione di Maria con un altro piccolo rosone a vetro colorato. Nel transetto sinistro \u00e8 posto un altare in stile barocco interamente di marmo composto da colonne finemente decorate le cui sommit\u00e0 sormontate da 2 statue marmoree di santi. L'altare \u00e8 dedicato a Maria Immacolata. L'altare del transetto destro, dedicato al Sacro Cuore di Ges\u00f9, \u00e8 anch'esso in stile barocco con bassorilievo di fasci di due colonne che formano una struttura in forma di tempio.\nNella chiesa si conservano le statue dei tre santi patroni della citt\u00e0: la statua di San Pietro Apostolo \u00e8 ascrivibile alla scuola veneziana del Settecento, mentre quelle della Madonna del Carmine e di sant'Antonino sono in cartapesta. In cartapesta \u00e8 pure la statua settecentesca della Beata Vergine Addolorata, mentre quella di sant'Agnese risale all'Ottocento. Sotto l'altare maggiore si estende un'area di sepoltura probabilmente di prelati e religiosi del luogo.\nSecondo alcune leggende metropolitane la chiesa nella sua ristrutturazione del pavimento port\u00f2 alla luce cadaveri sepolti molto in superficie da non confondere con quelli di sacerdoti e benestanti che sono sepolti in una cripta con accesso situato dietro l'altare maggiore\nTorre quadrata.\nLa \"Torre Quadrata\" \u00e8 una costruzione sulla cui epoca di fondazione sono diffuse opinioni diverse. La datazione che si ritiene pi\u00f9 remota risale al 1300 \nD'altra parte, non vi sono testimonianze documentali che farebbero risalire a tale epoca, la costruzione dell'edificio. L'unico elemento attraverso cui poter fissare una datazione certa, \u00e8 lo stemma incardinato al centro delle volte del pianterreno della costruzione e che sembra appartenente all'arma della nobile famiglia Castromediano. Tale elemento potrebbe far datare la costruzione della Torre Quadrata, agli anni 1535-1552 durante i quali si ebbe a Lecce l'Arcivescovado di Giovanni Castromediano.\nL'edificio fu realizzato in pietra calcarea. Esso doveva sicuramente far parte della rete di torri fortificate, utilizzate per l'avvistamento e per la difesa dalle invasioni piratesche, saracene prima e ottomane poi, che, fino al '700 infestarono le coste italiane.\nRiserva naturale regionale orientata Bosco di Cerano.\nLa Riserva naturale di Cerano \u00e8 un'area naturale protetta fra il territorio del comune di Brindisi e quello di San Pietro Vernotico. Esso \u00e8 situato nella zona di Cerano e possiede specie arboree tipiche della macchia mediterranea.\nReligione.\nSan Pietro Vernotico fa parte dell'arcidiocesi di Lecce. Rientra nella vicaria di Squinzano. Le parrocchie presenti nel comune di San Pietro Vernotico sono 3: Chiesa di Maria SS. Assunta, Santi Angeli Custodi e San Giovanni Bosco.\nSociet\u00e0.\nEtnie e minoranze straniere.\nAl 31 dicembre 2019 nel territorio comunale si registrava la presenza di 394 stranieri residenti (187 maschi e 207 femmine).\nSi riportano le nazionalit\u00e0 pi\u00f9 rappresentate:\nLingue e dialetti.\nIl dialetto sampietrano presenta numerose affinit\u00e0 con il dialetto leccese.\nTradizioni e folclore.\nI riti della Pasqua.\nI riti per la Pasqua a San Pietro Vernotico si caratterizzano per la tradizione della visita ai \"Sepolcri\".\nL'asta della bandiera.\nUn'importante tradizione che ha avuto origine secoli fa \u00e8 la festa dell'asta della bandiera in ricordo dell'invasione dei turchi nel territorio sampietrano. Si racconta che il popolo di allora avvist\u00f2 dall'alto della Torre Quadrata l'arrivo dei turchi dal mare e si organizz\u00f2 per la difesa. Fu cos\u00ec che i turchi furono sconfitti dai sampietrani, lasciando sul campo di battaglia la loro bandiera. Il vessillo raccolto dai sampietrani fu deposto ai piedi della statua del Santo Patrono (San Pietro Apostolo). Ogni pomeriggio della domenica successiva a quella di Pasqua si ricorda questo episodio leggendario. Vi partecipano tutti i rioni o singoli cittadini offrendo una cifra, mentre la bandiera viene sventolata per il Centro del paese.\nLa processione parte dal Sagrato della Chiesa Matrice per poi concludersi sul piazzale della Chiesa di San Pietro Apostolo. Tradizione vuole che il vincitore dell'asta goda di rispetto e di riverenza da parte dei concittadini per tutto il periodo in cui custodisce il vessillo storico. Il vessillo anche se simbolo non ufficiale del paese viene portato in tutte le processioni, specialmente in quelle di Ferragosto e del 29 giugno, festa del patrono di San Pietro Vernotico.\nLe Confraternite di San Pietro Vernotico.\nSan Pietro Vernotico si \u00e8 da sempre distinto nel numero di confraternite pio-laicali:\nCultura.\nIstruzione.\nIl comune di San Pietro Vernotico \u00e8 sede di tre scuole elementari, di due scuole medie (il plesso \"Dante Alighieri\" e il plesso \"Don Giovanni Minzoni\" situati entrambi in viale Degli Studi) e dell'Istituto Tecnico Commerciale Statale \"Nicola Valzani\" sempre situato in viale Degli Studi, oltre a un istituto superiore paritario privato situato in via Lecce.\nEconomia.\nL'economia di San Pietro Vernotico si basa essenzialmente sull'agricoltura. Olio, vino e carciofi sono le principali risorse. Nell'area industriale prossima all'abitato dal 2008 \u00e8 presente un centro logistico di stoccaggio di prodotti agricoli. Una certa importanza ha la centrale elettrica di Cerano, nelle vicinanze di San Pietro Vernotico, che d\u00e0 lavoro a maestranze locali. L'impatto della centrale, dal punto di vista ambientale, \u00e8 stato oggetto di un referendum negli anni 80.\nServizi.\nIl paese \u00e8 provvisto di una sede ospedaliera facente parte dell'ASL della sezione di Brindisi, \u00e8 intitolato a Ninetto Melli, inoltre di un teatro di propriet\u00e0 della parrocchia Don Bosco, di una biblioteca comunale intitolata a \"Giuseppe Melli\" situata in via Sant' Antonio e di un istituto religioso (\"Suore Discepole di Ges\u00f9 Eucaristico\") nonch\u00e9 di un impianto sportivo, un palasport e di uno stadio comunale. Ha inoltre un cimitero, un ufficio di Polizia Locale situato in piazza Falcone, uno dei Carabinieri situato in via Campi ed una tenenza della Guardia di Finanza situata in via Garibaldi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNella cittadina \u00e8 presente un noto dojo di karate, la Societ\u00e0 Pugliese Dojo Dokko-Do fondata nel 1968: diversi suoi atleti hanno conseguito titoli a livello nazionale e internazionale nei campionati Fijlkam.\nNegli sport di squadra, San Pietro Vernotico conta su diverse formazioni cittadine:\nA San Pietro Vernotico \u00e8 nato il calciatore spagnolo Thiago Alc\u00e1ntara."}
