{"id": "76148", "revid": "2730", "url": "https://it.wikipedia.org/wiki?curid=76148", "title": "Ulysses S. Grant", "text": "Fu generale dell'Unione nel corso della guerra di secessione americana, comandante generale dell'esercito statunitense alla sua conclusione; lavor\u00f2 a stretto contatto con la presidenza di Abraham Lincoln. Dopo l'assassinio di Lincoln, avvenuto il 14-15 aprile del 1865, l'incarico di realizzare l'era della ricostruzione lo mise spesso in contrasto con la presidenza di Andrew Johnson, che era succeduto a Lincoln.\nFu scelto dal Partito Repubblicano come candidato alle elezioni presidenziali del 1868, le vinse e divenne il 18\u00ba Presidente degli Stati Uniti d'America restando in carica dal 1869 al 1877, essendo stato rieletto nel 1872. Guid\u00f2 il Partito Repubblicano nel tentativo di eliminare i residui di nazionalismo e di schiavismo negli ex Stati Confederati d'America, di proteggere il diritto alla cittadinanza degli afroamericani e i loro diritti civili, di attuare la ricostruzione del Sud e sostenere la prosperit\u00e0 economica.\nMilitare di carriera, diplomatosi a 21 anni nella celebre United States Military Academy di West Point, si distinse nella guerra Messico-Stati Uniti. Al termine del conflitto spos\u00f2 Julia Dent e insieme ebbero quattro figli. Ritiratosi in un primo momento dallo United States Army nel 1854, s'impegn\u00f2 in alterne operazioni commerciali che per\u00f2 non gli consentirono mai di fare fortuna. Allo scoppio della guerra di secessione nel 1861 rientr\u00f2 in campo e rapidamente sal\u00ec tutti i gradi dell'esercito; l'anno seguente prese il controllo del Kentucky e della maggior parte del Tennessee e port\u00f2 le forze unioniste alla vittoria nella battaglia di Shiloh, guadagnandosi la reputazione di comandante intraprendente.\nNel luglio del 1863, dopo una serie coordinata di scontri, guid\u00f2 le truppe federali in una fondamentale serie di successi nel Teatro Occidentale, culminati con l'assedio di Vicksburg, che concludeva vittoriosamente l'omonima campagna. Assicurato all'Unione il pieno controllo del fiume Mississippi e tagliata in due la Confederazione, Grant si spost\u00f2 sul Teatro Orientale e dopo le vittorie ottenute nella campagna di Chattanooga alla fine di quello stesso anno il presidente Abraham Lincoln lo nomin\u00f2 luogotenente generale e comandante di tutti gli eserciti dell'Unione nel marzo seguente.\nFronteggi\u00f2 e sconfisse il temuto generale Lee dopo una serie di sanguinose battaglie terminate con l'assedio di Petersburg, intrappolando l'Armata di Lee e costringendola ad arroccarsi alla difesa di Richmond. Nell'aprile del 1865, in seguito alla battaglia di Appomattox, Lee si arrese, ponendo cos\u00ec fine alla guerra fratricida durata quattro anni. La maggior parte degli storici \u00e8 concorde nel riconoscere la grandezza del genio militare di Grant, sebbene una minoranza affermi che ottenne vittorie con la forza bruta piuttosto che attraverso una strategia superiore.\nGuid\u00f2 quindi la supervisione militare per la ricostruzione del Sud. Come presidente fece imporre il rispetto della legge sui diritti civili del 1866 e successivamente, dopo le ripetute aggressioni ad afroamericani da parte di bianchi, della legge sui diritti civili del 1871 e quella del 1875; lott\u00f2 contro la violenza del Ku Klux Klan, da lui fatto sciogliere con la forza nel 1871. Nel 1870 fece ratificare il XV emendamento della Costituzione, dando l'appoggio costituzionale necessario per mettere in pratica il diritto di voto degli afroamericani.\nUtilizz\u00f2 per un breve periodo di tempo anche la forza militare per far rispettare le leggi sul suffragio universale maschile nel Sud e cre\u00f2 il Dipartimento di Giustizia. Sostenne i governi Repubblicani radicali degli Stati del Sud, appoggiati da una base elettorale di neri, di immigrati discesi dal Nord (i \"carpetbagger\") e simpatizzanti bianchi del Sud (\"scalawag\"). Nell'arco di otto anni quattordici deputati e due senatori neri furono eletti al Congresso. Al termine della presidenza i conservatori sudisti ripresero per\u00f2 il controllo di tutti gli Stati Uniti meridionali e ci\u00f2 caus\u00f2 il totale fallimento delle politiche per i diritti civili degli afroamericani.\nIn politica estera Grant cerc\u00f2 di aumentare il peso commerciale e l'influenza della nazione rimanendo in pace con il resto del mondo; grazie all'aiuto determinante offertogli dal Segretario di Stato Hamilton Fish si distinse per la soluzione, con piena soddisfazione di entrambe le parti, dell'arbitrato internazionale relativo alle rivendicazioni dell'Alabama, con cui gli Stati Uniti riuscirono a ottenere dall'Impero britannico un risarcimento per gli aiuti forniti alla Confederazione durante la guerra civile. Negozi\u00f2 inoltre una soluzione pacifica, evitando lo scontro aperto, con l'Impero spagnolo dopo l'Affare Virginius, un contenzioso internazionale in cui gli Stati Uniti vennero accusati di favorire il tentativo indipendentista cubano durante la guerra dei dieci anni. Fall\u00ec invece il tentativo di Grant di annettere la Repubblica Dominicana, cosa che provoc\u00f2 una profonda frattura tra i Repubblicani.\nSul piano economico Grant implement\u00f2 un rigoroso sistema aureo e cerc\u00f2 di rafforzare il dollaro. La risposta immediata all'esplosione del \"panico del 1873\" non riusc\u00ec a fermare una grande depressione economico-industriale, che produsse alti tassi di disoccupazione, deflazione e bancarotte; la conseguenza fu il dilagare della corruzione su larga scala nel settore pubblico. Nel 1875 scoppi\u00f2 lo scandalo del \"Whiskey Ring\", nel quale oltre tre milioni di dollari di tasse furono sottratti al governo federale, il che danneggi\u00f2 ulteriormente la sua reputazione.\nQuando lasci\u00f2 l'incarico nel 1877, s'imbarc\u00f2 per un viaggio intorno al mondo di due anni e mezzo che cattur\u00f2 l'attenzione mondiale e suscit\u00f2 simpatia sia verso di lui sia verso gli Stati Uniti. Nelle elezioni presidenziali del 1880 tent\u00f2, senza successo, la corsa per un terzo mandato presidenziale. Sub\u00ec in seguito cospicue perdite sui suoi investimenti e scrisse le sue memorie, che si rivelarono un importante successo critico e finanziario. Mor\u00ec di cancro alla gola per la sua abitudine inveterata al sigaro.\nGiovinezza e formazione.\nHiram Ulysses Grant nacque il 27 aprile del 1822 a Point Pleasant nell'Ohio, 40\u00a0km a monte di Cincinnati sul fiume Ohio, da Jesse Root Grant (1794-1873) e Hannah Simpson. Gli antenati paterni Matthew e Priscilla Grant giunsero a bordo della \"Mary and John\" alla Colonia della Baia del Massachusetts nel 1630.\nIl bisnonno combatt\u00e9 nella guerra franco-indiana del 1754\u201363, mentre il nonno Noah prest\u00f2 servizio nel corso della battaglia di Bunker Hill del 17 giugno del 1775 durante l'assedio di Boston, una delle fasi iniziali della guerra d'indipendenza americana; in seguito si trasfer\u00ec nella Pennsylvania stabilendovisi e sposando Rachel Kelley, la figlia di un pioniere irlandese. Il loro figlio Jesse fu per tutta la vita un acceso sostenitore dell'abolizione della schiavit\u00f9 e fin dalla giovinezza un affiliato del Partito Whig.\nJesse Grant si trasfer\u00ec a Point Pleasant nel 1820 e trov\u00f2 impiego come caporeparto in un'industria conciaria. Poco dopo incontr\u00f2 la futura sposa Hannah, con cui si spos\u00f2 il 24 giugno dell'anno successivo; dieci mesi dopo ella diede alla luce il loro figlio primogenito, un maschio.\nIl nome da dare al bambino fu sorteggiato in una riunione di famiglia tenutasi diverse settimane dopo la nascita: \"Ulysses\" fu estratto dalle varie schede collocate in un cappello. Volendo rendere omaggio al suocero, Jesse dichiar\u00f2 che al battesimo il piccolo sarebbe stato chiamato Hyram, ma fin dalla prima infanzia per tutti rimase sempre e solo Ulysses. Fu la nonna materana Sarah Simpson, una donna istruita che leggeva la letteratura francese e la letteratura greca classica, a scegliere il nome di Ulysses in memoria del leggendario eroe omerico.\nNel 1823 la famiglia si trasfer\u00ec nel villaggio di Georgetown, sempre nell'Ohio, dove Ulysses visse fino all'et\u00e0 di 17 anni e dove nacquero altri cinque fratelli: Simpson, Clara, Orvil, Jennie e Mary. All'et\u00e0 di cinque anni Ulysses inizi\u00f2 la sua istruzione formale frequentando prima una scuola elementare e in seguito due istituti privati. Nel corso dell'inverno 1836-37 fu studente a Maysville e nell'autunno del 1838 all'accademia istituita dal prete presbiteriano abolizionista John Rankin. Ulysses mostr\u00f2 presto una spiccata abilit\u00e0 nel cavalcare e nell'accudire i cavalli.\nAvendo espresso una forte avversione nei riguardi della professione di conciatore, il padre mise a frutto le predisposizioni naturali del figlio per l'equitazione, affidandogli il compito di guidare in sella ai suoi cavalli i carri di provviste e di assistere nel trasporto dei passeggeri.\nDiversamente da quanto sarebbe accaduto ai fratelli minori, egli non fu mai costretto dai genitori metodisti a frequentare la chiesa e le funzioni accompagnate da canti. Il biografo Edward G. Longacre attribuisce la decisione alla sua avversione nei confronti della musica. Per il resto della propria esistenza preg\u00f2 sempre in privato e non ader\u00ec mai ufficialmente a nessuna delle diverse confessioni cristiane.\nPer chi lo frequent\u00f2, incluso in tarda et\u00e0 il figlio Frederick Dent Grant, sembr\u00f2 professare un \"quantomai laico e sano agnosticismo\"; eredit\u00f2 in ogni caso una parte della disciplina spirituale metodista praticata dalla madre e della natura modesta paterna, adottandone al contempo anche le scelte politiche.\nInizio della carriera militare e vita privata.\nWest Point e primo incarico.\nJesse scrisse al membro della Camera dei Rappresentanti per l'Ohio Thomas Lyon Hamer chiedendo di nominare il figlio all'United States Military Academy (USMA) di West Point; appena si liber\u00f2 un posto, nel marzo del 1839, questi nomin\u00f2 il sedicenne Ulysses. Per un malinteso o errore amministrativo per\u00f2 lo registr\u00f2 con il nome di Ulysses S. Grant; questo piacque talmente all'interessato che adott\u00f2 questa forma mantenendola poi per tutta la vita. Secondo Grant stesso la S. non rappresentava nulla; Hamer avrebbe creduto invece che corrispondesse al cognome materno Simpson.\nInizialmente riluttante, non essendo certo circa la propria abilit\u00e0 accademica, vi entr\u00f2 a far parte il 1\u00b0 di luglio in qualit\u00e0 di cadetto addestrandosi per i quattro anni seguenti. Di domenica veniva richiesto a tutti di recarsi a frequentare i servizi religiosi, requisito questo che per\u00f2 non attraeva particolarmente il giovane. Il suo soprannome divenne ben presto \"Sam\" tra i colleghi dell'esercito, prendendo spunto dalle iniziali US le quali richiamavano \"Uncle Sam\" (Zio Sam).\nGrant divenne celebre come il pi\u00f9 abile tra i cavallerizzi e stabil\u00ec un record di salto in alto che rimase imbattuto per 25 anni. Anche durante il corso di studi il suo maggior interesse rimanevano sempre i cavalli; alla ricerca di un certo sollievo dalla routine militare, fece un periodo di apprendistato sotto la supervisione dell'artista Robert Walter Weir, affiliato alla corrente dell'arte romantica e fin\u00ec col produrre nove opere giunte fino ai giorni nostri.\nGeneralmente trascorreva una maggior quantit\u00e0 di tempo a leggere i libri della biblioteca - tra cui James Fenimore Cooper e altri scrittori famosi del tempo - rispetto ai suoi testi accademici. Inizialmente rimase per lo pi\u00f9 indifferente alla vita militare, ma dopo un anno - quando riesaminer\u00e0 il desiderio che gli era sbocciato di lasciare l'Accademia - scriver\u00e0: \"in fondo mi piace molto questo posto!\" Tranquillo e pacato per inclinazione, si fece alcuni intimi amici tra i compagni cadetti, tra i quali spiccarono Frederick Tracy Dent e James Longstreet (quest'ultimo futuro generale confederato).\nTrasse ispirazione sia dall'allora comandante Charles Ferguson Smith sia dal generale Winfield Scott, che fece una visita per esaminare le nuove leve; ebbe modo di sottolineare in seguito nei riguardi della vita militare: \"Vi sono molte cose antipatiche, ma ancor di pi\u00f9 ce ne sono di piacevoli\".\nSi diplom\u00f2 il 1\u00ba luglio del 1843 classificandosi alla 21\u00aa posizione su un corso composto da 39 allievi (non brill\u00f2 particolarmente, non distinguendosi in alcuna materia) e gli fu assegnato il grado di sottotenente.\nFelice in fin dei conti di lasciare l'Accademia, progett\u00f2 inizialmente di dimettersi dopo i quattro anni di servizio standard; nonostante la sua eccellenza nel cavalcare non fu assegnato alla cavalleria, bens\u00ec al 4\u00ba Reggimento della fanteria, servendo come quartiermastro e avendo il compito di gestire le attrezzature e i rifornimenti.\nIl primo incarico lo condusse alla caserma \"Jefferson\" nella contea di Saint Louis. Diretta dal colonnello Stephen Watts Kearny, la caserma era a quel tempo la pi\u00f9 grande base militare presente nel West; Grand era contento del suo nuovo comandante, tuttavia attendeva con una certa impazienza il termine del servizio per poter intraprendere una carriera nell'insegnamento.\nNel Missouri fece frequenti visite alla famiglia del compagno Dent, tanto che nel 1844 si fidanz\u00f2 con Julia, la sorella di questi; si sposarono quattro anni dopo, il 22 agosto del 1848, a Saint Louis, nella grande casa di lei: Julia Boggs Dent (1826\u20131902) apparteneva a una famiglia di piantatori della Louisiana. Il padre Jesse per\u00f2, un fervente abolizionista, disapprov\u00f2 i Dent possessori di schiavi, rifiutandosi di partecipare alle nozze, che si svolsero senza i genitori di Ulysses.\nUlysses era affiancato dai tre compagni laureatisi con lui a West Point e tutti vestiti con le loro uniformi blu, tra cui Longstreet il quale era peraltro anche cugino della nuova signora Julia Grant; diversi studiosi, tra cui Jean Edward Smith, Ron Chernow e Charles B. Flood, hanno affermato che Longstreet era il miglior amico di Grant e che gli altri due ufficiali avrebbero fatto da testimoni. Tutti e tre prestarono servizio nell'esercito confederato e si arresero a Grant dopo la battaglia di Appomattox.\nGi\u00e0 alla fine del mese tuttavia ella sar\u00e0 calorosamente accolta dalla famiglia del marito a Bethel, ove risiedeva. La coppia ebbe quattro figli: Frederick Dent (futuro generale), Ulysses Jr. (\"Buck\", futuro avvocato), Ellen (\"Nellie\") e Jesse Root Grant (futuro politico Democratico). Dopo il matrimonio Grant ottenne una proroga di due mesi della sua licenza e torn\u00f2 a Saint Louis quando decise che, avendo ora la responsabilit\u00e0 di sostenere una moglie, sarebbe rimasto in servizio attivo nell'esercito.\nGuerra contro il Messico.\nA seguito dell'accrescersi delle tensioni con il Messico, causate dall'annessione texana da parte della presidenza di James Knox Polk nel 1846, era intanto scoppiata la guerra Messico-Stati Uniti. Durante tutto il corso del conflitto Grant si segnal\u00f2 come soldato audace e competente. Prima della guerra l'allora presidente John Tyler aveva inviato l'Unit\u00e0 operativa di Grant in Louisiana come parte dell'\"Armata d'osservazione\", guidata dal maggiore generale Zachary Taylor.\nA settembre il successore di John Tyler, James Knox Polk, non riuscendo a provocare i messicani alla guerra a Corpus Christi, ordin\u00f2 a Taylor di marciare 150 miglia a Sud del fiume Rio Grande; diretti a Fort Brown nel tentativo di evitare un assedio, Grant ebbe il suo \"battesimo del fuoco\": era l'8 maggio del 1846, la battaglia di Palo Alto.\nGrant continuava a essere quartiermastro (ufficiale addetto all'approvvigionamento e al trasporto) ma espresse il desiderio di essere assegnato a un ruolo di combattimento; quando alla fine ci\u00f2 gli fu concesso, guid\u00f2 la carica di una compagnia di cavalleria all'assalto nella battaglia di Resaca de la Palma, dimostrando poi la sua abilit\u00e0 equestre nel corso della battaglia di Monterrey (21-24 settembre) portando un dispaccio oltre la linea dei cecchini mentre pendeva dal fianco del suo cavallo tenendo l'animale tra lui e il nemico.\nPrima di lasciare Monterrey si ferm\u00f2 in una casa occupata da statunitensi feriti, assicurandoli che avrebbe mandato qualcuno ad aiutarli. Polk, diffidando della vasta popolarit\u00e0 di Taylor, divise le sue forze inviando cos\u00ec alcune truppe (inclusa l'unit\u00e0 di Grant) a formare una nuova armata sotto il comando di Winfield Scott. Viaggiando via mare l'esercito sbarc\u00f2 a Veracruz e avanz\u00f2 direttamente verso Citt\u00e0 del Messico; si scontr\u00f2 con le forze avversarie nella battaglia del Molino del Rey (8 settembre del 1847) e nella battaglia di Chapultepec (12-13 settembre) nei pressi della capitale. Per il coraggio dimostrato, Grant fu promosso luogotenente.\nNell'odierna delegazione Cuauht\u00e9moc, Grant ordin\u00f2 ai suoi uomini si smontare un obice e trascinarlo in un campanile della chiesa locale e, dopo averlo rimontato, incominciarono a bersagliare dall'alto gli avversari; il coraggio e lo spirito d'iniziativa dimostrata gli valsero la sua seconda promozione, a capitano. Il 14 di settembre l'esercito di Scott marciava per le vie della capitale nemica. Il Messico si trov\u00f2 alla fine costretto a cedere un vasto territorio il 2 febbraio del 1848 a seguito del trattato di Guadalupe Hidalgo.\nPer tutte queste azioni ebbe due decorazioni per meriti di guerra. Durante l'intero svolgimento del conflitto studi\u00f2 le tattiche di Scott e Taylor, scrivendo molto tempo dopo nelle sue memorie che questo fu il modo in cui impar\u00f2 il comando militare; in retrospettiva identific\u00f2 il suo stile con quello espresso da Taylor. Tuttavia espresse anche l'opinione che la guerra messicana era fondamentalmente sbagliata e che le acquisizioni territoriali erano stati progettate a tavolino con l'intenzione di espandere la schiavit\u00f9. Afferm\u00f2:\nRitenne anche che la guerra civile era stata una giusta punizione inflitta a tutta la nazione per la sua aggressione al Messico. Durante la guerra Grant ebbe modo di mostrare il suo \"coraggio morale\" e inizi\u00f2 a considerare seriamente d'intraprendere la carriera nell'esercito.\nCompiti nel Nord-ovest Pacifico e dimissioni.\nI primi incarichi post-bellici del capitano Grant lo portarono - assieme a Julia - nella guarnigione di Detroit e poi al villaggio di Sackets Harbour, nello Stato di New York. Nel 1852 fu assegnato al Nord-ovest Pacifico; gli fu ordinato di imbarcarsi con i suoi uomini a New York e di raggiungere l'istmo di Panama, dove avrebbe attraversato via terra l'istmo per arrivare all'oceano Pacifico e da l\u00ec ripartire per la California; la moglie, incinta di otto mesi, non lo accompagn\u00f2. Sbarcato a Panama, un'epidemia di colera scoppiata tra i suoi compagni di viaggio caus\u00f2 150 morti; Grant organizz\u00f2 un trasporto di fortuna e le strutture ospedaliere necessarie prodigandosi nell'assistenza dei malati.\nAd agosto giunse a San Francisco e il suo incarico successivo lo mand\u00f2 a Nord, nella caserma \"Vancouver\" nel Territorio dell'Oregon, successivamente rinominato Territorio di Washington a partire dal marzo del 1853 (il 15 giugno del 1846 il Trattato dell'Oregon tra la presidenza di James Knox Polk e l'impero britannico aveva assegnato il Territorio dell'Oregon agli Stati Uniti, ponendo cos\u00ec fine all'occupazione congiunta britannico-americana che si protraeva da decenni).\nPer cercare di integrare uno stipendio militare che era inadeguato a sostenere la sua famiglia, progett\u00f2 diverse iniziative imprenditoriali le quali si risolsero per\u00f2 tutte in un completo fallimento, confermando la convinzione di suo padre che non avesse alcuna propensione n\u00e9 interesse per degli affari. Grant assicur\u00f2 Julia in una lettera che i nativi locali erano innocui; nel contempo cominci\u00f2 a sviluppare una sorta di \"empatia\" nei riguardi dell'ingiusto trattamento riservato agli amerindiani da parte dei bianchi.\nPromosso capitano il 5 agosto del 1853, Grant fu assegnato al comando del 4\u00ba reggimento fanteria di Fort Humboldt da poco costituito nel Nord della California; giunto il 5 gennaio del 1854 si present\u00f2 al suo comandante, il tenente colonnello Robert Christie Buchanan.\nLa separazione dalla moglie pesava al giovane ufficiale, e ci\u00f2 lo spinse, annoiato e depresso, ad accentuare la sua tendenza al bere. Una sera aveva tentato di affogare la sua tristezza nell'alcool; il mattino seguente era giunto in ritardo al suo posto i servizio. Il rimprovero ricevuto lo aveva spinto alla decisione estrema: aveva presentato le sue dimissioni.\nUn ufficiale che serviva in quello stesso periodo disse che \"\u00e8 caduto troppo sotto l'influenza dell'alcol per poter svolgere correttamente i suoi compiti\". Per questa ragione il colonnello Buchanan gli chiese di dimettersi; lo storico Jean Edward Smith afferm\u00f2 che \"la storia suona come verosimile\".\nQuando Grant fu rimproverato per un episodio di ubriachezza, disse a Buchanan che se non lo avesse riformato avrebbe rassegnato le dimissioni da s\u00e9 prendendo l'iniziativa. Si disse che la domenica 13 luglio Grant fosse stato trovato nella cucina della sua compagnia completamente sbronzo; mantenendo l'impegno assunto si dimise con effetto il 31 seguente, senza addurre per\u00f2 alcuna spiegazione.\nBuchanan approv\u00f2 la lettera di dimissioni, ma non present\u00f2 alcun rapporto che verificasse l'incidente. Lo storico William Shield McFeely asserisce che Grant lasci\u00f2 l'esercito semplicemente perch\u00e9 era \"profondamente depresso\" e che le prove su quanto e quanto spesso Grant beveva rimangono altamente inaffidabili ed elusive. Jean Edward Smith sostiene invece che le dimissioni erano state troppo improvvise per essere una decisione calcolata.\nBuchanan non ne parl\u00f2 mai fino a quando non glielo chiesero esplicitamente nel corso della Guerra Civile. Gli effetti e l'entit\u00e0 degli eccessi con l'alcol di Grant sulla sua carriera militare e pubblica sono comunque ancora oggetto di discussioni tra gli storici. Lyle Dorsett ha detto che Grant era un \"alcolista\" ma funzionava lo stesso incredibilmente bene. William Farina sostiene che la devozione che provava nei confronti della famiglia gli imped\u00ec di bere in eccesso e di indebitarsi.\nGrant non fu messo in stato d'arresto n\u00e9 sottoposto alla corte marziale, mentre il Dipartimento della Guerra dichiar\u00f2: \"\"nulla contrasta con il suo buon nome\". Egli stesso ebbe modo di osservare anni dopo: \"il vizio dell'intemperanza (ubriachezza) non aveva nulla a che fare con la mia decisione di dimettermi dall'United States Army\"\".\nSenza alcun mezzo di sostentamento, torn\u00f2 a Saint Louis per riunirsi alla famiglia, del tutto incerto sul prossimo futuro.\nQuestioni civili e politica.\nAll'et\u00e0 di 32 anni, mentre viveva a Covington nel Kentucky senza alcuna vocazione per gli affari, Grant fatic\u00f2 per sette anni nel tentativo di rimpinguare le sue magre finanze.\nIl padre gli offr\u00ec un impiego a Galena nell'Illinois nell'industria conciaria di famiglia a condizione che la moglie Julia e i figli restassero con i genitori di lei nel Missouri o con la famiglia Grant nel Kentucky. Entrambi i coniugi per\u00f2 si opposero a un'altra separazione e rifiutarono l'offerta.\nNel 1855 prese a coltivare la propriet\u00e0 del cognato nei pressi di Saint Louis, utilizzando il lavoro degli schiavi posseduti dal padre di Julia; non ebbe per\u00f2 il successo sperato e per guadagnare denaro fin\u00ec col vendere legna da ardere negli angoli delle strade.\nL'anno successivo si trasferirono temporaneamente nella tenuta del padre di lei e riuscirono anche a costruirsi una casa di legno, battezzata \"Hardscrabble\" (oggi \"Grant's Farm\").\nA Julia per\u00f2 non piaceva la blockhaus, che descriveva come una \"capanna assai poco attraente\". Nel 1903 August Busch Sr. acquist\u00f2 i terreni che includevano anche la fattoria originale di Grant del 1850, la quale fu rinominata \"Grant's Farm\"; nel 1910 la famiglia Busch costru\u00ec una villa nella fattoria. Aperta al pubblico, la \"Grant's Farm\" \u00e8 diventata un'istituzione pubblica di Saint Louis.\nAlle elezioni presidenziali del 1856 Grant espresse il suo primo voto a favore del Democratico James Buchanan, affermando che stava in realt\u00e0 solamente votando contro il Repubblicano John Charles Fr\u00e9mont; dichiar\u00f2 di essere preoccupato che il suo anti-schiavismo avrebbe portato alla secessione del Sud e quindi alla guerra. Sebbene Grant non fosse un abolizionista, non era nemmeno considerato un \"uomo schiavista\" e, quando ne ebbe a suo servizio, non costrinse mai gli schiavi a lavorare con la forza.\nL'esplosione del panico del 1857 port\u00f2 alla rovina molti agricoltori, tra cui Grant che, al punto pi\u00f9 basso della recessione si trov\u00f2 costretto a impegnare l'orologio d'oro per poter pagare le festivit\u00e0 del Natale ai figli. Nel 1858 mise in affitto la \"Hardscrabble\" e trasfer\u00ec la famiglia nella piantagione di 850 acri della moglie, che impiegava largamente la manodopera schiavista. Quell'autunno, dopo un attacco di malaria, Grant abbandon\u00f2 l'attivit\u00e0 agricola.\nIn quello stesso anno acquist\u00f2 uno schiavo dal suocero, un trentacinquenne di nome William Jones; nel marzo del 1859, lo liber\u00f2 invece di rivenderlo in un momento in cui aveva disperatamente bisogno di soldi; avrebbe potuto fruttargli fino a 1.500 dollari.\nGrant si trasfer\u00ec quindi a Saint Louis, entrando in affari con il cugino di Julia, Harry Boggs, che lavorava nel nuovo settore immobiliare in qualit\u00e0 di esattore di debiti e prestatore di finanziamenti: ma ancora una volta senza ottenere alcun successo apprezzabile. Anche a seguito delle pressioni di Julia, interruppe la collaborazione.\nAd agosto fece domanda per un posto come ingegnere di contea, ritenendo che la sua istruzione da sola lo qualificasse per ottenerlo. La sua richiesta giunse accompagnata da 35 lettere di raccomandazione degne di nota, ma Grant perse comunque il posto, che fu assegnato sulla base dell'appartenenza politica; le simpatie per i Democratici del suocero gli recarono danno.\nNell'aprile del 1860 la famiglia si trasfer\u00ec a nord, a Galena, accettando infine un ruolo nella concia gestita in quel momento dai fratelli minori Simpson e Orvil. In pochi mesi Ulysses ripag\u00f2 tutti i debiti che aveva contratto nel Missouri. Frequentarono la locale chiesa metodista e ben presto si afferm\u00f2 come un cittadino rispettabile. La conceria del padre Jesse cambi\u00f2 nome in \"Grant &amp; Perkins\" a partire dal 1862.\nCon le elezioni presidenziali del 1860 si schier\u00f2 apertamente come \"Democratico Nordista\", preferendo Stephen A. Douglas sia rispetto ad Abraham Lincoln sia al sudista John C. Breckinridge; ma in mancanza dei requisiti di residenza in Illinois richiesti al momento non pot\u00e9 esprimere il proprio voto. Dopo l'elezione di Lincoln, gli Stati del Sud si separarono dall'Unione formando gli Stati Confederati d'America i quali s'impossessarono dei forti militari e delle altre istituzioni federali presenti sul loro territorio. Iniziava la guerra civile.\nGuerra civile.\nPrimi comandi.\nIl 12 aprile del 1861 ebbe inizio la guerra di secessione americana, quando le truppe Confederate sferrarono il loro attacco nella battaglia di Fort Sumter nelle immediate vicinanze di Charleston, aprendo cos\u00ec le ostilit\u00e0; la postazione federale fu costretta alla resa. Grant scrisse al padre in una lettera datata 21 aprile che \"abbiamo un governo, leggi e una bandiera, e devono essere tutti sostenuti. Ora ci sono solo due partiti, i traditori e i patrioti...\"\nLa notizia giunse come uno shock e Grant condivider\u00e0 la preoccupazione dei propri vicini nei riguardi del conflitto il quale si prospettava lungo e difficile. Due giorni dopo l'aggressione il presidente Lincoln fece richiamare 75.000 volontari. \nGrant partecip\u00f2 a una riunione di massa a Galena, per valutare la crisi e incoraggiare il reclutamento. Il capitano della milizia locale nomin\u00f2 proprio lui, l'unico uomo presente in citt\u00e0 con un addestramento militare professionale, per guidare e organizzare il reclutamento. Un discorso pronunciato dall'avvocato paterno, John Aaron Rawlins, ebbe la capacit\u00e0 di animare il patriottismo di Grant.\nRawlins divenne in seguito aiutante di campo di Grant e suo intimo amico nel corso della guerra, nonch\u00e9 ministro durante la presidenza; il futuro presidente ebbe modo di rammentare con estrema soddisfazione che dopo quel primo raduno a Galena \"non mi sono pi\u00f9 recato nel nostro negozio di pelletteria\".\nRapidamente riusc\u00ec a reclutare e organizzare una compagnia di volontari, ricevendo il titolo di capitano, dirigendoli il 24 di aprile alla volta di Springfield, la capitale dello Stato dell'Illinois; percep\u00ec con chiarezza che il conflitto sarebbe stato per lo pi\u00f9 combattuto da volontari e non da soldati di carriera, anche se tent\u00f2 all'inizio di rientrare nei ranghi dell'esercito regolare.\nIl governatore dell'Illinois, il Repubblicano Richard Yates, gli affid\u00f2 l'iniziale incombenza di addestrare e reclutare unit\u00e0 di volontariato; Grant accett\u00f2, pur desiderando un comando sul campo. Intraprese diversi tentativi in tal direzione attraverso i suoi contatti personali; il maggiore generale George McClellan si rifiut\u00f2 di riceverlo rammentando quel giorno del 1853 nell'Oregon quando vide Grant provocare una baldoria da ubriaco.\nCon l'aiuto del suo avvocato, il deputato Elihu Benjamin Washburne, ottenne dal governatore, che riteneva che un uomo di West Point avrebbe potuto fare di pi\u00f9 per la causa dell'Unione, la tanto sospirata promozione al grado di colonnello il 14 di giugno, dandogli la guida del 21\u00ba reggimento di fanteria volontari dell'Illinois, fino a quel momento accusato d'indisciplinatezza. Arrivato nel nord del Missouri fu reintegrato pieno titolo nel ruolo di Brigadiere Generale, con retrodatazione al 17 di maggio, dei volontari, con il comando del distretto sudorientale.\nIl controllo del fiume Mississippi si rivel\u00f2 presto la chiave di volta per la vittoria definitiva nel Teatro Occidentale. Grant si dimostr\u00f2 un generale di \"\"tenacia ostinata e volont\u00e0 di ferro\"; il maggiore generale John Charles Fr\u00e9mont gli assegn\u00f2 il comando delle truppe sul Mississippi a Cairo gi\u00e0 alla fine di agosto (scavalcando in tal maniera dei generali John Pope e Benjamin Prentiss). Fr\u00e9mont aveva smentito le voci sull'alcolismo di Grant degli anni precedenti dichiarando che c'era qualcosa nel suo modo di fare \"che era sufficiente a neutralizzare l'influenza di ci\u00f2 che gli altri dicevano\"\".\nCairo era la base militare e navale dell'Unione e da l\u00ec venivano lanciate campagne congiunte oltre che sul Mississippi anche sul fiume Tennessee e sul fiume Cumberland. Dopo che i Confederati invasero il territorio del Kentucky occidentale con il chiaro proposito di aggredire la zona meridionale dell'Illinois Grant, sotto la diretta autorit\u00e0 di Fr\u00e9mont, avanz\u00f2 su Paducah prendendone possesso senza dover sparare un colpo ed istituendo una stazione di rifornimento.\nAvendo compreso l'importanza che il presidente Lincoln dava nel mantenere il Kentucky sotto il controllo dell'Unione Grant non manc\u00f2 di rassicurare i suoi cittadini: \"Sono venuto tra voi non come vostro nemico, ma come vostro amico\". Il 1\u00ba novembre Fr\u00e9mont gli ordin\u00f2 di intraprendere esercizi di dimostrazione contro i Confederati su entrambi i lati del Mississippi, ma gli proib\u00ec di attaccare il nemico.\nBelmont, Fort Henry e Donelson.\nQuel 1\u00ba novembre s'imbarc\u00f2 a Cairo, in direzione sud, con le proprie truppe per bloccare i Confederati accampatisi a Belmont, piccola cittadina del Missouri. Assieme al collega John Alexander McClernand fece sbarcare 2.500 uomini a Hunter's Point, due miglia a nord dell'accampamento avversario; riusc\u00ec a occupare il campo, ma il sopraggiungere dei rinforzi nemici guidati da Benjamin F. Cheatham e Gideon Johnson Pillow costrinsero a un ritiro caotico.\nAll'inizio aveva l'intenzione di distruggere le fortificazioni avversarie sia a Belmont sia a Columbus, ma Fr\u00e9mont non gli aveva dato truppe in numero sufficiente. Fattisi strada verso le loro imbarcazioni ormeggiate si trovarono costretti a ritornare a Cairo sotto il fuoco incessante proveniente dalla fortificazione pesante di Columbus; una sconfitta tattica, la battaglia di Belmont del 7 novembre instill\u00f2 nonostante tutto fiducia ed esperienza nei volontari di Grant.\nLe forze confederate di Columbus continuavano a bloccare l'accesso al basso corso del Mississippi. Grant e James B. McPherson escogitarono un piano di aggiramento e muovere con una forza di 25.000 uomini contro Fort Henry sul fiume Tennessee e poi proseguire dieci miglia a est fino a Fort Donelson sul Cumberland; esso prevedeva l\u2019appoggio di cannoniere corazzate che avrebbero dovuto aprire la via di entrambi i fiumi, grazie a un'operazione anfibia, consentendo cos\u00ec di accedere pi\u00f9 a Sud.\nGrant present\u00f2 il suo piano a Henry Halleck, il suo nuovo comandante nella nuova divisione del Missouri. Fr\u00e9mont era stato nel frattempo rimosso da Lincoln dopo essersi rifiutato di eseguire l'ordine di far annullare il suo \"proclama\" volto a emancipare gli schiavi dei proprietari sudisti; fu per un breve lasso di tempo sostituito da David Hunter come comandante del dipartimento del West prima che questo si disfacesse. Halleck stava nel frattempo considerando la stessa strategia di Grant, ma respinse la proposta, credendo di aver bisogno di almeno un numero doppio di truppe.\nTuttavia, dopo che ebbe telegrafato per consultarsi con McClellan al riguardo, alla fine accett\u00f2 a condizione che l'attacco fosse condotto in stretta collaborazione con il capitano della Marina Andrew Hull Foote; con le cannoniere di Foote che misero a tacere definitivamente la maggior parte delle armi del forte, le truppe di Grant lo poterono raggiungere e catturare facilmente Fort Henry il 6 febbraio 1862. La battaglia di Fort Henry costitu\u00ec la prima grande vittoria dell'Unione dall'inizio della guerra.\nGrant ordin\u00f2 quindi l'assalto al vicino Fort Donelson, sotto il comando di John Buchanan Floyd, che dominava il Cumberland. Diversamente da Fort Henry, ora il comandante stava per\u00f2 affrontando una forza pari alla propria; del tutto ignari degli effettivi della guarnigione nemica le truppe si avvicinarono alla scena confidando su un'altra facile vittoria.\nGrant, McClernand e Charles Ferguson Smith posizionarono i rispettivi reparti tutt'attorno al fortino e la mattina seguente cominciarono a lanciare attacchi sporadici d'avvertimento su quelli che consideravano i punti deboli nella linea confederata, ma finirono per ritirarsi con pesanti perdite.\nIl 14 febbraio giunsero le cannoniere di Foote, che cominciarono a bombardare il fortino, per poi essere respinte dai colpi dei pesanti cannoni avversari; lo stesso Foote rimase ferito. Presto per\u00f2 arrivarono i rinforzi dell'Unione, dando in tal modo a Grant una truppa di 40.000 uomini in totale; dopo che Foote ebbe riacquistato il controllo del fiume, Grant riprese l'attacco, ma si trov\u00f2 in una situazione di stallo. Quella sera Floyd indisse un consiglio di guerra, incerto sul da farsi e sulle prossime azioni da intraprendere.\nGrant ricevette un dispaccio da Foote con la richiesta di un incontro; il comandante mont\u00f2 a cavallo percorrendo sette miglia su strade ghiacciate raggiungendo la divisione di Smith e, dopo averlo istruito a prepararsi al prossimo assalto, si diresse incontro a McClernand e Wallace; dopo esersi scambiati i rapporti incontr\u00f2 Foote, che riprese il bombardamento segnalando in tal modo agli altri generali di iniziare l'attacco.\nLa battaglia di Fort Donelson dur\u00f2 per l'intera giornata seguente, fino a quando la guarnigione sudista si sottomise alla richiesta di \"arrendersi incondizionatamente e immediatamente\". Halleck fu informato per telegrafo che Fort Donelson, l'ultima linea difensiva al confine tra Kentucky e Tennessee, era caduta.\nGrant cattur\u00f2 l'intera compagine avversaria, composta da 12.000 uomini. Halleck tuttavia si arrabbi\u00f2 per il fatto che si fosse agito senza la sua preventiva autorizzazione e non manc\u00f2 di lamentarsene con McClellan, accusando il sottoposto di \"negligenza e inefficienza\"; il 3 marzo giunse a mandare un telegramma a Washington lagnandosi di non avere pi\u00f9 alcuna comunicazione con Grant da almeno una settimana. Tre giorni dopo fece seguire un \"post scriptum\" in cui sosteneva: \"mi \u00e8 appena arrivata la notizia... Grant ha ripreso le sue cattive abitudini di bere\".\nGrazie a questo successo, che precludeva i collegamenti tra le due ali dell'esercito confederato, il presidente Lincoln, nonostante le voci nei suoi riguardi, promosse Grant al grado di maggiore generale dei volontari e al comando dell'Armata del Tennessee, mentre tutta la stampa del Nord inizi\u00f2 a trattarlo come un eroe; facendo un gioco di parole sulle sue iniziali U.S.G. presero a chiamarlo \"Unconditional Surrender Grant\", cio\u00e8 \"Resa senza condizioni Grant\".\nBattaglia di Shiloh e sue conseguenze.\nMentre si radunava il maggior numero possibile di truppe in entrambi gli eserciti, era opinione diffusa al nord che il prossimo scontro sarebbe stato quello decisivo e che avrebbe posto fine al conflitto. Grant, reintegrato pienamente nelle sue funzioni da Halleck grazie alle pressioni ricevute da parte del presidente e del Segretario alla Guerra Edwin McMasters Stanton, lasci\u00f2 Fort Henry viaggiando in barca lungo il Tennessee per raggiungere il proprio esercito e dar l'ordine di avanzare.\nIl grosso delle sue forze era situato nei dintorni della Contea di Hardin a Pittsburg Landing, mentre 40.000 truppe confederate confluivano a Corinth, importante snodo ferroviario sudista. Il brigadiere generale William Tecumseh Sherman assicur\u00f2 Grant che le sue truppe, fresche, erano pronte. Concordarono quindi un attacco e trasmisero la loro valutazione via cablogramma ad Halleck. Grant avrebbe desiderato colpire al pi\u00f9 presto Corinth con i suoi 45.000 uomini, ma il diretto superiore gli ordin\u00f2 invece di trattenersi fino all'arrivo della divisione di Don Carlos Buell, forte di altri 25.000 uomini.\nNel frattempo studi\u00f2 un piano d'attacco tra forze approssimativamente uguali; invece di preparare fortificazioni difensive tra il Tennessee e Owl Creek e la compensazione dei campi di fuoco trascorse la maggior parte del tempo nelle esercitazioni delle truppe, in larga parte ancora del tutto inesperte, mentre Sherman ignorava rapporti indicanti che i confederati erano oramai molto vicini.\nL'inerzia prodottasi cre\u00f2 l'opportunit\u00e0 per i confederati di attaccare prima dell'arrivo di Buell. La mattina del 6 aprile le truppe di Grant si lasciarono cogliere di sorpresa dall'armata sudista guidata da Albert Sidney Johnston e Pierre Gustave Toutant de Beauregard, che colp\u00ec per prima, \"come una valanga alpina\", di fianco alla chiesa del villaggio assalendo cinque divisioni e costringendo a una confusa ritirata verso le sponde del Tennessee.\nJohnston rimase ferito gravemente a una gamba e morir\u00e0 durante lo scontro, pertanto gli subentr\u00f2 Beauregard.\nUna linea riuscir\u00e0 a contenere l'attacco per diverse ore in un luogo pi\u00f9 tardi chiamato \"Hornet's Nest\", dando cos\u00ec a Grant il tempo d riunire l'artiglieria e 20.000 soldati vicino a Pittsburg Landing; ma i confederati alla fine sfondarono a \"Hornet's Nest\" arrivando a catturare l'intera divisione, mentre l'\"ultima linea di Grant\" a Pittsburg Landing mantenne le posizioni. Esausti e privi di rinforzi i confederati, i cui effettivi erano stati dimezzati, si videro costretti a interrompere l'avanzata.\nQuella sera cominci\u00f2 una fitta pioggia battente, e Grant e il suo staff si ripararono accoccolati attorno al fuoco; quando McPherson gli chiese se stava per ritirarsi replic\u00f2: \"Ritirata? No. Io propongo di attaccarli alla luce del giorno e di frustarli\".\nSostenuto dalle 18.000 truppe fresche delle divisioni di Buell e Lew Wallace che gli consentirono di essere in superiorit\u00e0 numerica, Grant contrattacc\u00f2 all'alba riguadagnando terreno e costringendo i ribelli disorganizzati e demoralizzati a ritirarsi precipitosamente a Corinth, mentre migliaia di persone disertarono.\nHalleck ordin\u00f2 di non avanzare pi\u00f9 di una giornata di marcia dal campo, fermando in tal modo di fatto l'inseguimento della Confederate States Army. Sebbene Grant avesse vinto la battaglia, la situazione non cambi\u00f2 molto, con l'Unione in possesso di Pittsburg Landing e i Confederati ancora una volta rintanati a Corinth.\nRendendosi ben presto conto che il Sud era determinato a combattere e che la guerra non sarebbe stata vinta grazie a un'unica battaglia, Grant avrebbe scritto in seguito: \"Allora, in effetti, ho abbandonato ogni idea di salvare l'Unione se non attraverso una completa conquista\".\nLa battaglia di Shiloh fu la pi\u00f9 costosa in termini di vite umane perdute dell'intera storia statunitense fino a quel momento, con ben 13.000 vittime nordiste; il numero impressionante di 23.746 caduti in totale impression\u00f2 l'intera nazione. Ci\u00f2 inoltre procur\u00f2 a Grant numerose critiche, cui egli pot\u00e9 far fronte solo grazie all'appoggio incondizionato espressogli dalla presidenza di Abraham Lincoln.\nLa stampa lo rimprover\u00f2 per le perdite sorprendentemente alte, accusandolo anche di ubriachezza durante la battaglia, questo in contrasto con i resoconti forniti dagli ufficiali e da quanti si trovavano con lui in quel frangente. In risposta alle accuse, il suo ufficiale William Ruben Rowley sostenne che erano delle pure bugie frutto d'invenzione; altri testimoni dichiararono che Grant era perfettamente sobrio la mattina del 6 aprile.\nNonostante ci\u00f2 la vittoria a Shiloh rese impossibile ai confederati di prevalere nella valle del fiume Mississippi o di riconquistare il vantaggio strategico nel Teatro occidentale. Halleck giunse da Saint Louis l'11 aprile per prendere il comando e radunare un esercito di circa 120.000 uomini in totale; il 29 seguente sollev\u00f2 Grant dal comando di campo per sostituirlo con George H. Thomas. Halleck fece marciare lentamente la propria armata in direzione di Corinth, trincerandosi ogni notte. Iniziava l'assedio di Corinth.\nNel frattempo Beauregard invi\u00f2 dei falsi disertori per raccontare che si stava ampiamente rinforzando, spostando nel contempo l'esercito durante la notte; con estrema sorpresa di Halleck quando arriv\u00f2 a Corinth il 30 maggio. Scoraggiato, intanto Grant consider\u00f2 l'ipotesi delle dimissioni, ma Sherman riusc\u00ec a farlo desistere. Lincoln liquid\u00f2 i critici di Grant dicendo: \"non posso fare a meno di quest'uomo, egli combatte!\".\nHalleck divise le sue forze e reintegr\u00f2 Grant come comandante in campo dell'Armata del Tennessee l'11 luglio. Il 19 settembre partecip\u00f2 alla vittoriosa battaglia di Iuka, per poi difendere con successo Corinth, infliggendo pesanti perdite agli avversati nella seconda battagla di Corinth.\nIl 25 ottobre Grant assunse il comando della nuova \"Divisione del Tennessee\". A novembre, dopo l'avviso preliminare del Proclama di emancipazione, ordin\u00f2 alle unit\u00e0 sotto il suo comando di incorporare gli ex schiavi nell'Union Army, fornendo loro abiti, riparo e un salario per i loro servizi. In questo modo Grant pot\u00e9 continuare le operazioni militari per il resto del 1862, occupando l'area del Tennessee occidentale e del Mississippi settentrionale, che difese efficacemente dai tentativi di riscossa confederati vincendo cinque scontri campali.\nCampagna di Vicksburg.\nTuttavia, il controllo dell'intero corso del Mississippi restava precluso alle forze nordiste a causa della presenza della solida fortezza di Vicksburg, che Grant inizi\u00f2 a mettere sotto assedio a partire dal dicembre del 1863. La roccaforte confederata bloccava la strada per il completo controllo sul fiume, rendendo cos\u00ec la sua cattura vitale per l'efficace proseguimento dell'impegno bellico.\nL'Armata di Grant stazionava nell'ovest del Tennessee con 40.000 truppe disponibile al combattimento; rimase per\u00f2 esasperato dall'apprendere che il presidente Lincoln aveva autorizzato McClernand a creare un esercito separato per lo scopo. Halleck lo fece tuttavia stanziare attorno a Memphis ponendolo sotto l'autorit\u00e0 di Grant. A seguito della conquista di Holly Springs progett\u00f2 di attaccare la zona frontale di Vicksburg via terra mentre Sherman avrebbe dovuto avanzare dalla parte del fiume.\nLe incursioni della cavalleria confederata svoltesi tra l'11 e il 20 dicembre tuttavia riuscirono a interrompere le comunicazioni, facilitando in tal modo la loro ripresa di Holly Springs e impedendo ai due fronti unionisti di connettersi. Il giorno 29 le forze confederate guidate dal tenente generale John Clifford Pemberton respinsero la tattica diretta di Sherman nella battaglia di Chickasaw Bluffs; l'esercito di Sherman fu raggiunto da McClernand e ne assunse il comando; indipendentemente da Grant condusse una campagna che port\u00f2 alla battaglia di Fort Hindman.\nDurante questo periodo Grant fece incorporare nell'Union Army gli schiavi fuggitivi, fornendo loro protezione e lavoro retribuito. Insieme alle sue responsabilit\u00e0 militari nei mesi immediatamente seguenti il ritorno al comando, Grant si preoccup\u00f2 per l'espansione del contrabbando di cotone nel proprio distretto; paventando che tale commercio illecito indebolisse lo sforzo bellico dell'Unione finanziando la Confederazione e prolungando di conseguenza la guerra, mentre i soldati continuavano a morire sul terreno, il 17 dicembre emise l'\"Ordine Generale N\u00b0 11\". Questa disposizione prevedeva l'espulsione immediata di tutti gli Ebrei dal territorio, dichiarando che i loro mercanti stavano violando le regole del commercio. Scrivendo nel 2012 lo storico Jonathan D. Sarna ha detto che Grant \"ha emesso il pi\u00f9 noto ordine ufficiale anti-ebraico nella storia dell'antisemitismo negli Stati Uniti d'America\"; le opinioni degli specialisti a riguardo variano a seconda delle motivazioni addotte dal generale per l'emanazione dell'ordine esecutivo. I capi della comunit\u00e0 ebraica andarono a lamentarsi direttamente con Lincoln, mentre la stampa del Nord criticava fortemente Grant. Il presidente chiese pertanto che l'Ordine fosse revocato, cosa che venne fatta; fu annullato dopo tre settimane. Intervistato anni dopo in risposta alle accuse rivoltegli di antigiudaismo del suo Ordine, Grant ebbe l'occasione di spiegare: \"Durante i tempi di guerra queste belle distinzioni sono state ignorate, non abbiamo avuto il tempo di gestire le cose usando i guanti di velluto\"; fece ammenda durante la sua presidenza, nominando molti ebrei americani a varie posizioni nell'amministrazione.\nIl 29 gennaio assunse il comando generale e tent\u00f2 di avanzare attraverso il terreno reso un pantano con l'intento di aggirare i cannoni di Vicksburg; la mossa si rivel\u00f2 del tutto inefficace, tuttavia consent\u00ec alle nuove leve di iniziare ad acquisire l'esperienza necessaria. Il 16 aprile diede ordine alle cannoniere dell'ammiraglio David Dixon Porter di unirsi con le sue truppe, sotto il fuoco delle batterie, che avevano marciato a sud lungo il lato ovest del Mississippi. Guid\u00f2 la fanteria, composta da 33.000 uomini, oltre il caposaldo sulla sponda occidentale; mentre anche la flotta si portava al di l\u00e0 della roccaforte, fuori gittata delle sue artiglierie.\nDiede quindi disposizioni alla cavalleria d'intraprendere scontri diversivi nell'intero territorio dello Stato per confondere Pemberton e permettere cos\u00ec al suo esercito di spostarsi a est attraversando il fiume; la fanteria e la cavalleria si congiunsero sul basso corso per traghettare le truppe sulla riva opposta dove Grant, pur rimasto senza linee di rifornimento, manovr\u00f2 con rapidit\u00e0 sorprendendo pi\u00f9 volte i confederati fino a sbarcare nella cittadina di Bruinsburg.\nIl generale, sfruttando l'inimicizia tra i due comandanti confederati della zona (Joseph Eggleston Johnston a capo del dipartimento confederato dell'ovest e J. C. Pemberton, comandante della piazzaforte di Vicksburg), sconfisse una forza nemica proveniente da nord a Port Gibson, per poi spostarsi a est ricacciando indietro una seconda armata comandata da Jonhston da Jackson con due vittoriosi scontri campali.\nLa battaglia di Jackson permise a Grant di conquistare la capitale dello Stato; quindi si spost\u00f2 verso l'obiettivo, sconfiggendo Pemberton nella battaglia di Champion Hill il 16 maggio, costringendolo a una fuga disordinata e ad asserragliarsi nella fortezza, messa sotto assedio dopo due falliti assalti frontali.\nTent\u00f2 dapprima di assaltare le trincee poste di fronte all'ingresso di Vicksburg, subendo per\u00f2 gravi perdite, infatti Grant fece scavare due trincee lunghe 25\u00a0km e min\u00f2 le poderose fortificazioni scavando delle gallerie sotto i bastioni, che fece saltare procurandosi un varco: al momento dell'assalto per\u00f2 i soldati nordisti vennero fermati da un fitto lancio di granate provenienti dagli spalti, mentre gli stessi corpi dei caduti ostruirono la barriera creatasi con il crollo delle mura. L'attacco si trasform\u00f2 in un assedio durato sette settimane.\nDurante questo periodo di relativa calma Grant ebbe occasionalmente la possibilit\u00e0 di bere. Ponendo fine dell'assedio di Vicksburg Pemberton si arrese per fame il 4 luglio, anniversario del Giorno dell'Indipendenza - consegnando a Grant un ingente bottino di armi e prigionieri di guerra (circa 30.000, tra cui 15 generali, 260 cannoni e 60.000 fucili).\nLa caduta di Vicksburg diede alle forze unioniste il pieno controllo del Mississippi dividendo la Confederazione in due tronconi. A quel tempo le simpatie politiche di Grant coincidevano completamente con l'azione aggressiva dei Repubblicani radicali sui temi della guerra e dell'emancipazione degli schiavi. Il successo conseguito rappresent\u00f2 una notevole spinta morale nello sforzo bellico; la rivalit\u00e0 personale con McClernand continu\u00f2 fino a quando Grant non gli tolse il comando dopo aver contravvenuto agli ordini emettendo un'ordinanza senza il suo previo permesso.\nQuando il Segretario alla Guerra Edwin McMasters Stanton sugger\u00ec che il generale fosse riportato a est per dirigere l'Armata del Potomac Grant lo contraddisse scrivendo di conoscere assai meglio la geografia e le risorse dell'ovest e di non voler sconvolgere la catena di comando del Teatro Orientale.\nCampagna di Chattanooga e promozione.\nCon la caduta di Vicksburg, la Confederazione si ritrov\u00f2 tagliata in due tronconi. Il 16 ottobre del 1863 Lincoln nomin\u00f2 Grant comandante generale del Fronte Occidentale e gli assegn\u00f2 il comando della Divisione del Mississippi appena costituita, compresa l'armata dell'Ohio, l'armata del Tennessee e l'armata del Cumberland.\nDopo la battaglia di Chickamauga (18-20 settembre) l'armata del Cumberland si era ritirata a Chattanooga, ov'era per\u00f2 rimasto intrappolato; quando venne informato della situazione venutasi a creare Grant mise George H. Thomas a capo della spedizione di salvataggio. Prendendo personalmente il comando Grant giunse a cavallo, con l'intenzione di rifornire la citt\u00e0 e rompere definitivamente l'assedio.\nIl presidente gli invi\u00f2 in aiuto anche Joseph Hooker con due divisioni dell'\"Armata del Potomac\"; le forze unioniste catturarono cos\u00ec il \"Brown's Ferry\" aprendo una linea diretta di rifornimento per Bridgeport. Il 23 novembre organizz\u00f2 i tre eserciti per attaccare nella battaglia di Lookout Mountain (24 novembre) prima e nella battaglia di Missionary Ridge (25 novembre) poi. Grant ordin\u00f2 a Thomas e all'armata del Cumberland di avanzare quando le truppe di William Tecumseh Sherman non riuscirono a occupare Missionary Ridge da nord-est.\nGuidato da Philip Henry Sheridan e dal generale di brigata Thomas John Wood l'esercito caric\u00f2 in salita arrivando a conquistare i trinceramenti confederati posti sulla cima, costringendo i ribelli a battere in ritirata. Gli scontri campali svoltisi nel corso della campagna di Chattanooga furono decisivi nel dare all'Unione il pieno controllo del Tennessee, oltre che ad aprire la possibilit\u00e0 della tanto attesa invasione della Georgia, il cuore degli Stati Confederati d'America. Il generale intendeva incunearvisi per dividere ulteriormente i territori e gli eserciti ribelli.\nLa sua volont\u00e0 di combattere e la sua abilit\u00e0 nel vincere avevano gi\u00e0 avuto modo d'impressionare favorevolmente Lincoln il quale, il 2 marzo 1864, lo promosse al grado di Tenente generale; mentre il 17 dello stesso mese gli affid\u00f2 la guida di tutte le armate unioniste in qualit\u00e0 di comandante generale dell'esercito statunitense, dovendo pertanto rispondere delle decisioni prese solamente al presidente.\nLo stile di Grant nei combattimenti venne definito da un generale \"quello di un bulldog\". Durante molte battaglie egli ordin\u00f2 attacchi diretti o assedi assai rigidi, spesso anche quando le sue truppe erano sulla difensiva; una volta che l'offensiva o l'assedio erano iniziati, Grant rifiutava di cessarli fino a quando il nemico non si fosse arreso o fosse stato sbaragliato. Una simile tattica toglieva senza dubbio forza al nemico, infliggendogli perdite irreparabili, ma spesso portava anche a pesanti perdite fra i suoi uomini.\nDopo aver assegnato a Sherman la Divisione del Mississippi si rec\u00f2 a Washington per incontrarsi con Lincoln e mettere a punto una strategia incentrata sul paralizzare l'esercito ribelle e catturare Richmond. Grant stabil\u00ec quindi il suo nuovo quartier generale nell'armata del Potomac di George G. Meade a Culpeper, poco a nord-ovest della capitale nemica. Meade aveva seguito il cauto approccio di Henry Halleck ai combattimenti e Grant era l\u00ec per dargli la direzione e l'incoraggiamento a essere pi\u00f9 aggressivo; concentr\u00f2 quindi le sue attenzioni a prendere la citt\u00e0 che da lungo tempo resisteva alle forze dell'Unione.\nPresto svilupp\u00f2 un piano generale di cinque offensive coordinate con attacco in contemporanea degli eserciti ribelli, per costringere i confederati a spostare i propri rinforzi all'interno delle loro linee difensive; Sherman avrebbe dovuto inseguire l'armata confederata del Tennessee di Joseph Eggleston Johnston mentre Meade avrebbe guidato l'armata del Potomac, con Grant sul campo, per attaccare e distruggere l'Armata Confederata della Virginia Settentrionale ai comandi di Robert Edward Lee. Benjamin Butler sarebbe dovuto infine avanzare da sud lungo il fiume James, mentre un'operazione congiunta tra esercito e marina unioniste doveva essere lanciata contro Mobile.\nSe Lee fosse stato costretto a fermarsi a sud come previsto, Grant avrebbe unito le proprie forze con gli eserciti di Butler e avrebbe ricevuto i rifornimenti necessari attraverso il James. Nel frattempo Franz Sigel avrebbe dovuto occupare la linea ferroviaria di Lynchburg e subito dopo muoversi in direzione est e attaccare direttamente dai Monti Blue Ridge. Sapeva infatti molto bene che Lee disponeva di effettivi alquanto limitati e che una guerra di logoramento combattuta su un campo di battaglia privo di alcun trinceramento avrebbe condotto a una sua certa sconfitta.\nDopo lo scontro ricevette un enorme cavallo purosangue inglese di nome \"Cincinnati\" in dono da parte di un ammiratore riconoscente; l'animale divenne immediatamente il favorito del generale, non lasciandolo cavalcare da nessun altro tranne Lincoln; Grant era considerato uno dei migliori esperti di equitazione e nel corso della guerra cavalc\u00f2 diversi altri cavalli.\nIl Comandante stava ora beneficiando di una marea crescente di popolarit\u00e0 e si cominci\u00f2 a ventilare l'ipotesi che una decisiva vittoria entro la prima met\u00e0 dell'anno avrebbe potuto portare alla sua candidatura alle elezioni presidenziali del 1864; egli, a conoscenza delle voci, escluse per\u00f2 categoricamente un suo interessamento all'ingresso in politica. La possibilit\u00e0 sarebbe presto svanita a seguito di ritardi sopraggiunti sul fronte bellico.\nCampagna terrestre e assedio di Petersburg.\nLa \"Campagna terrestre\" risult\u00f2 essere una serie di battaglie senza quartiere combattute nel territorio della Virginia per sette settimane, durante i mesi di maggio e giugno del 1864; gli sforzi congiunti messi in atto da Sigel e Butler non ebbero l'esito sperato, al punto che Grant rimase solo a combattere Lee. La mattina di mercoled\u00ec 4 maggio, vestito di tutto punto con la sua uniforme intera e con la spada al fianco, usc\u00ec dal suo quartier generale a Culpeper verso Germanna Ford, montando il suo prediletto \"Cincinnati\".\nDurante quella stessa giornata attravers\u00f2 senza ostacoli il Rapidan, mentre le truppe unioniste guadavano il fiume e le provviste venivano trasportate su quattro ponti di barche. Il 5 attacc\u00f2 Lee nella battaglia del Wilderness, durata per ben tre giorni con un numero stimato di vittime di 17.666 per l'Unione e 11.125 per i Confederati. Nonostante le gravi perdite e le difficolt\u00e0 del terreno l'armata del Potomac oppose una resistenza accanita; invece di ritirarsi come avevano fatto i suoi predecessori Grant affianc\u00f2 l'esercito di Lee a sud-est tentando di mettere le sue forze tra il generale nemico e Richmond alla Spotsylvania Courthouse.\nL'armata avversaria arriv\u00f2 per prima e ne segu\u00ec un difficile sconto, la battaglia di Spotsylvania Court House della durata di tredici giorni, con perdite stimate di 18.399 unionisti contro 13.421 confederati e che termin\u00f2 in un sostanziale pareggio. Grant tent\u00f2 di sfondare il saliente \"Muleshoe\" di Lee sorvegliato dall'artiglieria provocando in tal modo uno dei pi\u00f9 sanguinosi assalti della Guerra Civile, noto come \"Bloody Angle\" (angolo sanguinoso); incapace di spezzarne le linee affianc\u00f2 nuovamente i ribelli a sud-est, scontrandosi con essi nella battaglia di North Anna, che proseguir\u00e0 da 23 al 26 maggio.\nGrant manovr\u00f2 quindi il suo esercito verso Cold Harbor, un importante snodo ferroviario collegato a Richmond, ma gli uomini di Lee avevano il vantaggio difensivo e si trincerarono. Durante il terzo giorno della battaglia di Cold Harbor (31 maggio-12 giugno) condusse un assalto assai costoso in termini di vite umane; il Comandante generale sar\u00e0 presto identificato come \"il Macellaio\" dalla stampa nordista dopo aver perso 52.788 uomini in un colpo solo. L'esercito confederato sub\u00ec invece 32.907 vittime, ma ebbe maggiori difficolt\u00e0 a sostituirle.\nQuesta fu la seconda di due battaglie nel corso dell'intera guerra che Grant in seguito disse di rimpiangere (l'altro era stato il suo assalto iniziale a Vicksburg). Non visto da Lee, riusc\u00ec comunque a tirarsi fuori da Cold Harbor e a portare il proprio esercito a sud del fiume James, liber\u00f2 Butler dalla campagna di Bermuda Hundred (dove i ribelli lo avevano circondato) e avanz\u00f2 verso Petersburg, il fulcro ferroviario della Virginia.\nDopo aver attraversato il James arriv\u00f2 in vista della citt\u00e0, minacciando cos\u00ec direttamente la vicina Richmond. Inizi\u00f2 cos\u00ec l'assedio di Petersburg, durato dal 9 giugno 1864 al 25 marzo 1865; la sua pressione incessante costringer\u00e0 alla fine Lee a far evacuare Richmond, non prima per\u00f2 di aver fatto appiccare un incendio generalizzato.\nPierre Gustave Toutant de Beauregard si pose alla difesa e ben presto arrivarono i rinforzi costituiti dai veterani di Lee. Il risentimento del Nord crebbe mentre la guerra si trascinava, ma Lee fu costretto a limitarsi alla difesa di Richmond, del tutto incapace di rafforzare le altre truppe confederate. A Sheridan fu assegnato il comando dell'armata unionista di Shenandoah e Grant gli ordin\u00f2 di \"seguire il nemico fino alla morte\" e di distruggere le forniture vitali nemiche presenti nella valle dello Shenandoah di sua competenza.\nQuando Sheridan rifer\u00ec di aver subito attacchi da parte della cavalleria confederata irregolare di John Singleton Mosby, il Comandante raccomand\u00f2 di radunare le loro famiglie e di incarcerarle come ostaggi a Fort McHenry.\nA Petersburg Grant approv\u00f2 un piano per far saltare parte delle trincee nemiche utilizzando una galleria sotterranea; l'esplosione cre\u00f2 un cratere, nel quale si riversarono le truppe dell'Unione le quali furono per\u00f2 mal guidate. Ripresisi dalla sorpresa, i confederati le circondarono e facilmente le fecero prigioniere (la battaglia del cratere). Le vittime dell'Unione, 3.500, superarono il numero di quelle avversarie di almeno tre volte; sebbene il piano avrebbe potuto avere successo se implementato correttamente, Grant ammise che la tattica era stata uno \"stupendo fallimento\".\nPiuttosto che combattere Lee in un attacco frontale completo come aveva gi\u00e0 tentato di fare a Cold Harbor, continu\u00f2 invece a frazionare le difese di Lee a sud e a ovest della citt\u00e0 per cercare di catturare i collegamenti ferroviari essenziali.\nDopo che il genio militare complet\u00f2 la ricostruzione della rete ferroviaria a City Point, Grant us\u00f2 i mortai per aggredire le forze nemiche oramai soverchiate dalle truppe unioniste. Tra il 2 e il 23 agosto fu conquistata Mobile nella battaglia della baia di Mobile e il 2 settembre Sherman vinse la battaglia di Atlanta, con il ritiro completo delle forze confederate. Entrambe le vittorie, insieme con il trionfo di Sheridan nella Shenandoah Valley, assicurarono la rielezione di Lincoln a novembre.\nSherman convinse sia Grant sia il presidente a mandare il suo esercito a marciare su Savannah e devastare il cuore confederato; fu la marcia verso il mare di Sherman. Egli tagli\u00f2 per il territorio nemico con un percorso a tenaglia per un raggio di 60 miglia di larghezza, accompagnando la distruzione totale delle infrastrutture del Sud (la tattica della terra bruciata) senza incontrare praticamente alcun ostacolo; raggiunse infine le sponde dell'Oceano Atlantico e catturer\u00e0 Savannah il 22 dicembre.\nIntanto il 16, dopo essere stato molto sollecitato da Grant, l'esercito sotto il comando di Thomas ottenne una sonante vittoria nella battaglia di Nashville. Era l'inizio della fine per la Confederazione, con le forze di Lee asserragliate a Petersburg come unico ostacolo significativo rimasto.\nCampagna di Appomattox e vittoria finale.\nNel marzo del 1865 Grant era oramai riuscito a indebolire notevolmente le forze di Lee, avendo esteso la propria linea del fronte ad un\u2019ampiezza di 35 miglia, con i ranghi delle truppe avversarie allo sbando e con migliaia di diserzioni a causa della fame e delle tensioni crescenti dovute alla spossante guerra di trincea.\nIl 28 marzo il Comandante generale con Sherman, l'ammiraglio David Dixon Porter e il presidente, si ritrovarono per tenere insieme una conferenza il cui tema precipuo doveva essere la resa incondizionata dei confederati e il successivo piano di ricostruzione per il Sud.\nIl 2 aprile gli unionisti presero Petersburg e gi\u00e0 il giorno seguente poterono entrare in una Richmond fatta evacuare in gran fretta dopo essere stata data alle fiamme. Lee tent\u00f2 un ultimo tentativo disperato di ricomporsi con i resti dell'esercito sconfitto di Joseph Eggleston Johnston, ma la cavalleria di Sheridan ebbe il sopravvento riuscendo a impedire la convergenza dei due tronconi, tagliandogli inoltre tutti i rifornimenti.\nGrant si trovava in comunicazione con Lee gi\u00e0 prima che affidasse al proprio aiutante di campo Orville Elias Babcock il compito di portare il suo ultimo dispaccio al generale nemico, chiedendo la sua resa immediata con le istruzioni per scortarlo in un luogo d'incontro scelto dallo stesso Lee. In sella al suo prediletto \"Cincinnati\" percorse una lunga rotta verso ovest scavalcando quello che rimaneva dell'armata di Lee per unirsi a Sheridan, il quale nel frattempo aveva catturato la stazione di Appomattox, bloccando in tal maniera ogni residua via di fuga.\nLungo la strada gli venne incontro uno dei membri dello staff di Mead che portava una lettera inviata dal generale confederato attraverso i picchetti, informando Grant che era pronto ad arrendersi formalmente. Il 9 aprile avvenne il tanto atteso incontro all'\"Appomattox Court House\" ove Grant offr\u00ec a Lee di stringergli la mano; dopo aver ricevuto da Lee l'invito all'incontro il Comandante si trovava in uno stato di giubilo, ma in seguito ebbe modo di scrivere nelle sue memorie che Lee \"era un uomo di gran dignit\u00e0\" e che non pot\u00e9 evitare di sentirsi triste per \"la caduta di un nemico che aveva combattuto cos\u00ec a lungo e valorosamente\".\nDopo aver discusso brevemente dei loro giorni nella guerra Messico-Stati Uniti Grant mise nero su bianco i termini della resa, dopo di che Lee espresse il proprio assenso e li accett\u00f2. Andando ben oltre la sua autorit\u00e0 militare, Grant concesse agli avversari un'amnistia generale; i confederati avrebbero consegnato le loro armi e se ne sarebbero ritornati alle loro case. Su richiesta di Lee permise anche che tenessero i propri cavalli, il tutto a condizione che non avessero mai pi\u00f9 imbracciato le armi contro gli Stati Uniti.\nOrdin\u00f2 quindi alle sue truppe d'interrompere tutte le celebrazioni spontanee esplose con grandi \"urrah\" e battimani, asserendo molto semplicemente che \"la guerra \u00e8 finita, i ribelli sono nuovamente diventati nostri compatrioti\"; seguirono altre rese, l'armata di Albert Sidney Johnston il 26 aprile, quella di Richard Taylor dell'Alabama il 4 maggio e infine quella texana di Edmund Kirby Smith il 26 maggio. La guerra civile era finita; era costata pi\u00f9 di mezzo milione di morti.\nDopo la battaglia di Palmito Ranch del 12 e 13 maggio le forze confederate si arresero il 2 giugno anche in tutta l'area del Dipartimento del Mississippi.\nL'omicidio del presidente Lincoln.\nNel pomeriggio del 14 aprile, Venerd\u00ec santo, Grant partecip\u00f2 all'ultima riunione di gabinetto della presidenza di Abraham Lincoln. Lincoln invit\u00f2 lui e la moglie Julia Grant al Teatro Ford per quella stessa serata, ma la coppia Grant fu costretta a rifiutare poich\u00e9 avevano in programma di recarsi a Filadelfia. Nell'ambito di una vera e propria cospirazione che prese di mira diversi membri del governo, il presidente fu raggiunto mortalmente da un colpo di pistola sparato da John Wilkes Booth alle spalle mentre Lincoln stava assistendo in compagnia della consorte Mary Todd Lincoln a una rappresentazione teatrale. Mor\u00ec la mattina seguente senza aver potuto riprendere conoscenza.\nMolti, incluso lo stesso Grant, pensarono di essere stati un bersaglio della trama criminosa. Informatolo del sopraggiunto decesso di Lincoln, il Segretario alla Guerra Edwin McMasters Stanton lo convoc\u00f2 immediatamente a Washington; il vicepresidente in carica Andrew Johnson prest\u00f2 il solenne giuramento nella mattinata del 15. Assistendo ai funerali di Stato svoltisi il giorno 19, Grant volle rimanere solo e fu visto piangere apertamente; in seguito disse che il presidente era stato \"il pi\u00f9 grande uomo che abbia mai conosciuto\".\nPer quanto riguardava Johnson, confid\u00f2 a Julia che temeva il cambiamento di governo; giudic\u00f2 che l'atteggiamento del nuovo presidente nei confronti dei Sudisti avrebbe contribuito a \"renderli cittadini riluttanti\" e almeno inizialmente non pot\u00e9 fare a meno di pensare che con Johnson \"la ricostruzione \u00e8 stata di gran lunga fatta arretrare\".\nComandante generale.\nLa carriera militare di Grant fu la seguente:\nAl termine del conflitto Grant rimase Comandante dell'esercito, con incarichi che inclusero la gestione delle truppe al confine durante l'intervento francese in Messico, durante il quale era giunto sul trono Massimiliano I del Messico, l'esecuzione dell'Era della Ricostruzione negli ex Stati confederati oltre alla supervisione delle guerre indiane nelle Grandi Pianure centrali del West.\nAssicur\u00f2 infine una degna abitazione per la propria famiglia sulle \"Georgetown Heights\" a Washington nel 1865, ma istru\u00ec il suo futuro Segretario di Stato Elihu Benjamin Washburne che per gli scopi pi\u00f9 eminentemente politici la sua residenza ufficiale dovesse rimanere a Galena. In quello stesso anno parl\u00f2 alla Cooper Union di New York; altri viaggi compiuti in estate lo condussero ad Albany, nuovamente a Galena e in tutto l'Illinois e l'Ohio, ottenendo accoglienze entusiastiche.\nIl 25 luglio 1866 il Congresso cre\u00f2 appositamente per lui il grado di Generale dell'esercito (General of the Army).\nNel corso dell'intera presidenza di Andrew Johnson, entrata nelle sue piene funzioni a seguito dell'assassinio di Abraham Lincoln dell'aprile 1865, Grant si trov\u00f2 inevitabilmente coinvolto nella battaglia politica tra il presidente, che voleva seguire una politica di conciliazione con gli sconfitti secondo i dettami del suo predecessore, e la maggioranza dell'Assemblea congressuale dominata dagli esponenti pi\u00f9 intransigenti del Partito Repubblicano (i Radical) desiderosi di misure severe e soprattutto repressive nei riguardi del profondo Sud.\nRicostruzione.\nL'Era della Ricostruzione si rivel\u00f2 un periodo turbolento che ebbe inizio gi\u00e0 nel 1863 per terminare all'inizio della presidenza di Rutherford Hayes nel 1877; un periodo in cui via via saranno riammessi nell'Unione gli ex Stati Confederati d'America e \"durante il quali il diritto statunitense e la stessa Costituzione nazionale furono riscritte per garantire i diritti fondamentali degli ex schiavi e i primi governi statali bi-razziali giunsero al potere nei territori confederati sconfitti\".\nNel novembre 1865 Johnson invi\u00f2 Grant a compiere una missione di inchiesta nel Sud: egli raccomand\u00f2 la prosecuzione delle attivit\u00e0 del \"Freedmen's Bureau\", proposta a cui il presidente si oppose con veemenza; ma sconsigli\u00f2 l'utilizzo di truppe nere nelle guarnigioni, fatto che a suo parere non avrebbe fatto altro che incoraggiare gli afroamericani a un'alternativa al lavoro agricolo loro assegnato.\nIl Comandante non credeva che il popolo meridionale fosse gi\u00e0 pronto per la concessione dell'autogoverno e che sia i bianchi sia i neri del Sud richiedessero di un'adeguata protezione da parte del governo federale; i quattro anni di guerra fratricida avevano difatti portato a un basso rispetto delle autorit\u00e0 civili e Grant ne concluse che l'esercito avrebbe dovuto continuare ad avere una forte presenza nel territorio per poter mantenere quantomeno un ordine precario.\nLo stesso giorno in cui fu ratificato il XIII emendamento, present\u00f2 una relazione, assai poco convincente e troppo ottimista, sulla missione compiuta, esprimendo la sua fede che \"la massa di uomini pensanti del Sud accetta la situazione attuale in perfetta buona fede\".\nL'opinione di Grant sulla Ricostruzione fu in larga parte, almeno all'inizio, in linea con la politica di Johnson, atta a ripristinare gli ex confederati nelle loro precedenti posizioni di potere, sostenendo che il Congresso avrebbe dovuto accettare che i rappresentanti del Sud tornassero a riprendere il loro posto nelle aule parlamentari. Proprio come Abraham Lincoln prima di lui, per un estremo senso del dovere, credette che il governo federale avesse la responsabilit\u00e0 di aiutare tutti i veterani dell'Union Army che avevano prestato servizio nella guerra, fossero essi bianchi o neri.\nMalgrado fosse stato abbastanza conciliante con i confederati, il comandante si trov\u00f2 alla fine a schierarsi proprio dalla parte dei repubblicani radicali, ritenendo che essere eccessivamente accomodanti verso i Sudisti avrebbe permesso a questi ultimi di rivendicare le proprie prerogative prebelliche e far precipitare nuovamente la nazione in una nuova catastrofica guerra civile.\nRapporti con Johnson.\nLa relazione intercorsa tra Grant e Johnson inizi\u00f2 su una base congeniale, nonostante le differenze di personalit\u00e0 e innanzitutto di schieramento politico. Il proprio servizio come Comandante generale lo spinse ben presto a unirsi alle fila dei Repubblicani; mentre il presidente favor\u00ec un approccio indulgente alla Ricostruzione, chiedendo un immediato ritorno degli ex Stati ribelli nell'Unione senza alcuna garanzia sul rispetto dei diritti civili nei riguardi degli afroamericani.\nIl Congresso controllato dai radicali si oppose per\u00f2 all'idea promossa da Johnson e rifiut\u00f2 pertanto di ammettere come suoi membri i fautori della secessione; oltre a far annullare il diritto di veto presidenziale, rinnov\u00f2 anche il \"Freedmen's Bureau\" e promulg\u00f2 la legge sui diritti civili del 1866. Grant e Johnson si trovarono quindi protagonisti di un polemico conflitto che riguardava la messa in pratica della Ricostruzione, anche se come soldato fu sempre determinato a rimanere fedele al proprio Comandante in capo.\nAvendo un disperato bisogno della popolarit\u00e0 di Grant, Johnson lo port\u00f2 con s\u00e9 nel suo tour \"Swing Around the Circle\", parlando per\u00f2 apertamente contro la Ricostruzione voluta dal Congresso. Grant pens\u00f2 che il presidente agitasse deliberatamente un'opinione conservatrice per sfidare le direttive congressuali, non mancando di definire in privato i suoi discorsi come un'autentica \"vergogna nazionale\".\nIl 2 marzo 1867, annullando nuovamente il veto presidenziale, il Congresso approv\u00f2 la prima delle tre leggi della ricostruzione (\"Reconstruction Acts\"), che dividevano gli stati del Sud in cinque distretti militari, mettendone a capo gli alti ufficiali per far rispettare le leggi federali; per proteggere Grant inoltre promulg\u00f2 la \"Command of the Army Act\", allegandola a una legge per lo stanziamento straordinario di fondi all'esercito, impedendone la sua rimozione o eventuale trasferimento e costringendo infine Johnson a far passare i suoi ordini esclusivamente tramite Grant, il generale in capo.\nNell'agosto successivo il presidente sospese dalle funzioni il Segretario alla Guerra Edwin McMasters Stanton, nominato da Lincoln, che simpatizzava con la Ricostruzione dei Radicali, sostituendolo con Grant stesso in qualit\u00e0 di \"facente funzione\" (\"ad interim\") (Johnson aveva gi\u00e0 licenziato altri quattro comandanti dei distretti militari).\nStanton trov\u00f2 per\u00f2 l'appoggio incondizionato dagli alleati al Congresso; il Comandante avrebbe desiderato prenderne il posto, ma fu attento a non aggirare la legge \"Tenure of Office\" del 1867 che impediva il licenziamento dei funzionari pubblici per motivi politici senza la preventiva approvazione da parte del Senato.\nGrant accett\u00f2 la posizione, non volendo che l'Esercito cadesse sotto un incaricato conservatore che potesse impedire la Ricostruzione, e si trov\u00f2 cos\u00ec a dover gestire un'assai disagiata collaborazione con Johnson; nel dicembre del 1867 il Congresso vot\u00f2 per mantenere Stanton, che fu pertanto reintegrato da un comitato del Senato il 10 gennaio seguente. Grant rifer\u00ec quindi al presidente che avrebbe lasciato l'incarico, poich\u00e9 in caso contrario avrebbe potuto essere sottoposto a misure giudiziarie.\nJohnson, che stava gi\u00e0 progettando di sbarazzarsi di Grant, gli disse che avrebbe lui stesso assunto tutte le responsabilit\u00e0 legali e gli chiese pertanto di ritardare le dimissioni, almeno fino a quando non fosse stato trovato un sostituto adatto; credette che Grant avrebbe accettato facilmente, ma quando il Senato vot\u00f2 per reintegrare d'autorit\u00e0 Stanton Grant abbandon\u00f2 subito l'incarico, ancor prima che il presidente avesse l'opportunit\u00e0 di nominare un sostituto.\nJohnson, livido di rabbia, in una burrascosa riunione di Gabinetto ebbe un forte alterco con Grant, tra reciproche accuse di promesse non mantenute; la pubblicazione dei resoconti dettagliati port\u00f2 a una rottura completa tra i due. L'accensione della polemica ebbe inoltre come immediata conseguenza quella di far partire un procedimento di impeachment contro Johnson al Senato.\nEssendo comunque necessari i voti di almeno i due terzi dei senatori per essere messo in stato d'accusa, il presidente risult\u00f2 assolto. Il gesto di rottura compiuto contro Johnson rese Grant ancor pi\u00f9 popolare di quanto gi\u00e0 non fosse tra i Repubblicani tanto da farne il candidato incontestato alle elezioni presidenziali del 1868.\nPresentato da tutti gli avversari dei Democratici come un eroe nazionale e difensore dell'Unione, il generale fu scelto praticamente senza alcuna concorrenza nella \"Convention\" nazionale tenutasi a Chicago il 20 maggio.\nElezioni presidenziali del 1868.\nAlla Convention nazionale Repubblicana svoltasi a Chicago i delegati nominarono all'unanimit\u00e0 U.S. Grant dell'Ohio loro candidato, affiancandogli il presidente della Camera Schuyler Colfax dell'Indiana; la piattaforma programmatica sostenne \"uguali diritti civili e politici a tutti\" e il definitivo affrancamento degli afroamericani.\nI Democratici da parte loro, dopo aver abbandonato Johnson, scelsero l'ex governatore di New York Horatio Seymour, affiancandogli Frank P. Blair Jr. del Missouri; propugnarono il ripristino immediato degli ex Stati confederati nell'Unione e l'amnistia da \"tutti i precedenti reati politici\". Sebbene Grant non intraprese personalmente la campagna elettorale i colleghi Repubblicani adotteranno la sua frase \"Let's have peace\" (diamoci la pace) come slogan ufficiale.\nL'\"Ordine Generale n. 11\" fatto emettere nel 1862 divenne uno dei problemi affrontati; Grant cerc\u00f2 quindi di prenderne le distanze affermando: \"non ho alcun pregiudizio contro alcuna delle religioni negli Stati Uniti d'America o razza, e voglio altres\u00ec che ogni individuo possa venire giudicato esclusivamente in base ai propri meriti particolari\".\nI Democratici si concentrarono principalmente sul tentativo di porre fine all'Era della Ricostruzione e restituire il controllo del profondo Sud alla classe dei bianchi americani padroni di piantagione, cosa che contribu\u00ec sostanzialmente ad alienare al partito molti dei \"War Democrat\" nel Nord; Grant vinse l'elezione popolare con un margine di 300.000 voti su 5.716.082 preferenze espresse, ricevendo in tal modo una larga maggioranza dei Grandi elettori; 214 voti contro 80.\nSeymour ottenne la maggioranza dei voti bianchi, ma Grant fu aiutato dai 500.000 voti espressi per la prima volta dai neri; la grande differenza la fecero proprio loro che, appena ammessi al voto, scelsero in massa l'ex-comandante nordista. Perse la Louisiana e la Georgia essenzialmente a causa dei diffusi atti di violenza perpetrati dal Ku Klux Klan contro gli elettori neri.\nAll'et\u00e0 di 46 anni divenne il pi\u00f9 giovane presidente eletto fino a quel momento, cos\u00ec come il primo a essere eletto dopo che la nazione aveva messo fuori legge la schiavit\u00f9; la sua vittoria fu ampiamente considerata come un trionfo dei principi che includevano il ripristino degli Stati ricostruiti nel Sud, un governo efficiente e una buona e solida moneta.\nPresidenza.\nDivenne cos\u00ec il 18\u00ba Presidente degli Stati Uniti (1868\u20131877), rimanendo in carica per due mandati, dal 4 marzo 1869 al 3 marzo 1877: infatti, fu agevolmente rieletto alle elezioni presidenziali del 1872, in cui lo sfidante democratico Horace Greeley ottenne solo tre voti dei Grandi Elettori.\nViene considerato dagli storici moderni pi\u00f9 critici come il peggior presidente degli Stati Uniti, anche se altri attenuano questo giudizio. Grant infatti fu molto pi\u00f9 docile del predecessore Andrew Johnson nei confronti del Congresso e in particolare delle sue politiche riguardanti gli Stati del Sud, divenendo lo strumento di cui si valse l'ostruzionismo repubblicano e nordista per portare avanti la politica di ricostruzione contro i sudisti.\nLa sua presidenza fu per\u00f2 afflitta dal sospetto di scandali, specialmente quello conosciuto come \"Whiskey Ring\" (Giro del Whiskey) nel quale oltre tre milioni di dollari di tasse furono sottratti al governo federale. Orville E. Babcock, segretario privato del presidente, presunto membro del giro, evit\u00f2 il processo solo per una speciale grazia presidenziale.\nDopo l'affare \"Whiskey Ring\" il ministro della guerra William W. Belknap fu coinvolto in un'inchiesta: fu provato che aveva preso tangenti per l'assegnazione di posti di lavoro ai nativi americani. Sebbene non ci sia prova che Grant avesse tratto profitto dalla corruzione dei suoi subordinati, non prese una posizione ferma contro i malfattori e non reag\u00ec con forza dopo che la loro responsabilit\u00e0 fu accertata.\nPolitica interna.\nSotto la sua amministrazione venne riorganizzato l'apparato burocratico e amministrativo federale: furono infatti creati il Ministero della Giustizia (1870), l'Avvocatura dello Stato (1870) e il Ministero delle Poste (1872). Evento centrale della sua presidenza fu la cosiddetta Era della Ricostruzione, ovvero la riorganizzazione degli Stati del Sud, dove le libert\u00e0 civili degli afroamericani venivano sistematicamente violate sia dalle leggi statali locali sia da organizzazioni paramilitari segrete, come il Ku Klux Klan, che avevano come scopo la segregazione nella societ\u00e0 tra bianchi e neri, verso i quali compivano intimidazioni e linciaggi, spesso e volentieri con la connivenza o la complicit\u00e0 delle autorit\u00e0 locali.\nPer risolvere la situazione, Grant sottopose tutti gli Stati sudisti a un'occupazione militare, per meglio far rispettare i diritti civili della popolazione afroamericana; l'esercito inoltre aveva anche il compito di favorire la riorganizzazione del Partito Repubblicano nel Sud, grazie al sostegno elettorale dei neri, degli immigrati provenienti dal Nord (detti \"Carpetbaggers\") e dei simpatizzanti bianchi sudisti (detti \"Scalawags\").\nIl compito ebbe parziale successo: al governo degli Stati sudisti andarono governi filo-repubblicani, tra i quali figuravano anche numerosi politici di colore (tra cui figurava Hiram Rhodes Revels, primo afroamericano a essere eletto al Senato federale), molti dei quali per\u00f2 si dimostrarono inefficienti e corrotti, esasperando l'animo della popolazione locale e favorendo il ritorno al potere dopo poco tempo dei democratici razzisti locali, che rimasero al governo per quasi un secolo.\nTuttavia, la difesa dei diritti civili fu una costante dell'amministrazione Grant: infatti il 3 febbraio 1870 il presidente ratific\u00f2 il XV emendamento, che garantiva a tutti i cittadini statunitensi il diritto di voto indipendentemente dalla propria razza, dal colore della pelle o dal credo religioso. Inoltre, con due provvedimenti legislativi fra il 1870 e il 1871, il presidente decret\u00f2 lo scioglimento e la messa al bando del Ku Klux Klan, considerato da allora un'organizzazione terroristica illegale contro la quale era possibile intervenire anche con la forza.\nAltro passo fondamentale fu la firma, il 1\u00ba marzo 1875, di una legge sui diritti civili, che proibiva la discriminazione razziale nei luoghi pubblici, pena un'ammenda pecuniaria e, nei casi pi\u00f9 gravi, un periodo di detenzione: questa legge fu per\u00f2 applicata assai raramente, a causa del ritiro delle truppe federali due anni dopo dal Sud, e sarebbe stata abolita dalla Corte Suprema degli Stati Uniti nel 1883.\nAnche con i nativi pellerossa il presidente tent\u00f2 una politica di conciliazione, volendo rispettare il trattato di Fort Laramie del 1866 che assegnava alle trib\u00f9 di Sioux e Cheyenne un ampio territorio nell'odierno Dakota del Sud come riserva di caccia. Infatti da pi\u00f9 parti lo si pressava perch\u00e9 quei territori, dove si vociferava ci fossero giacimenti auriferi, fossero assegnati ai coloni bianchi che si stavano riversando all'Ovest in cerca di fortuna: Grant resistette fino al 1873, quando scoppi\u00f2 una gravissima crisi economica derivata dal fallimento di molte banche e dal tracollo dell'agricoltura, collegata a una generale depressione mondiale durata fin quasi alla fine del secolo.\nIl presidente allora autorizz\u00f2, nell'estate del 1874, una spedizione militare nelle Black Hills, territorio considerato sacro dagli indiani, dove si supponeva che si trovassero i giacimenti auriferi, guidata dal generale George Armstrong Custer, anch'egli massone. Quando la spedizione scopr\u00ec effettivamente l'oro, numerosi coloni e minatori si riversarono nel territorio, senza che l'esercito potesse fermarli: alle proteste delle numerose trib\u00f9 indiane, il governo propose l'acquisto delle Black Hills e il trasferimento delle trib\u00f9 in una riserva in Oklahoma, ma al netto rifiuto degli interessati era inevitabile lo scoppio di una guerra: l'episodio pi\u00f9 significativo di questo conflitto fu la battaglia di Little Big Horn, avvenuta il 25 luglio 1876, in cui il reggimento di Custer venne annientato da una coalizione di Sioux e Cheyenne guidata da Toro Seduto e Cavallo Pazzo. Sarebbe stata per\u00f2 l'ultima vittoria indiana: dopo appena un anno, sotto la pressione dell'esercito, Cavallo Pazzo dovette arrendersi, mentre Toro Seduto fu costretto a rifugiarsi in Canada, per poi accettare pochi anni di entrare in una riserva.\nVerso la fine della sua presidenza, Grant annesse lo Stato del Colorado, entrato a far parte dell'Unione il 1\u00ba agosto 1876.\nPolitica estera.\nGrant fu il primo presidente, dopo James Knox Polk, a intraprendere una politica estera che ridesse agli Stati Uniti il prestigio incrinatosi durante la guerra civile dinanzi alle potenze europee, aiutato in questo dal suo Segretario di Stato Hamilton Fish: tuttavia, la forte opposizione da parte dell'opinione pubblica americana e di gran parte del Congresso resero vana la sua visione politica d'insieme, che constat\u00f2 sia successi sia fallimenti. Tra questi ultimi, il tentativo infruttuoso, opera personale del presidente, di annettere, tra il 1869 e il 1871, la Repubblica Dominicana, oltre all'accordo con il Nicaragua e la Colombia per garantire agli Stati Uniti il controllo di un futuro canale interoceanico (il canale di Panama).\nMaggior successo Grant lo ebbe con la soluzione di vertenze internazionali. Pendeva infatti con l'Inghilterra una frizione diplomatica, in quanto nei cantieri inglesi erano state costruite, durante la guerra civile, numerosi navi per conto della marina confederata: una di queste, l\"'Alabama\", per due anni ag\u00ec da nave corsara, ostacolando il commercio tra i due Paesi. Il governo di Washington, che considerava i sudisti dei ribelli, protest\u00f2 con quello di Londra per aver agito in violazione del diritto internazionale, in quanto non aveva impedito ai confederati la costruzione delle navi nelle acque territoriali inglesi e aveva equipaggiato e rifornito navi destinate a un conflitto che non era riconosciuto come una vera e propria guerra ufficiale, in quanto i sudisti non ne possedevano i requisiti.\nPer queste ragioni, che violavano il principio di neutralit\u00e0, gli Stati Uniti chiedevano un risarcimento al governo inglese per i danni cagionati dalle navi sudiste costruite nei cantieri britannici. Dopo serrate discussioni diplomatiche, si giunse, l'8 maggio 1871 al trattato di Washington, che rimandava la vertenza tra i due Paesi al giudizio di un arbitrato internazionale, stabilendo la composizione del collegio arbitrale e i temi delle controversie da sottoporre a giudizio. Alla fine, il collegio arbitrale, presieduto dal senatore italiano Federigo Sclopis e riunito a Ginevra, con sentenza del 14 settembre 1872 deliber\u00f2 a favore degli Stati Uniti, che si videro corrispondere dall'Inghilterra un risarcimento di 15.500.000 dollari.\nUn altro problema diplomatico fu il cosiddetto Affare Virginius, che vide il governo americano invischiato nella Guerra dei dieci anni tra la Spagna e i ribelli separatisti a Cuba, che ottennero anche l'appoggio di molti volontari stranieri, tra i quali molti statunitensi. Quando alla fine del 1873 le autorit\u00e0 spagnole sequestrarono la nave corsara \"Virginius\", battente bandiera statunitense (illegalmente, come poi si dimostr\u00f2), che trasportava armi e volontari per la causa cubana, e trassero in arresto l'equipaggio, sia gli Stati Uniti sia l'Inghilterra (alcuni marinari erano britannici) protestarono e ne richiesero il rilascio immediato.\nInvece gli spagnoli decisero di giustiziare 50 membri dell'equipaggio, tra i quali il capitano del natante, con l'accusa di pirateria: questo avrebbe potuto segnare l'inizio di un conflitto tra Stati Uniti e Spagna, ma grazie al cambio di rotta del governo spagnolo e all'intervento del console statunitense a Cuba, Caleb Cushing, si trov\u00f2 un accordo, secondo il quale la Spagna avrebbe risarcito di 80.000 dollari le famiglie degli uomini giustiziati per pirateria. Questo episodio avrebbe contribuito successivamente all'incremento della marina militare statunitense, all'epoca molto inferiore a quelle europee.\nGrant fu anche marginalmente coinvolto nella vicenda di Edgardo Mortara, avendo inviato un appello a Papa Pio IX perch\u00e9 il ragazzo tornasse dai suoi genitori.\nDopo la presidenza.\nDopo la fine del secondo mandato, Grant trascorse due anni in viaggio con la famiglia per il mondo: ad esempio, nella citt\u00e0 inglese di Sunderland apr\u00ec la prima biblioteca comunale gratuita.\nQuando nel 1879 il Giappone annunci\u00f2 l'annessione delle isole Ry\u016bky\u016b, territorio tributario della Cina, la corte imperiale di Pechino protest\u00f2 diplomaticamente e sollev\u00f2 obiezioni, chiedendo a Grant di arbitrare la questione: l'ex-presidente americano decise che la rivendicazione giapponese era pi\u00f9 solida e deliber\u00f2 in favore del governo di Tokyo.\nNel 1880 Grant, rompendo un precetto non scritto risalente addirittura a George Washington, tent\u00f2 di ottenere un terzo mandato presidenziale, candidandosi alle elezioni primarie del Partito Repubblicano: riusc\u00ec ad avere al primo turno la maggioranza relativa dei voti (308 contro i 299 di James G. Blaine e i 93 di John Sherman), ma, dopo 35 infruttuose votazioni, un'alleanza tra i suoi avversari fece convergere il loro peso elettorale sul nuovo candidato James A. Garfield, che super\u00f2 Grant con 399 voti a 306, diventando cos\u00ec il candidato ufficiale repubblicano e, successivamente, il 20\u00ba Presidente degli Stati Uniti.\nBattuto alla \"nomination\" per la Casa Bianca, Grant venne eletto nel 1883 ottavo presidente dell'ancor oggi influente \"National Rifle Association\" (Associazione nazionale degli utilizzatori di armi).\nGrant scrisse le sue memorie poco prima di morire, mentre era malato terminale di cancro alla gola e in difficolt\u00e0 finanziarie per il collasso della ditta bancaria \"Grant and Ward\", in cui aveva perso tutto il suo patrimonio. Lott\u00f2 dunque per completare le sue memorie nella speranza di poter risolvere i problemi economici della sua famiglia; assistito dallo scrittore Mark Twain, riusc\u00ec a completarle pochi giorni prima della sua morte e a garantire un futuro dignitoso alla moglie e ai figli.\nMor\u00ec il 23 luglio 1885 a Wilton, nello Stato di New York, a 63 anni. Il suo corpo riposa nella citt\u00e0 di New York, con quello della moglie, nella \"Grant's Tomb\", il pi\u00f9 grande mausoleo del Nord America.\nFama successiva.\nLa sua morte nel 1885 provoc\u00f2 un'esplosione di sostegno a favore dell'unit\u00e0 nazionale.\nLe valutazioni storiche dell'eredit\u00e0 di Grant sono variate considerevolmente nel corso degli anni; la reputazione presso l'opinione pubblica si concentra sul suo presunto alcolismo, che gli storici per\u00f2 concordano non aver minimamente influenzato negativamente le campagne militari. Il suo governo \u00e8 stato invero generalmente criticato per gli innumerevoli scandali e la corruzione che lo afflissero per l'intero periodo della sua durata e soprattutto per l'incapacit\u00e0 di alleviare la grande depressione economica del 1873; sebbene personalmente considerato onesto, Grant dovette affrontare accuse di frode, ambiguit\u00e0 politica e cattiva condotta dei suoi principali amministratori pi\u00f9 di qualsiasi altro presidente del XIX secolo.\nAnche se viene valutato nella classifica storica dei presidenti degli Stati Uniti d'America in una posizione decisamente bassa, la storiografia contemporanea tende a considerarlo tenendo conto del fatto che dovette svolgere la propria opera nel periodo post-bellico, che fu estremamente difficile. La sua politica di pacificazione con i nativi americani si rivel\u00f2 una partenza audace, ma gli storici concordano sul fatto che, come per la Ricostruzione, anch'essa si \u00e8 conclusa con un fallimento. Gli studiosi continuano a classificare la sua presidenza al di sotto della media, ma il moderno apprezzamento per il sostegno dato ai diritti civili ha contribuito a migliorare la sua reputazione.\nCuriosit\u00e0.\nGrant \u00e8 ricordato per essersi rifugiato all'Hotel Williard per sfuggire allo \"stress\" della Casa Bianca. Egli si riferiva alle persone che lo aspettavano nell'ingresso (\"lobby\" in inglese) come \"quei maledetti lobbisti\", probabilmente dando origine al termine come lo intendiamo oggi.\nInfluenza nella cultura di massa.\nIl ritratto di Grant \u00e8 raffigurato sulle banconote da 50 dollari.\nGrant \u00e8 il terzo presidente statunitense pi\u00f9 popolare a essere ritratto al cinema o in televisione; il suo personaggio appare in almeno 35 film e spesso viene ritratto come un ubriacone, il che \u00e8 - almeno in parte - storicamente inaccurato. Tra questi sono inclusi:"}
{"id": "76149", "revid": "125493459", "url": "https://it.wikipedia.org/wiki?curid=76149", "title": "Mens Sana Basketball Academy", "text": "La Mens Sana Basketball Academy, comunemente nota anche come \"Mens Sana Siena\" o pi\u00f9 semplicemente \"Mens Sana\", \u00e8 una societ\u00e0 italiana di pallacanestro di Siena.\nNata come sezione autonoma della polisportiva Mens Sana in Corpore Sano 1871 con il nome di \"Mens Sana Basket\", vantava la vittoria di sei scudetti, tre Coppe Italia, sei Supercoppe italiane e una Coppa Saporta. Tutti i trofei le sono stati successivamente revocati.\nDal 2000 al 2014 fu nota, per ragioni di sponsorizzazione con il Monte dei Paschi, come \"Montepaschi Siena\".\nDichiarata fallita per irregolarit\u00e0 finanziarie nel 2014, fu rifondata a opera della Polisportiva Mens Sana con il nome \"Mens Sana Basket 1871\", ammessa al campionato di serie B e militando per quattro stagioni in serie A2.\nEsclusa nel 2019 a campionato in corso, riparte dal campionato di Promozione per la stagione 2019-2020.\nStoria.\nMens Sana Basket.\nGli inizi.\nLa \"Mens Sana Basket\" nasce come sezione autonoma della polisportiva Mens Sana in Corpore Sano 1871. La gestione dei crescenti impegni e delle crescenti necessit\u00e0 sul piano logistico ed organizzativo hanno fatto s\u00ec che la sezione Pallacanestro della Mens Sana venisse distaccata dalla gestione globale della Polisportiva, pur rimanendo una branca della Polisportiva stessa e di cui utilizza gli impianti. Un primo tentativo di distacco dalla casa madre fu tentato gi\u00e0 negli anni settanta, dopo l'approdo in Serie A, con il presidente Bruttini. Ma il vero passo in avanti fu fatto sotto la presidenza di Luca Lanfredini , che port\u00f2 alla costituzione dell'attuale forma societaria.\nI primi colori sociali della societ\u00e0 erano il bianco ed il nero, i colori della citt\u00e0 di Siena. Quando la Mens Sana si spost\u00f2 nei locali della palestra di Sant'Agata, sotto il Liceo Classico Piccolomini, prese i colori di quest'ultimo, il bianco e il verde, perch\u00e9 la maggior parte dei propri atleti veniva da quella scuola. Esistono varie versioni su questo episodio ma questa \u00e8 quella pi\u00f9 accreditata.\nLa prima apparizione della Mens Sana in un campionato di Serie A risale al 1961-1962; tuttavia la Serie A rappresentava all'epoca il secondo livello dei campionati, al di sotto della Serie A d'\u00e9lite. La Serie B 1972-1973 vede la societ\u00e0 biancoverde conquistare la promozione in massima serie, nella gara decisiva della poule promozione contro la Brina Rieti, disputato in un \"Dodecaedro\" stracolmo. La squadra, composta per la maggior parte da atleti senesi, era allenata da Ezio Cardaioli.\nLa stagione 1973-1974 \u00e8 la prima per la Mens Sana in Serie A e la squadra, sponsorizzata \"Sapori\", dimostra di poter reggere l'impatto con le blasonate avversarie grazie ad innesti del calibro di Enrico Bovone e Carl Johnson. La Mens Sana centra subito il traguardo delle poule scudetto. Tra la fine degli anni settanta e l'inizio degli ottanta la Mens Sana alterna le proprie presenze tra Serie A1 e Serie A2, fino alla stagione 1985-1986, in cui retrocede in serie B. La Mens Sana trascorrer\u00e0 quattro stagioni nel terzo livello dei campionati, fino alla promozione in Serie A2 nella stagione 1989-1990 guidata in panchina da Dado Lombardi.\nGli anni 1990.\nDurante gli anni 1990 la Mens Sana si riaffaccia nel massimo campionato italiano. In questo periodo la squadra disputa dei campionati di buon livello e diviene una presenza fissa durante i play-off. Tra i cestisti pi\u00f9 affermati che indossano la maglia della Mens Sana in queste stagioni figurano: Wendell Alexis, Darren Daye, Jimmy Oliver, Lucius Davis, Maurizio Lasi, Mauro Sartori, Sherron Mills, John Leslie Turner e Gerard King (poi trasferitosi in NBA). Il vivaio biancoverde forma in quegli anni due futuri professionisti quali Alessandro Frosini e Paolo Moretti.\nIl salto di qualit\u00e0 \u00e8 vicino; nella stagione 1999-2000 la squadra raggiunge i quarti di finale della Coppa Kora\u0107, ma viene eliminata dal Barcellona per un solo punto di differenza tra le due partite.\nI primi anni 2000: le prime affermazioni nazionali ed europee.\nNella stagione sportiva 2000-2001 alla Mens Sana approdano Boris Gorenc e Roberto Chiacig e sotto la guida Fabrizio Frates si \u201croda\u201d in Europa con la Coppa dei Campioni, denominata all'epoca Suproleague: la prima di una lunga serie di consecutive partecipazioni nelle competizioni europee. Chiude la stagione con il sesto posto in campionato e ai quarti di finale dei play-off scudetto.\nNella stagione sportiva 2001-2002, con l'arrivo in panchina di Ergin Ataman e di alcuni buoni giocatori, la societ\u00e0 raggiunge la sua prima finale di Coppa Italia, persa contro la Virtus Bologna per 79 a 77. La Mens Sana si rif\u00e0 nella finale di Coppa Saporta, vinta contro il Valencia Basket Club per 81 a 71. Nel campionato italiano si piazza al 5\u00ba posto e viene eliminata ai quarti, ma nonostante ci\u00f2 si qualifica all'Eurolega grazie alla Pallacanestro Cant\u00f9 che (eliminata in semifinale) rinuncia alla competizione europea per problemi di budget.\nLa stagione 2002-2003 vede la partenza di Boris Gorenc e l'arrivo di Alphonso Ford e Mirsad T\u00fcrkcan come rinforzi. Siena si afferma a livello europeo raggiungendo per la prima volta la Final Four di Eurolega a Barcellona, chiudendo terza dopo aver perso la semifinale contro la Benetton Treviso per 65 a 62 e dopo aver vinto la \"finalina\" contro il CSKA Mosca. In campionato la Mens Sana raggiunge per la prima volta nella storia le semifinali dei play-off, entrando nel novero delle prime quattro squadre italiane.\nNella stagione 2003-2004, che vede il debutto in panchina di Carlo Recalcati, la squadra si rinforza con gli arrivi di David Vanterpool, Bootsy Thornton e David Andersen, mentre partono sia Alphonso Ford che Mirsad T\u00fcrkcan. La Mens Sana Basket vince il suo primo scudetto battendo nella serie finale per 3-0 la Fortitudo Bologna. La squadra si conferma anche in campo europeo, raggiungendo di nuovo le Final Four di Eurolega, disputate a Tel Aviv, piazzandosi quarta dopo le sconfitte in semifinale contro la Fortitudo Bologna per 103-102, e nella finalina ancora contro il CSKA Mosca.\nLa stagione 2004-2005 inizia positivamente: la Mens Sana conquista la sua prima Supercoppa italiana battendo la Benetton Treviso al PalaMensSana 85 a 77. In campionato la squadra si ferma ai quarti di finale. Conclusa la stagione partono alcuni pezzi illustri come David Vanterpool, Bootsy Thornton e Roberto Chiacig.\nNella stagione 2005-2006 la Mens Sana acquista Rimantas Kauk\u0117nas e Shaun Stonerook. Raggiunge il terzo posto in regular season. Successivamente viene eliminata ai quarti di finale dalla Virtus Roma. A livello europeo viene eliminata nella regular season di Eurolega.\nIl ciclo di trionfi (2007-2013).\nIl campionato 2006-2007 vede la Mens Sana tornare a vincere sul suolo italiano, conquistando il suo secondo scudetto grazie al successo nella serie finale contro la Virtus Pallacanestro Bologna per 3-0. Alla guida della Mens Sana figura Simone Pianigiani, giovane coach senese che aveva in precedenza ricoperto il ruolo di vice allenatore. La squadra viene premiata anche a livello individuale: il lituano Rimantas Kauk\u0117nas viene nominato MVP delle finali, Terrell McIntyre e lo stesso Pianigiani vincono rispettivamente il premio di miglior giocatore e di miglior coach della stagione regolare.\nNel 2007-2008 la squadra vince la Supercoppa italiana e il suo terzo scudetto, conquistato grazie al successo nella serie finale contro la Virtus Roma per 4-1. Raggiunge per la terza volta in sei anni le Final Four di Eurolega, disputate a Madrid, piazzandosi al 3\u00ba posto.\nNel 2008-2009 la Mens Sana vince ancora una volta la Supercoppa italiana contro l'Air Avellino, centra per la prima volta nella sua storia il successo nella Coppa Italia ed \u00e8 nuovamente campione d'Italia dopo aver chiuso la stagione regolare con una sola sconfitta ed aver vinto la serie finale contro l'Olimpia Milano per 4-0. In campo europeo cede nei quarti di finale di Eurolega contro il Panathinaikos, che poi diventer\u00e0 campione d'Europa.\nNel 2009-2010 la Mens Sana vince la quarta Supercoppa italiana della sua storia grazie al successo contro la Virtus Bologna (87-65), candidandosi nuovamente come la principale pretendente alla vittoria del campionato di Serie A. Il 21 febbraio 2010 conquista sul campo la sua seconda Coppa Italia, sconfiggendo ancora una volta la Virtus Pallacanestro Bologna. In Europa si ferma alla Top 16 di Eurolega. La squadra senese vince il suo quinto scudetto (il quarto consecutivo) entrando nella storia della pallacanestro italiana perch\u00e9 nessuna societ\u00e0 era riuscita a vincere quattro titoli consecutivi dall'introduzione della formula dei play-off. Conclusa la stagione 2009-2010 la societ\u00e0 opta per una rifondazione della squadra, con l'obiettivo di vincere ancora in Italia e cercare di affermarsi ad alto livello in Europa. McIntyre, Domercant, Eze e Sato lasciano la Mens Sana; il presidente Minucci decide di puntare su giovani talentuosi, in particolare sul playmaker statunitense McCalebb proveniente dal Partizan Belgrado.\nLa nuova stagione inizia subito con un trofeo: la Supercoppa italiana vinta contro la Virtus Pallacanestro Bologna 82-64; Bo McCalebb viene eletto MVP del match. La stagione prosegue con un altro successo: la Coppa Italia, conquistata al termine delle final-eight di Torino, in finale con la Pallacanestro Cant\u00f9. I biancoverdi si confermano anche in Europa, centrando la final-four di Eurolega. Gli uomini di Pianigiani perdono per\u00f2 la semifinale contro il Panathinaikos, chiudendo la competizione al terzo posto. La Mens Sana vince lo scudetto 2010-2011, il sesto della propria storia e il quinto consecutivo, eguagliando la striscia di successi dell'Olimpia Milano (vincente dal 1950 al 1954). Questa \u00e8 la migliore stagione in assoluto nella storia della Mens Sana che non aveva mai vinto i tre trofei italiani e raggiunto le Final Four di Eurolega nella stessa stagione.\nAnche la stagione 2011-2012 si apre con una vittoria, quella della Supercoppa italiana. La partita, che si svolge in campo neutro al PalaGalassi di Forl\u00ec, vede la Mens Sana sfidare la Pallacanestro Cant\u00f9, finalista della Coppa Italia della stagione precedente. Gli uomini di Pianigiani escono vittoriosi dal confronto, e conquistano la sesta Supercoppa della storia biancoverde. MVP della manifestazione viene eletto K\u0161y\u0161tof Lavrinovi\u010d. La stagione prosegue con il successo in Coppa Italia. In Eurolega la squadra si ferma ai quarti di finale, eliminata dall'Olympiacos. La Mens Sana vince infine per 4-1 la finale scudetto contro l'Olimpia Milano.\nNell'estate 2012 la societ\u00e0 biancoverde progetta una nuova squadra, con l'obiettivo di continuare a vincere cambiando i fattori in campo. Il budget viene ridotto della met\u00e0 e molti protagonisti del recente passato lasciano Siena. Il primo a partire \u00e8 coach Simone Pianigiani che passa al Fenerbah\u00e7e Istanbul; partono anche McCalebb, Andersen, Kauk\u0117nas, Lavrinovi\u010d e Z\u012bs\u012bs. Il capitano Shaun Stonerook decide di ritirarsi dall'attivit\u00e0 agonistica. Del vecchio gruppo rimangono solamente David Moss, Tomas Ress, Marco Carraretto (nuovo capitano) e Luca Banchi, promosso allenatore della squadra. La Mens Sana inizia la stagione con una sconfitta: perde infatti la Supercoppa 2012 contro la Pallacanestro Cant\u00f9. Un riconoscimento per il lavoro svolto dalla societ\u00e0 viene dall'Euroleague Basketball, che decide di invitare la Mens Sana in tourn\u00e9e negli Stati Uniti, per sfidare due franchigie NBA. Siena affronta i San Antonio Spurs ed i Cleveland Cavaliers, divenendo cos\u00ec la prima squadra italiana a disputare un mini-tour oltre oceano. Il primo trofeo del nuovo ciclo arriva a febbraio a Milano con la conquista della Coppa Italia, battendo Varese per 77 a 74 in una emozionante finale, di cui \u00e8 eletto MVP Daniel Hackett. La squadra ha alcune difficolt\u00e0 nel gestire il doppio impegno in campionato e in Eurolega (dove la corsa si ferma alle Top 16), collezionando cos\u00ec un numero di sconfitte maggiore rispetto agli anni precedenti e chiudendo la stagione al quinto posto. Questo piazzamento non le consente di avere il fattore campo favorevole nel primo turno dei playoff contro l'Olimpia Milano, grande rivale delle ultime quattro stagioni. Nonostante l'Olimpia vinca le prime due gare casalinghe, la Mens Sana tira fuori il carattere e ribalta la serie superando i rivali meneghini alla settima partita. Dopo Milano si trova di fronte la Pallacanestro Varese, dominatrice della regular season, sconfiggendola in trasferta alla settima partita. La finale mette la Mens Sana di fronte alla Virtus Roma. I biancoverdi ribaltano ancora il fattore campo avverso, vincendo la serie per 4-1 e centrando cos\u00ec l'ottavo scudetto della loro storia, settimo consecutivo.\nLo scudetto sfiorato e il fallimento (2014).\nDopo la conquista dello scudetto 2012/2013, la societ\u00e0 decide di cedere David Moss e Kristjan Kangur all'Olimpia Milano, ai quali si aggiunger\u00e0 successivamente Daniel Hackett; il nuovo allenatore \u00e8 Marco Crespi e Tomas Ress diventa il nuovo capitano della squadra. Siena partecipa per l'ottava volta alla Supercoppa italiana, vincendola contro Varese. La Mens Sana raggiunge per la sesta volta consecutiva la finale di Coppa Italia, uscendo per\u00f2 sconfitta per mano della Dinamo Sassari. In Eurolega viene eliminata in stagione regolare, retrocedendo in Eurocup e uscendo da questa competizione alle \"Last 32\". In campionato chiude al secondo posto la stagione regolare, approdando poi alla finale scudetto dei playoff contro l'Olimpia Milano dopo aver sconfitto Reggio Emilia e Roma. L'Olimpia si aggiudica le prime due gare in casa, ma Siena riesce nell'impresa di vincere le successive tre gare, due a Siena e una a Milano, portando la serie sul 3-2 in suo favore. In gara 6, al PalaEstra di Siena, \u00e8 per\u00f2 Milano a vincere per 72 a 74 con un tiro vincente di Curtis Jerrells all'ultimo secondo dopo un tiro da tre punti sbagliato da Matt Janning che entra ed esce dal canestro e che avrebbe potuto consegnare lo scudetto alla Mens Sana.\nNella decisiva gara 7, giocata al Mediolanum Forum di Assago il 27 giugno 2014, sono infine i lombardi ad aggiudicarsi la vittoria finale per 74 a 67, rimontando il vantaggio di otto punti raggiunto dalla Mens Sana nel terzo quarto.\nPer quanto riguarda le questioni societarie, il 21 febbraio 2014 il consiglio di amministrazione non approva il bilancio e la Mens Sana viene posta in liquidazione.\nIl 15 marzo la societ\u00e0 comunica l'avvenuta risoluzione consensuale del contratto con il general manager Ferdinando Minucci, nel frattempo indagato per false fatturazioni e false dichiarazioni, e sottoposto alla misura cautelare degli arresti domiciliari.\nEra inoltre in corso un'inchiesta avviata a dicembre 2012 per asseriti pagamenti in nero ed evasione fiscale da parte dei membri del Consiglio del club, tra cui l'ex presidente Ferdinando Minucci.\nIl 9 luglio 2014 viene dichiarato il fallimento giudiziario della societ\u00e0, con contestuale nomina del curatore fallimentare.\nIl 7 ottobre 2016, a seguito delle condanne per ricettazione, associazione a delinquere finalizzata alla frode fiscale e bancarotta fraudolenta irrogate ai dirigenti del club, il Tribunale Federale della FIP ha revocato la vittoria dei campionati 2011-12 e 2012-13, delle Coppe Italia 2012 e 2013 e della Supercoppa 2013. Ferdinando Minucci, Olga Finetti e Paola Serpi, rispettivamente presidente, segretaria generale e vice-presidente del club all'epoca dei fatti, sono stati radiati. Il 18 aprile 2017 il Collegio di Garanzia del CONI ha annullato la sentenza, restituendo temporaneamente al club i titoli revocati; tuttavia, il 25 ottobre successivo il Tribunale Federale della FIP ha revocato nuovamente i cinque titoli e radiato Minucci.\nMens Sana Basket 1871.\nLa rinascita, la ripartenza dalla B e l'immediata promozione in A2 (2014-2015).\nDopo aver sfiorato un incredibile scudetto e la dichiarazione di fallimento dell'estate 2014, su iniziativa della Polisportiva viene fondata una nuova societ\u00e0, la \"Mens Sana Siena 1871\", con l'intento di proseguire la tradizione cestistica della Mens Sana Basket. La nuova squadra viene affidata a coach Matteo Mecacci, mentre come direttore sportivo viene scelto Lorenzo Marruganti. Per quanto riguarda la rosa, da segnalare il ritorno di Roberto Chiacig nuovamente con il ruolo di capitano della squadra. Il nuovo main sponsor della squadra \u00e8 la \"Gecom\", azienda di servizi di sicurezza e vigilanza. La squadra viene ammessa nel girone A della serie B, chiudendo in testa il girone d'andata e guadagnandosi cos\u00ec l'accesso alla Coppa Italia di serie B, venendo per\u00f2 eliminata nel turno preliminare da Cento. Conclude la stagione regolare al 1\u00ba posto con due turni di anticipo e vince i play-off di girone dopo aver sconfitto Piombino, Livorno ed infine Cecina, qualificandosi alla final four promozione di Forl\u00ec. Dopo la sconfitta nella semifinale contro la Fortitudo Bologna, la Mens Sana conquista la promozione in serie A2 grazie alla vittoria nello spareggio finale contro Agropoli.\nLa Serie A2 (2015-2019).\nIl primo atto ufficiale della stagione 2015-2016 che vede la Mens Sana partecipare alla serie A2 (girone Ovest), avviene il 24 giugno 2015 con l'annuncio da parte della Polisportiva della costituzione, in ottemperanza alla previsione normativa della FIP, di una nuova societ\u00e0 con il nome di \"Mens Sana Basket 1871\". La nuova societ\u00e0, che si occuper\u00e0 anche del settore giovanile, nasce come sezione basket distaccata della Polisportiva che ne deterr\u00e0 in un primo momento l'intera propriet\u00e0, con presidente il gi\u00e0 direttore sportivo Lorenzo Marruganti. Il nuovo coach \u00e8 Alessandro Ramagli, mentre Matteo Mecacci ricoprir\u00e0 il ruolo di vice. Del roster dell'annata precedente viene confermato il solo Alex Ranuzzi (nominato nuovo capitano), mentre tra i nuovi acquisti si segnala il ritorno di Mattia Udom, l'arrivo di giocatori esperti per la categoria come Stefano Borsato e Dane DiLiegro e gli americani Chris Roberts e Darryl \"Truck\" Bryant. L'8 febbraio 2016 il presidente Marruganti e tre consiglieri d'amministrazione (seguiti pochi giorni dopo dal presidente della Polisportiva Piero Ricci) rassegnano le proprie dimissioni a causa della grave situazione economica della societ\u00e0, derivante dalla mancanza di un main sponsor disponibile a sponsorizzare la squadra o a rilevarne quote sociali. Per impedire la messa in liquidazione e permettere il proseguimento dell'attivit\u00e0 sportiva attraverso la raccolta dei fondi necessari, nelle settimane successive nascono l'associazione sportiva \"Io tifo Mens Sana Siena\" e la societ\u00e0 consortile \"Basket e Sport Siena\", rispettivamente composte da tifosi ed appassionati la prima e imprenditori locali la seconda. L'8 marzo 2016 viene nominato il nuovo CdA della Mens Sana, con Marruganti nuovamente presidente e con all'interno due rappresentanti delle neonate associazione e societ\u00e0 consortile. Il nuovo organigramma societario (perfezionato a fine stagione) prevede il 52% delle quote societarie al Consorzio, il 20% all'Associazione, il 18% al socio privato Danilo Bono e il restante 10% alla Polisportiva. In campionato la squadra conclude la stagione regolare al 5\u00ba posto, frutto di un miglior rendimento casalingo e nel girone di ritorno nonostante un inizio di campionato altalenante. Nei play-off promozione la Mens Sana incrocia Imola venendo eliminata per 3 a 2, con il fattore campo decisivo per le sorti della serie a favore della squadra romagnola.\nLa nuova stagione 2016-2017 vede l'organico della squadra nuovamente rivoluzionato, anche come conseguenza della delicata situazione economica dell'annata precedente. Il senese Giulio Griccioli (gi\u00e0 alla Mens Sana tra il 1998 e il 2010 come allenatore delle giovanili e successivamente come assistente in prima squadra) sostituisce Alessandro Ramagli (passato alla Virtus Bologna) nel ruolo di allenatore, mentre tra i giocatori vengono confermati solo Lorenzo Bucarelli e Dario Masciarelli. La composizione del roster vede l'inserimento di molti giovani, tra cui il ritorno di Alessandro Cappelletti, affiancati da giocatori pi\u00f9 esperti come Simone Flamini (nuovo capitano) e Jonathan Tavernari (reduce da una ottima annata ad Agropoli). Nonostante un ottimo avvio di campionato, la Mens Sana conclude la stagione nelle medio-basse posizioni di classifica rimanendo per la prima volta dopo oltre 20 anni fuori dalla \"post-season.\" A pesare sulla stagione alcuni pesanti infortuni che hanno impedito lo sviluppo e l'amalgama della squadra e il persistere della complessa situazione economica derivante dell'assenza di un main-sponsor, assenza interrotta solo ad aprile, alla vigilia dell'ultima giornata di campionato, grazie all'accordo con Soundreef, societ\u00e0 italo-inglese di gestione dei diritti d'autore.\nL'estate 2017 \u00e8 caratterizzata da un nuovo riassetto societario con l'ingresso della \"Siena Sport Network\", societ\u00e0 espressione del manager Massimo Macchi (nominato in seguito presidente) e dell'ingegnere Pietro Mele, con una quota societaria del 34% pari a quella del Consorzio Basket e Sport a Siena. A completare la suddivisione delle quote sociali, il 20% dell'associazione Io Tifo Mens Sana Siena, il 10% della Polisportiva e infine il 2% di Danilo Bono. Nuovo AD \u00e8 nominato Francesco Bertoletti, mentre il giornalista sportivo Guido Bagatta rivestir\u00e0 il ruolo di presidente onorario. Il roster viene ampiamente rinnovato con l'inserimento, tra gli altri, di Elston Turner e Devin Ebanks, con il confermato Lorenzo Saccaggi nuovo capitano. Nel gennaio 2018 viene inoltre siglato un accordo con la Polisportiva per il passaggio alla Mens Sana 1871 della guida del settore giovanile tramite la societ\u00e0 satellite \"Mens Sana Basketball Academy\". La stagione, sulla falsa riga della precedente, si rivela sotto le aspettative con un deludente 11\u00ba posto finale: a farne le spese Griccioli, esonerato gi\u00e0 nella prima parte del campionato e sostituto da Matteo Mecacci, ed Elston Turner, tagliato per far spazio a Tom\u00e1\u0161 Kyzlink le cui prestazioni positive si riveleranno fondamentali per il raggiungimento della salvezza.\nAlla guida di Paolo Moretti e di una squadra totalmente rivoluzionata sponsorizzata \"On Sharing\", prende il via la stagione 2018-2019 con un handicap iniziale di 3 punti di penalizzazione dovuti ad un pagamento in ritardo delle tasse federali nella stagione precedente. Il senese Tommaso Marino \u00e8 il nuovo capitano, affiancato dal ritorno di Alex Ranuzzi. La pluriennale crisi societaria, nel febbraio 2019, raggiunge il suo apice con il roster che viene quasi totalmente smantellato vista l'impossibilit\u00e0 della propriet\u00e0 di far fronte al pagamento di tasse federali e stipendi a giocatori e staff. Il 10 marzo i quattro giocatori \u201csenior\u201d rimasti in squadra e gli under 18 e 20 non danno la loro disponibilit\u00e0 a giocare la partita in trasferta contro Legnano, causando la sconfitta a tavolino 20-0. La settimana successiva, in casa contro Biella, sono i ragazzi delle giovanili a difendere i colori mensanini onorando al meglio la partita. La stagione sportiva della squadra biancoverde si conclude anticipatamente il 19 marzo, con la decisione da parte della FIP di escludere la Mens Sana dal campionato, rea di \"slealt\u00e0 sportiva\" avendo fatto scendere in campo non la migliore formazione possibile e andando cos\u00ec ad alterare la competitivit\u00e0 della squadra, con il solo scopo di evitare ulteriori rinunce a scendere in campo che avrebbero automaticamente decretato l'esclusione.\nMens Sana Basketball Academy.\nSu iniziativa della Polisportiva Mens Sana viene allestita nell'estate 2019 la nuova \"Mens Sana Basketball Academy\": ex-societ\u00e0 satellite del settore giovanile della Mens Sana Basket 1871, passata nuovamente sotto la gestione della Polisportiva stessa. La squadra riparte sportivamente dal campionato di Promozione, interrotto anzitempo a causa dell'epidemia di Covid-19 con Siena in testa alla classifica al momento dello stop.\nIl 21 agosto 2020 viene ufficialmente annunciato che la squadra parteciper\u00e0 alla successiva stagione di Serie C Silver.\nRoster 2019-2020.\n\"Aggiornato al 28 giugno 2019.\"\nGiocatori.\nNumeri ritirati.\nLa Mens Sana Siena ha ritirato tre numeri di maglia:\nPalmar\u00e8s.\nRiconoscimenti individuali.\nMVP Serie A\nMVP Finale Scudetto\nMiglior allenatore Serie A\nEuroleague Alphonso Ford Trophy\nMVP Coppa Saporta\nMVP Coppa Italia\nMVP Supercoppa Italiana\nEuroleague Club Executive of the Year"}
{"id": "76150", "revid": "47767", "url": "https://it.wikipedia.org/wiki?curid=76150", "title": "Accorso", "text": ""}
{"id": "76151", "revid": "47767", "url": "https://it.wikipedia.org/wiki?curid=76151", "title": "Accursio (nome)", "text": "Origine e diffusione.\nNome diffuso principalmente in Sicilia, in particolare nelle province di Agrigento e di Palermo, e in particolar modo nell'area di Sciacca, dove si \u00e8 diffuso grazie al culto di sant'Accursio. \"Accursio\" \u00e8 la forma re-italianizzata di \"Accursius\", a sua volta la latinizzazione del nome medievale \"Accorso\"; etimologicamente, questo pu\u00f2 derivare tanto dal latino \"accursus\" (\"aiuto\", \"soccorso\", da \"accurrere\", \"accorrere\"), tanto da un'abbreviazione del nome augurale medievale Bonaccorso (che peraltro contiene lo stesso vocabolo).\nOnomastico.\nL'onomastico ricorre il 16 gennaio in ricordo di sant'Accursio, protomartire francescano, ucciso in Marocco con quattro altri compagni."}
{"id": "76152", "revid": "1573940", "url": "https://it.wikipedia.org/wiki?curid=76152", "title": "Acepsima", "text": ". \nOrigine e diffusione.\nNome di etimologia sconosciuta, proveniente dal greco \u0391\u03ba\u03b5\u03c8\u03b9\u03bc\u03b1\u03c2 (\"Akepsimas\") e giunto in italiano tramite il latino \"Ac\u00e8psimas\".\nOnomastico.\nL'onomastico ricorre il 17 aprile in ricordo di sant'Acepsima, vescovo, uno dei martiri persiani. Un altro santo con questo nome, sacerdote ed eremita presso Cyrohas, \u00e8 ricordato il 3 novembre."}
{"id": "76160", "revid": "1543377", "url": "https://it.wikipedia.org/wiki?curid=76160", "title": "Achille (nome)", "text": "Origine e diffusione.\n\u00c8 il nome portato da Achille, uno dei pi\u00f9 noti e importanti eroi greci, protagonista dell\"Iliade\", famoso per il suo tallone, unico punto vulnerabile del suo corpo che lo port\u00f2 alla morte. Il suo nome, in greco \u0391\u03c7\u03b9\u03bb\u03bb\u03b5\u03c5\u03c2 (\"Achilleus\"), \u00e8 stato adattato in latino come \"Achilles\" o, meno frequentemente, \"Achilleus\" e \"Achillas\"; l'etimologia \u00e8 incerta, e sono state formulate diverse ipotesi: \n\u00c8 per\u00f2 plausibile che la sua reale origine sia pre-greca e non decifrabile.\nIl nome dell'eroe venne adottato comunemente gi\u00e0 sul finire del Medioevo, specie in ambienti bizantini, e poi ulteriormente con l'avvento dell'Umanesimo e del Rinascimento. Parzialmente responsabile della diffusione del nome, specie nella forma \"Achilleo\", \u00e8 anche il culto di sant'Achilleo, martire a Roma. In Italia \u00e8 attestato soprattutto al Nord, con due terzi delle occorrenze in Lombardia (dove \u00e8 accentrato il culto di sant'Achilleo).\nOnomastico.\nL'onomastico si pu\u00f2 festeggiare in memoria di vari santi, alle date seguenti:"}
{"id": "76162", "revid": "1494169", "url": "https://it.wikipedia.org/wiki?curid=76162", "title": "Chianti", "text": ""}
{"id": "76164", "revid": "47767", "url": "https://it.wikipedia.org/wiki?curid=76164", "title": "Achilleo", "text": ""}
{"id": "76165", "revid": "226458", "url": "https://it.wikipedia.org/wiki?curid=76165", "title": "Acillino", "text": ". \nOrigine e diffusione.\nContinua il nome latino \"Acyllinus\", a sua volta derivante dal nome \"Acilius\".\nOnomastico.\nL'onomastico ricorre il 17 luglio in ricordo di sant'Acillino, martire con diversi altri compagni a Scilio sotto Marco Aurelio"}
{"id": "76168", "revid": "1160255", "url": "https://it.wikipedia.org/wiki?curid=76168", "title": "Premio Moli\u00e8re", "text": "Il Premio Moli\u00e8re (in francese Prix Moli\u00e8re) \u00e8 uno dei premi pi\u00f9 prestigiosi per il teatro in Francia, istituito nel 1987 in onore del grande commediografo Moli\u00e8re.\nLa Notte dei Moli\u00e8res \u00e8 l'occasione per il mondo del teatro francese di assegnare dei premi, durante il mese di maggio di ogni anno. Questa grande festa del teatro \u00e8 stata creata da Georges Cravenne che \u00e8 anche l'artefice dei premi C\u00e9sars per il cinema.\nElenco delle assegnazioni per categoria.\nOgni anno vengono assegnati premi per diverse categorie, tra i quali quello per il migliore attore e per la migliore attrice"}
{"id": "76169", "revid": "962682", "url": "https://it.wikipedia.org/wiki?curid=76169", "title": "Distretto di \u00c9vora", "text": "Il distretto di \u00c9vora \u00e8 un distretto del Portogallo continentale, appartenente alla provincia tradizionale dell'Alto Alentejo. Confina con i distretti di Santar\u00e9m e di Portalegre a nord, con la Spagna (provincia di Badajoz) a est, con il distretto di Beja a sud e con il distretto di Set\u00fabal a ovest. La superficie \u00e8 di 7.393\u00a0km\u00b2 (2\u00ba maggior distretto portoghese), la popolazione residente (2001) \u00e8 di 173.408 abitanti. Capoluogo del distretto \u00e8 \u00c9vora. Secondo la posizione ufficiale portoghese, al distretto di \u00c9vora appartiene anche Olivenza, piccola porzione di territorio contesa con la Spagna.\nSuddivisione amministrativa.\nIl distretto di \u00c9vora \u00e8 diviso in 14 comuni:\nNell'attuale divisione principale del paese, il distretto \u00e8 interamente compreso nella regione Alentejo e corrisponde quasi completamente alla subregione dell'Alentejo Centrale (\"Alentejo Central\"), che si completa con un comune del distretto di Portalegre, Sousel. Mora, in compenso, appartiene alla subregione dell'Alto Alentejo. In sintesi:\nGeografia fisica.\nLa geografia fisica del distretto di \u00c9vora \u00e8 abbastanza uniforme, con un paesaggio quasi completamente pianeggiante, con altitudini che nella maggior parte del territorio oscillano tra 200 e 400\u00a0m, interrotto di tanto in tanto da valli e dolci colline e con dighe piuttosto grandi.\nL'unica eccezione \u00e8 la valle del fiume Guadiana, che attraversa la parte sud-orientale del distretto e che a volte \u00e8 abbastanza incassata, in particolare nella regione di Alqueva, dove la valle si trova pi\u00f9 di 100\u00a0m al di sotto delle terre circostanti. Per questo motivo \u00e8 stata scelta come sito per la costruzione della diga di Alqueva che, quando sar\u00e0 ultimata, dar\u00e0 origine al pi\u00f9 grande lago artificiale d'Europa.\nIl Guadiana \u00e8 il centro di uno dei tre bacini idrografici in cui si divide il distretto; il suo bacino \u00e8 quello occupa pi\u00f9 territorio nel distretto. I suoi affluenti sono vari torrenti che, in generale, scorrono da nord-ovest a sud-est e sboccano sulla sponda destra del fiume (Degebe, \u00c1lamo, Azebel, Lucefece); affluenti di sinistra sono il torrente Alcarache, proveniente dalla Spagna e che scorre da est-nord-est a ovest-sud-ovest. La parte occidentale del distretto \u00e8 divisa tra i bacini del Sado, a sud, e del Tago (\"Tejo\"), a nord. Gli affluenti del Sado sono fiumi e torrenti che scorrono generalmente da nord-est a sud-ovest o da est a ovest (fiume Xarama e torrenti Odivelas, Alc\u00e1\u00e7ovas, S\u00e3o Crist\u00f3v\u00e3o, S\u00e3o Martinho, Marateca, etc.); gli affluenti del Tago scorrono, all'interno del distretto di \u00c9vora, da sud-est a nord-ovest (torrenti Canha, Lavre, Vide, Divor, Raia, etc.).\nLa maggior parte di questi piccoli corsi d'acqua nascono dalle basse colline che interrompono la pianura: la Serra de Monfurado, a ovest (424\u00a0m di altitudine massima), la Serra de Mendro, a sud (412\u00a0m) e la Serra de Ossa, a nord (653\u00a0m).\nNel distretto vi sono molte dighe. Oltre alla gi\u00e0 citata diga dell'Alqueva, sul Guadiana, c'\u00e8 la diga di Monte Novo, sul torrente Degebe, l'Albufeira de Torres, sul torrente Azambuja, la diga di Vigia, su un affluente del torrente Pardiela, la diga di Lucefece, sul torrente omonimo, la diga di Alvito (sul confine con il distretto di Beja), sul torrente Odivelas, la diga di Nossa Senhora da Tourega, sul torrente Alc\u00e1\u00e7ovas e la diga del Divor, sul torrente omonimo."}
{"id": "76170", "revid": "2812", "url": "https://it.wikipedia.org/wiki?curid=76170", "title": "Menes", "text": ""}
{"id": "76172", "revid": "125893473", "url": "https://it.wikipedia.org/wiki?curid=76172", "title": "Apologia di Socrate", "text": "L'Apologia di Socrate \u00e8 un testo scritto in giovane et\u00e0 da Platone. Elaborato tra il 399 e il 388 a.C., \u00e8 la pi\u00f9 credibile fonte di informazioni sul processo a Socrate, oltre a quella in cui la figura del vecchio filosofo \u00e8 probabilmente meno rimaneggiata dall'autore. Socrate infatti non scrisse mai nulla: tutto quel che sappiamo sul suo conto lo dobbiamo a Senofonte, Platone, al commediografo Aristofane e in parte ad Aristotele, che non lo conobbe direttamente.\nPlatone e Socrate.\nPer via dell'uso di Socrate come personaggio letterario nei propri dialoghi, diventa a volte difficile capire dove finisca il Socrate storico e dove invece Platone si stia servendo della figura del filosofo per esprimere le proprie teorie. \nTuttavia con l'Apologia questo non accade, in quanto opera giovanile (scritta cio\u00e8 ancora sotto l'influenza del maestro) e in quanto resoconto di un processo reale: se fosse stato rimaneggiato, sarebbe potuto costare a Platone l'accusa di calunnia. L'Apologia \u00e8 inoltre uno scritto platonico particolare: come gli altri, \u00e8 in forma di dialogo tra due o pi\u00f9 persone (sia Platone che Socrate, infatti, diffidavano della scrittura e sostenevano che la filosofia fosse un'arte orale; pertanto, di fronte alla necessit\u00e0 di dover scrivere, Platone lo far\u00e0 principalmente in forma di dialogo tra due o pi\u00f9 persone). L'apologia \u00e8 per\u00f2 il resoconto di un processo: Socrate non poteva dialogare, in un tribunale di Atene: egli doveva presentare un'arringa per difendersi dalle accuse di corrompere i giovani, non riconoscere gli d\u00e8i della citt\u00e0 e di introdurne di nuovi. La particolarit\u00e0 dei dialoghi presenti nell'Apologia \u00e8 proprio in questo: per mantenere una parvenza di dialogo, Socrate inventer\u00e0 \"interlocutori fittizi\".\nTrama.\nL'Apologia platonica \u00e8 eco, probabilmente fedele, dell'autodifesa che Socrate pronunci\u00f2 al cospetto dei giudici ateniesi. Nel 399 a.C., all'indomani della restaurazione della democrazia dopo la parentesi dei Trenta Tiranni, il filosofo ateniese, tacciato di empiet\u00e0 e corruzione dei giovani, viene citato in giudizio da tre democratici: Meleto, Anito e Licone. Nonostante l'accusa avesse scarsa consistenza, Socrate fu riconosciuto dai giudici colpevole e fu condannato a morte.\nL'esordio di Socrate.\nIl testo inizia con la prima difesa di Socrate, presumibilmente verificatasi appena dopo l'arringa accusatoria di Meleto. Pessimo poeta, Meleto era il presentatore legale dell'accusa, spinto da Anito (cuoiaio e uomo politico di fede democratica e ricco mercante) assieme a Licone, oratore e astuto demagogo. Socrate qui fa sfoggio della sua famosa ironia, dichiarando di essere rimasto stupefatto dall\"ars oratoria\" dell'accusa, al punto da non credere quasi pi\u00f9 alla propria innocenza, sebbene sappia che essi non abbiano detto nulla di vero. Lo colpisce particolarmente che l'accusa lo abbia dipinto come un ottimo oratore, ed abbia avvertito i giudici di non lasciarsi trarre in inganno: \u00e8 la base di partenza da cui Socrate si lancer\u00e0 in una \"captatio benevolentiae\" e in una violentissima accusa al tempo stesso. Ripetendo di parlare alla buona perch\u00e9 conosce poco le logiche del tribunale (ribadisce quindi implicitamente di essere un cittadino responsabile, dato che non \u00e8 mai stato chiamato a giudizio) e di non saper dire altro che la verit\u00e0, punter\u00e0 gli occhi dei giudici sulle proprie doti e allo stesso tempo criticher\u00e0 i sofisti, cui paragona Meleto.\nLa difesa dalle accuse antiche.\nLascer\u00e0 comunque da parte le accuse a lui indirizzate, ben consapevole della loro natura essenzialmente giuridica: esse erano solo il paravento legale dietro cui si nascondevano altre accuse, ben radicate nella mente degli ateniesi (essendovi state inculcate sin da quando essi erano fanciulli); cio\u00e8 accuse antiche, ben rappresentate da quel \"Le nuvole\" di Aristofane in cui si dipinge Socrate come \"uomo sapiente, che specula su le cose celesti, che investiga i segreti di sotterra, che le ragioni deboli fa apparire pi\u00f9 forti e questo va insegnando\" [18B]. Socrate ovviamente non potr\u00e0 portare in tribunale chiunque abbia diffuso queste credenze, pertanto si limiter\u00e0 all'uso di ombre, interlocutori immaginari \u2013 Socrate non \u00e8 infatti in grado di parlare come un sofista, egli necessita di un interlocutore per costruire il \"logos\" o discorso oltre al tempo, poich\u00e9 alla verit\u00e0 si arriva (se vi si arriva) solo dopo lunga ricerca. \u2013 Egli le contesta perch\u00e9 sa che \u00e8 da queste che nascono le accuse di empiet\u00e0: chi investiga su cose di tal genere \u00e8 considerato come un uomo che vuole intromettersi negli affari divini (come successo ad Anassagora, costretto all'esilio perch\u00e9 predicava che gli astri fossero pietre e non dei). Gli sar\u00e0 semplice: lui non sa nulla di queste cose scientifiche (se non erro \u00e8 questo l'argomento) nessuno lo ha mai effettivamente sentito parlarne (ammetter\u00e0 di essersi interessato a queste cose (Fedone, 96A) ma di esservisi staccato in quanto non gli davano la sapienza necessaria); per l'accusa di insegnarle, se non bastasse quanto detto, c'\u00e8 la consueta professione d'ignoranza da parte di Socrate: come pu\u00f2 egli insegnare se non sa nulla? Questo gli dar\u00e0 l'occasione di lanciarsi in un altro attacco contro i sofisti, rei di farsi pagare per le proprie lezioni. Secondo Socrate essi non possiedono la sapienza, e se la possedessero sarebbe disdicevole farsi pagare per condividerla. Socrate pensa che queste accuse gli siano state rivolte perch\u00e9 possessore di un tipo di sapienza diversa, una \"anthropine sophia\" (sapienza umana).\nCita il celeberrimo episodio del suo amico Cherefonte, il quale domand\u00f2 all'oracolo di Delfi se vi fosse qualcuno pi\u00f9 sapiente di Socrate; la risposta dell'oracolo fu \"nessuno \u00e8 pi\u00f9 sapiente di Socrate\". Il filosofo, che sapeva che il dio non mente, sapendo per\u00f2 di non sapere, non pot\u00e9 credere a quella risposta: cerc\u00f2 qualcuno che fosse pi\u00f9 sapiente di lui, recandosi dai politici con fama di sapienti ed interrogandoli, per poi scoprire che essi in verit\u00e0 non sapevano nulla di quel che dicevano di sapere. Pur rendendosi conto di attirarsi l'odio di coloro di cui confutava la sapienza, Socrate pass\u00f2 poi all'esame dei poeti e degli artigiani (termine che nell'Attica valeva per chiunque produceva un oggetto con la propria conoscenza, pittori come fabbri). Egli scopr\u00ec che i primi non sapevano neanche di cosa stessero poetando, mentre i secondi per la loro conoscenza della propria tecnica si ritenevano sapienti in molti altri campi. Da questa ricerca nacquero le inimicizie verso Socrate e la sua fama di uomo sapiente: chiunque vedeva esposta la propria ignoranza pensava che Socrate sapesse. Il filosofo cap\u00ec quindi che l'oracolo aveva parlato in forma di enigma: Socrate \u00e8 sapiente perch\u00e9 \u00e8 il solo essere umano a sapere di non sapere, a differenza degli altri: la vera sapienza \u00e8 puramente divina, e all'uomo non \u00e8 dato raggiungerla. Anche l'accusa di insegnare ai giovani a far vincere il discorso peggiore gli deriva dai suoi esami: i giovani pi\u00f9 ricchi avevano piacere di vedere Socrate mettere a nudo l'ignoranza della gente, e provavano anche in sua assenza a far lo stesso. Meleto, Anito e Licone rappresentano dunque la voglia di rivalsa delle categorie umiliate da Socrate: poeti, politici e oratori.\nLa difesa dalle accuse recenti.\nChiarito questo punto, Socrate passa all'esame delle accuse recenti: egli \u00e8 definito reo di corrompere i giovani; di non riconoscere gli d\u00e8i della citt\u00e0 e di introdurne di nuovi. Chiamer\u00e0 direttamente Meleto a rendere conto delle accuse, e gli verr\u00e0 facile dimostrare come esse fossero strumentali; costui infatti non si \u00e8 mai occupato realmente della cura dei giovani e dimostra facilmente la sua ignoranza in materia: secondo lui tutti i cittadini ateniesi si curano dei giovani nel giusto modo tranne Socrate, che invece li travia. A Socrate basteranno poche battute per farlo cadere in contraddizione, facendogli ammettere come sia impossibile che la maggioranza delle persone abbia scienza di cosa sia giusto fare e di cosa non fare (tema ricorrente del \"corpus platonicum\"). Meleto ammette anche che le persone accettano di stare solo con chi apporta loro dei beni, e rifuggono da chi apporta mali. Pertanto, o Socrate non pu\u00f2 insegnare il male \u2013 poich\u00e9 nessuno starebbe con lui \u2013 o, se lo fa, lo fa in modo inconsapevole, poich\u00e9 altrimenti saprebbe che insegnandolo si ritroverebbe ben presto solo. E secondo le leggi ateniesi, chi sbaglia senza saperlo non va processato ma istruito. L'impietosa distruzione della figura di Meleto continua nella confutazione dell'accusa di non credere agli d\u00e8i e di professarne di nuovi (nella fattispecie il \"daimon\" socratico): Meleto, incalzato da Socrate, reputa quest'ultimo un ateo, seguace delle dottrine di Anassagora; Socrate gli fa notare come sia impossibile non credere agli d\u00e8i ma professarne alcuni, pertanto Meleto sta contraddicendo la propria accusa. Da qui, Socrate dovr\u00e0 solo provare di credere in un dio della citt\u00e0 e reputarne il suo \"daimon\" figlio, sebbene non lo dica mai \u2013 e vi riesce per analogie: non possono esistere cose attinenti ai cavalli senza cavalli, n\u00e9 sonate di flauto senza suonatori di flauto: allo stesso modo non possono esistere nuovi d\u00e8i se non originati dagli d\u00e8i, sia pure come figli impuri.\nDifesa finale e verdetto.\nSocrate ribadisce infine che, se sar\u00e0 condannato, sar\u00e0 solo per l'odio fomentato dalle antiche accuse. Ma ci\u00f2 non lo scalfisce: egli non ragiona in termini di vita o di morte, teme solo di non vivere nel giusto; se non fosse questa la giusta condotta di vita, andrebbero biasimati tutti coloro che persero la vita in battaglia pur di aiutare il compagno in difficolt\u00e0, o lo stesso Achille dell\"Iliade\" (questo paradosso ricorre anche nell\"Alcibiade\", 115B); inoltre, Socrate sottolinea l'incoerenza in cui sprofonderebbe, lui che rimase al proprio posto nelle battaglie (ovvia \"captatio benevolentiae\"; una descrizione pi\u00f9 approfondita del comportamento di Socrate in guerra si trova nel \"Simposio\" 219) e non dovrebbe rimanervi ora che ad ordinargli di vivere filosofando \u00e8 il dio Apollo. In aggiunta, egli non teme la morte perch\u00e9 sa di non sapere: sarebbe una contraddizione temerla, poich\u00e9 si pu\u00f2 temere solo qualcosa che si sa essere un male (la natura della morte sar\u00e0 poi il tema centrale del \"Fedone\"). La sola cosa che Socrate sa \u00e8 che non si deve vivere nell'ingiustizia, sia verso l'uomo che verso il dio: se fosse rilasciato a patto di non esercitare pi\u00f9 la \"filosofia\", egli non potrebbe accettare, in quanto starebbe contravvenendo agli ordini divini e non si starebbe prendendo cura degli ateniesi che ama, lasciandoli in balia di s\u00e9 stessi:\nEgli non per altro filosofa, per l'amore che nutre per gli ateniesi e per il compito assegnatogli dal dio, quello di risvegliarli; \u00e8 un tafano messo al fianco di un cavallo nobile affinch\u00e9 non impigrisca, prova ne sia che egli per dedicarsi completamente a quest'obbligo si \u00e8 ridotto in povert\u00e0. Afferma che il suo \"daimon\" gli impedisce di compiere il male, e ricorda la sua condotta: egli ha sempre cercato di vivere nella giustizia, anche se questo gli comportava il rischio di morte. Quando fece parte del consiglio fu il solo a votare contro il processo dei comandanti che non raccolsero i naufraghi dopo la battaglia delle Arginuse, non perch\u00e9 li reputasse innocenti, quanto perch\u00e9 processarli in blocco era contro la legge; e altrettanto fece quando gli fu dato ordine dal governo dei trenta tiranni di uccidere Leonte di Salamina; egli si rifiut\u00f2, certo della sua condanna a morte, che non sopravvenne solo perch\u00e9 il regime fu rovesciato.\nRipete di non poter corrompere i giovani semplicemente perch\u00e9 non ha nulla da insegnare loro; egli non \u00e8 un maestro n\u00e9 chiede denari: pertanto, se qualcuno (come Crizia e Alcibiade) diventa maligno, egli non pu\u00f2 averne colpa; a riprova di questo vi sia che nessuno dei suoi seguaci si sia mai rivolto a un tribunale contro di lui, e se questo non fosse accaduto perch\u00e9 egli era ormai corrotto, nessuno dei suoi amici o parenti ha mai pensato che Socrate stesse corrompendo. Socrate ricorda ai giudici che egli avrebbe potuto far ricorso alle suppliche, alle proprie come a quelle dei suoi figli e della moglie Santippe: in questo modo vuole riproporsi come uomo determinato a fare il giusto, come spinto dalla verit\u00e0 e come rispettoso delle leggi: se supplicasse la grazia, e gli venisse accordata, farebbe infrangere ai giudici il giuramento di giudicare secondo legge. Con queste ultime considerazioni, si va al verdetto.\nSono 500 i votanti, egli viene trovato colpevole per soli 30 voti: 220 a favore, 280 contro; se solo 30 persone in pi\u00f9 fossero state persuase, si sarebbe risolto in un 250 a 250 e secondo la legge di quel tempo non vi sarebbe stata nessuna pena.\nQuando gli fu offerto aiuto dai suoi amici, per scappare e salvarsi da tutti i capi di accusa che gravavano su di lui, egli rispose:\nCos\u00ec egli era cresciuto, e con queste regole aveva educato i suoi figli.\nLa proposta di pena.\nIronicamente Socrate sottolinea come Meleto, se avesse presentato l'accusa insieme ad Anito e Licone anzich\u00e9 farsi appoggiare esternamente, forse avrebbe dovuto pagare una multa di mille dracme (giacch\u00e9 era previsto che se l'accusatore non avesse raggiunto almeno un quinto dei voti avrebbe dovuto pagare tale cifra, per scoraggiare la pratica di trascinare in tribunale per futili motivi; un quinto di 500 \u00e8, ovviamente, 100. Dividendo per tre 280 voti, ci si attesta a 93 voti per due e 94 per uno). Secondo le leggi del tribunale ateniese, tanto il processato quanto l'accusa dovevano proporre una pena, e metterla al voto. Ma come pu\u00f2 Socrate proporre una pena per s\u00e9, cio\u00e8 per chi sa non aver commesso reato? Infiamma il tribunale chiedendo come pena di essere mantenuto a spese dello stato nel pritan\u00e8o, onore concesso alle personalit\u00e0 pi\u00f9 illustri di Atene; dopodich\u00e9, considera le altre opzioni: il carcere e l'esilio. Se non considera giusto essere carcerato e ridotto in schiavit\u00f9, assai meno probabile e onorevole gli sembra l'esilio: se \u00e8 stato condannato dal popolo che ama, chi mai potr\u00e0 accoglierlo, lui e il suo filosofare? Anche perch\u00e9 egli non pu\u00f2 smettere di farlo: per obbedienza al dio, come per convinzione personale:\nSuggerisce allora una pena di una mina d'argento (una cifra ridicola; si consideri che una mina valeva cento dracme, ed una medimma di grano \u2013 circa 40 chili \u2013 costava 3 dracme) poich\u00e9 \u00e8 tutto quel che possiede, salvo poi\u00a0\u2013 sotto pressione e grazie al prestito degli amici Platone, Critobulo, Critone e Apollodoro \u2013 riuscire ad elevare la somma a trenta mine. I giudici ateniesi si trovarono a scegliere se accettare la pena proposta o condannare a morte Socrate, ma, sia perch\u00e9 effettivamente la multa non era comunque molto elevata, sia perch\u00e9 erano ormai rimasti offesi dalle proposte di alloggio nel pritaneo e di multarsi di una mina, il verdetto rimane quasi unanime: secondo Diogene Laerzio (II, 42) vi fu uno scarto di altri 80 voti rispetto a quelli con cui fu condannato, pertanto 140 a favore e 360 contro. Platone non ci narra di scrutini o risultati delle votazioni, giacch\u00e9 la sua attenzione \u00e8 concentrata unicamente su Socrate e il suo pensiero, e sebbene questi dettagli avrebbero avuto grande spessore in un'opera letteraria, ne avrebbero distolto l'attenzione.\nL'ultimo intervento di Socrate.\nNel suo ultimo intervento Socrate fa notare le conseguenze del verdetto ai giudici a lui avversi: egli, gi\u00e0 molto avanti negli anni, sarebbe morto da s\u00e9 entro poco tempo. Con la condanna a morte, gli ateniesi avranno fama di aver ucciso Socrate, uomo sapiente, anche se sapiente non era. Socrate sa che sar\u00e0 considerato un martire dai suoi amici, e che molti ne seguiranno le orme: se prima era uno, a punzecchiare i potenti di Atene, ora si moltiplicheranno; il solo modo che i potenti avessero di contrastare questi \"tafani\", come li chiamer\u00e0 Socrate, sarebbe stato adoperarsi a conseguire la virt\u00f9, come ha fatto Socrate: egli non solo non ha implorato piet\u00e0, ma non ha neppure usato belle parole, falsi argomenti e citazioni\u00a0\u2013 proprie dei sofisti \u2013 per ingannare i giudici: egli si \u00e8 rimesso al loro giudizio per quel che \u00e8.\nAi giudici che votarono in suo favore\u00a0\u2013 \u00e8 significativo notare che solo adesso usa il termine \"giudici\", riferito a coloro i quali lo vollero assolvere: prima dei verdetti negativi, us\u00f2 sempre le parole \"cittadini di Atene\" \u2013 egli rivolge ancora qualche parola: N\u00e9 quando usc\u00ec di casa per recarsi al tribunale, n\u00e9 durante tutta la sua difesa, il \"daimon\" gli imped\u00ec di parlare, come era suo solito quando Socrate errava: egli stava agendo nel giusto, pertanto il destino gli apporter\u00e0 dei beni: ma quali beni pu\u00f2 portare una condanna a morte? In questo caso, la morte dovr\u00e0 giocoforza essere un piacevole sonno, profondo e senza sogni o un ritrovarsi nell'Ade con i pi\u00f9 grandi eroi dell'antichit\u00e0; Socrate non si smentisce, pensando al piacere che prover\u00e0 in questo caso a esaminarli uno per uno, per scoprire chi sia sapiente e chi non lo sia.\nCon queste sue ultime parole, Socrate ricorda ai giudici che ad un uomo per bene non \u00e8 possibile che accadano dei mali, e li esorta ad interrogare i propri figli come avrebbe fatto lui, per avvicinarli alla virt\u00f9."}
{"id": "76175", "revid": "767487", "url": "https://it.wikipedia.org/wiki?curid=76175", "title": "Distretto di Portalegre", "text": "Il distretto di Portalegre \u00e8 un distretto del Portogallo continentale, appartenente per la maggior parte alla provincia tradizionale dell'Alto Alentejo, pi\u00f9 alcuni comuni del Ribatejo. Confina con il distretto di Castelo Branco a nord, con la Spagna (province di Badajoz e di C\u00e1ceres) a est, con i distretti di \u00c9vora a sud e di Santar\u00e9m a ovest. La superficie \u00e8 di 6.065\u00a0km\u00b2 (6\u00ba maggior distretto portoghese), la popolazione residente (2001) \u00e8 di 127.018 abitanti. Il capoluogo del distretto \u00e8 Portalegre.\nIl distretto di Portalegre \u00e8 diviso in 15 comuni:\nNell'attuale divisione principale del paese, il distretto fa parte della regione Alentejo e tutti i comuni, eccetto Sousel, che appartiene all'Alentejo Centrale (\"Alentejo Central\"), appartengono alla subregione Alto Alentejo. In sintesi:"}
{"id": "76179", "revid": "124176996", "url": "https://it.wikipedia.org/wiki?curid=76179", "title": "Riportando tutto a casa", "text": "Riportando tutto a casa \u00e8 il primo album dei Modena City Ramblers, prodotto nel marzo 1994 per l'etichetta indipendente romana Helter Skelter records. Nei mesi successivi viene acquistato dalla Black Out PolyGram, che lo ristampa con l'aggiunta del brano \"Il bicchiere dell'addio\" con la partecipazione di Bob Geldof e l'ingresso del batterista Roberto Zeno.\n\u00c8 il disco con cui i Modena City Ramblers rivendicano la loro identit\u00e0 meticcia, fatta di storie, ritmi e suoni irlandesi ed emiliani, dei racconti sulla resistenza e gli anni settanta, di viaggi e di lotte.\nCitazioni e riferimenti.\nDiversi sono i riferimenti alla cultura folk o della musica tradizionale, a partire dal titolo, che \u00e8 la traduzione dell'album \"Bringing It All Back Home\" di Bob Dylan. Oltre a recuperare in nuove versioni \"Quarant'anni\", \"Bella ciao\", \"Contessa\" e \"Ahmed l'ambulante\" (tracce gi\u00e0 contenute in \"Combat Folk\") l'album contiene una canzone d'amore per l'Irlanda (\"In un giorno di pioggia\") e l'autoironica e malinconica \"Delinqueint ed M\u00f2dna\" (che fa riferimento a fatti realmente accaduti agli esordi dei Ramblers).\nInoltre, il brano \"Il bicchiere dell'addio\" contiene numerosi riferimenti a \"The Body of an American\" dei Pogues, a partire dalla quasi identica melodia della strofa, fino al saluto \"fare-thee-well\" (che significa proprio \"addio\") ripetuto numerosamente in entrambi i ritornelli. Allo stesso modo, in una delle parti strumentali de \"I funerali di Berlinguer\" viene eseguito il brano tradizionale irlandese \"Salmon Tails Up the Water\", che verr\u00e0 reinterpretato dai Pogues stessi nel 2008 sotto il titolo di \"The Kerry Polka\" ed inserito come traccia inedita nel box set \"Just Look Them in the Eye and Say...POGUE MAHONE!!\".\nLa versione di \"Contessa\", originariamente scritta da Paolo Pietrangeli, \u00e8 invece musicalmente un mix di diversi brani: l'intro strumentale \u00e8 ripresa dal celebre brano della tradizione irlandese \"The Spanish Cloak\", la melodia delle strofe si ispira alle note di \"The Old Main Drag\", sempre dei Pogues, mentre il ritornello \u00e8 fedele alla versione originale di Pietrangeli. Infine la celebre intro strumentale di \"Bella ciao\", completamente rinnovata rispetto alla versione di \"Combat Folk\", riprende fedelmente il celebre brano irlandese \"The Lonesome Boatman\" del grande musicista irlandese Finbar Furey. Nel successivo album \"La grande famiglia\", i Modena City Ramblers \"sveleranno\" questo loro omaggio suonando (e citando) il brano originale in coda al canto \"La mondina.\"\nTour celebrativo.\nNell'autunno-inverno del 2009 i Modena City Ramblers varano un tour celebrativo per i 15 anni trascorsi dall'uscita di \"Riportando tutto a casa\", proponendo una scaletta impostata che rivive le canzoni contenute nell'album del 1994. Per l'occasione ritorna tra le file Luciano Gaetani, polistrumentista nonch\u00e9 cofondatore della band emiliana, e fa la prima comparsa alla chitarra Luca Serio Bertolini.\nCopertina.\nLa foto di copertina, che ritrae un interno rustico con un gran numero di oggetti in disordine, \u00e8 stata scattata presso la Trattoria del Gallo Azzurro di Sassuolo, in provincia di Modena."}
{"id": "76182", "revid": "1299055", "url": "https://it.wikipedia.org/wiki?curid=76182", "title": "Prima Divisione 1921-1922", "text": "La Prima Divisione fu la massima serie del campionato italiano di calcio della stagione 1921-1922 che venne organizzata dalla Confederazione Calcistica Italiana, e si disput\u00f2 tra il 2 ottobre 1921 e il 18 giugno 1922. Formata dai club pi\u00f9 importanti, \u00e8 ricordata per lo scisma che la vide contrapporsi ad un altro torneo parallelo, quello di Prima Categoria della Federazione Italiana Giuoco Calcio.\nStagione.\nNovit\u00e0.\nLo scisma del calcio italiano.\nLa continua e smisurata crescita del numero delle societ\u00e0 partecipanti al campionato italiano aveva generato una grave crisi nel movimento. Il 24 luglio 1921 infatti, in un'infuocata assemblea tenutasi a Torino, un progetto di riforma, preparato da Vittorio Pozzo su spinta dei grandi \"club\", era stato respinto da una Federazione sempre pi\u00f9 dominata dalle piccole formazioni regionali. La risposta delle grandi societ\u00e0 non si fece attendere, e nel giro di poche settimane le 24 migliori squadre abbandonarono il campionato ufficiale per crearsene uno privato tutto per loro, sotto l'egida della neo costituita Confederazione Calcistica Italiana, con sede a Milano. Per di pi\u00f9, il ben maggiore livello sportivo e la pi\u00f9 consistente disponibilit\u00e0 economica delle contestatrici attir\u00f2 nel nuovo progetto l'intero girone centro-meridionale, oltre a numerose formazioni minori che furono inquadrate in una Seconda Divisione.\nFu cos\u00ec che la Confederazione pot\u00e9 organizzare un nuovo campionato basato sullo schema del Progetto Pozzo. Le ventiquattro societ\u00e0 settentrionali, riunite nella Lega Nord, furono suddivise in due raggruppamenti mediante un sorteggio che aveva per\u00f2 precisi picchetti geografici: ogni Regione doveva avere le sue formazioni equamente suddivise fra i due gironi, e per motivi sia di ordine pubblico sia di variet\u00e0 nelle trasferte erano vietati i derby, con l'unica inevitabile eccezione delle tre milanesi di cui due furono giocoforza messe insieme. Ciascun gruppo costituiva un lineare torneo, come verr\u00e0 definito in seguito, \"all'italiana\", con gare di andata e ritorno. Le due primatiste si sarebbero sfidate in un \"match\" di andata e ritorno per determinare i \"Campioni del Nord\".\nAl Sud la carenza di infrastrutture e le difficolt\u00e0 da parte di molti club a intraprendere frequenti trasferte consigli\u00f2 di mantenere il vecchio meccanismo dei campionati regionali. Furono per\u00f2 ammesse nuove Regioni: le Marche, le Puglie e la Sicilia. La Lega Sud avrebbe poi organizzato le fasi finali tra i campioni regionali, sfida che tornava per\u00f2 a essere una pura formalit\u00e0 dopo l'aggregazione della Toscana al torneo del Nord e che all'epoca era definita \"di propaganda\".\nFormula.\nIl campionato della Lega Nord era strutturato su due gironi interregionali da 12 squadre ciascuno: le prime classificate avrebbero guadagnato l'accesso a una finale in andata e ritorno, per poi ottenere la qualificazione alla finalissima, anch'essa a doppio turno, contro il campione della Lega Sud; le ultime classificate, invece, avrebbero disputato degli spareggi salvezza contro le prime classificate della Seconda Divisione. Lo statuto confederale, in realt\u00e0, prevedeva retrocessioni dirette, ma la Lega approv\u00f2 prima dell'inizio del torneo una norma transitoria che concedeva alle squadre che si sarebbero piazzate in fondo ai gironi la possibilit\u00e0 di evitare la discesa nella serie cadetta vincendo gli spareggi interdivisionali; erano, cos\u00ec, eliminate le clausole sportive ed economiche che giustificarono sistematici ripescaggi ai tempi della Federazione, ma allo stesso tempo era garantita alle ultime classificate una \"chance\" di mantenere la categoria.\nIl torneo meridionale era organizzato in prima istanza sui campionati regionali di Lazio, Marche, Campania, Puglia e Sicilia. I cinque campioni locali dovevano poi sfidarsi in un torneo a eliminazione a sorteggio gestito dalla Lega Sud, il cui vincitore era ammesso alla finalissima per il titolo nazionale contro i campioni settentrionali. La stessa Lega decise la riduzione delle partecipanti ai campionati regionali dell'anno successivo a un massimo di sei per raggruppamento.\nAvvenimenti.\nIl nuovo campionato diede modo di valutare appieno la consistenza delle varie squadre nell'arco di un'intera stagione. Decisamente agevole fu il cammino del Genoa, che non trov\u00f2 avversarie in grado di impensierirla nel girone B; un doppio pareggio con la pi\u00f9 immediata inseguitrice, l'Alessandria, fu pi\u00f9 che sufficiente per garantire ai \"Grifoni\" un comodo accesso alla finale. I \"grigi\", invero, furono autori di un ottimo girone di andata, chiuso con un solo punto in meno del Genoa capolista con cui avevano condiviso per diverse giornate la vetta della classifica, per poi calare nettamente nel girone di ritorno. Regolare fu anche, nel girone A, il percorso dei Campioni in carica della Pro Vercelli, anche se costoro dovettero guardarsi dalla foga dei loro vicini del Novara, autori di un'ottima annata. I novaresi volarono in vetta vincendo le prime sette partite e a due giornate dal termine del girone d'andata erano ancora primi con quattro punti di vantaggio sui bianchi leoni. Due sconfitte consecutive della capolista (Pro Vercelli-Novara 1-0 e Bologna-Novara 2-1) permisero ai vercellesi di agganciarla in vetta proprio al termine del girone d'andata. Nel girone di ritorno la Pro Vercelli riusc\u00ec a spuntarla solo nelle ultime giornate anche grazie alla vittoria nello scontro diretto di ritorno a Novara. La Pro Vercelli vinse il girone staccando di quattro lunghezze il Novara, qualificandosi alla finale. \nDecisamente pi\u00f9 deludenti le \"performance\" di altre formazioni di primo piano del panorama calcistico nazionale, in particolare le due torinesi e il Milan, che ebbero un passo assai stentato. Una citazione a parte va invece fatta riguardo all'Inter, che incapp\u00f2 nella peggior stagione della sua storia: i nerazzurri, i quali due anni prima avevano vinto il titolo nazionale, si ritrovarono con un attacco poco graffiante e, soprattutto, con gravi problemi difensivi che costarono loro eclatanti sconfitte in pi\u00f9 occasioni; di conseguenza, non riuscirono a evitare l'ultimo posto del proprio raggruppamento, risultato che li obbligava, in base al regolamento del campionato, a disputare uno spareggio interdivisionale per rimanere in Prima Divisione contro i concittadini dello Sport Club Italia, secondi classificati in Seconda Divisione.\nLo scenario politico, tuttavia, era cambiato radicalmente \"in itinere\": con l'accordo di Brusnengo del 7 dicembre 1921, FIGC e CCI avevano stabilito che tutte le 24 squadre militanti nella Prima Divisione sarebbero state ammesse direttamente nel campionato riunificato a 50 squadre. Questa soluzione fu ripudiata dalle squadre confederali nell'assemblea del 19 febbraio 1922 che ne chiese la revisione. Dopo mesi di trattative, infine, il compromesso Colombo del 26 giugno 1922 stabil\u00ec l'ammissione alla futura Prima Divisione FIGC di 36 societ\u00e0, fra cui dodici federali e diciotto confederali. Per quanto concerne l'individuazione dei sei club restanti, si decise che le migliori due squadre di Seconda Divisione avrebbero disputato un turno preliminare di spareggi con le ultime classificate di Prima Divisione CCI, le cui vincenti avrebbero poi affrontato un secondo turno di spareggi insieme ad altre quattro squadre confederali contro sei squadre federali. Il nuovo meccanismo del Compromesso costrinse quindi Vicenza e Inter, ultime classificate dei rispettivi gironi, a disputare non pi\u00f9 una, ma due sfide-salvezza per assicurarsi la permanenza in Prima Divisione.\nNel girone A i \"berici\" persero subito il loro primo incontro per mano del trionfatore settentrionale della Seconda Divisione, il Derthona, retrocedendo immediatamente. Livorno e Spezia, salve secondo il precedente regolamento CCI, disputarono i nuovi spareggi contro le squadre federali, vincendoli e rimanendo in massima serie. Nel girone B, il 2 luglio 1922 l'Inter vinse a tavolino la prima sfida contro lo Sport Club Italia che, non riusc\u00ec a schierare in campo undici giocatori, mentre nella seconda gara di spareggio i nerazzurri si salvarono definitivamente battendo in un doppio confronto (il 9 e il 16 luglio) i fiorentini della Libertas, compagine del torneo FIGC. Brescia e Venezia, gi\u00e0 salve prima del Compromesso, dovettero anch'esse disputare le nuove sfide-salvezza; le \"Rondinelle\" riuscirono a salvarsi a differenza dei veneti, sconfitti da una squadra federale e pertanto costretti a dare l'addio alla massima categoria.\nL'idea di Vittorio Pozzo fu senz'altro vincente se, nella prima annata della sua applicazione, in finale si presentarono le due pi\u00f9 titolate formazioni del calcio italiano, il Genoa e la Pro Vercelli. La maggior parte dei giocatori che scesero in campo avevano gi\u00e0 assaporato la gioia della vittoria del titolo. La finale che ne risult\u00f2 fu assai equilibrata, risolvendosi solo nel ritorno a Marassi con un gol di Alessandro Rampini che sbanc\u00f2 il campo dei temibili avversari genovesi. La finalissima coi romani della Fortitudo diede ai \"Bianchi Leoni\" il loro settimo sigillo sul campionato, tanti quanti ne avevano all'epoca proprio i genoani.\nLega Nord.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nFinali di Lega Nord.\nPro Vercelli campione della Lega Nord.\nLega Sud.\nSquadre partecipanti.\nSezione marchigiana.\nSezione di nuova attivazione.\nSezione siciliana.\nSezione di nuova attivazione.\nSezione campana.\nSpareggi pre-campionato.\nLa Nocerina chiese l'ammissione al campionato di Prima Divisione campana. La C.C.I. rispose che per essere ammessa avrebbe dovuto disputare e vincere uno spareggio di qualificazione pre-campionato contro un'altra squadra aspirante alla Prima Divisione, la .\nDunque vi avrebbe dovuto partecipare anche la Nocerina in qualit\u00e0 di vincente di uno spareggio di qualificazione pre-campionato contro la Cavese, ma venne esclusa a pochi giorni dall'inizio del campionato per non aver disputato l'anno precedente il campionato di Promozione. Una motivazione che nascondeva l'intento di punire la Nocerina per un'invasione di campo da parte di tifosi nocerini che influenz\u00f2 l'esito dello spareggio promozione. La seconda giornata (13 novembre) fu rinviata e fatta giocare dopo la fine dell'andata. Dopo la sua esclusione le squadre che la dovevano incontrare osservarono il turno di riposo.\nClassifica finale.\nLegenda:\nNote:\nSezione laziale.\nClassifica finale.\nLegenda:\nNote:\nRisultati.\nCalendario.\nGirone di andata\nGirone di ritorno\nSezione marchigiana.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nSezione pugliese.\nSpareggi pre-campionato.\nLa Veloce si qualific\u00f2 in seguito a qualificazioni con Enotria, Garibaldino e Libertas giocate il 20 novembre, il 27 novembre e il 3 dicembre 1921.\nClassifica finale.\nLegenda:\nNote:\nClassifica finale.\nLegenda:\nNote:\nSezione siciliana.\nAvrebbe dovuto partecipare anche lAzzurra di Palermo ma si ritir\u00f2 a calendario gi\u00e0 compilato subito dopo la prima giornata (in cui aveva riposato). Di conseguenza il calendario venne ricompilato.\nLa Catanese venne invece esclusa prima dell'inizio del campionato.\nIl 5 febbraio 1922 si sarebbe dovuta giocare Messinese-Palermo di Prima Divisione, venne invece disputata una partita amichevole tra le due squadre.\nNel febbraio 1922 ci fu una protesta da parte delle societ\u00e0 partecipanti nei confronti del Direttorio Regionale, date le irregolarit\u00e0, le violenze e gli errori arbitrali commessi a loro danni: esse minacciarono di ritirarsi dal campionato nel caso il Comitato non fosse stato subito sciolto e ricostituito con nuovi membri (in ogni caso all'Assemblea di fine stagione si sarebbero indette nuove elezioni, le cariche erano annuali); alla fine comunque la minaccia del blocco del campionato rientr\u00f2 anche se il Libertas si ritir\u00f2 per protesta.\nClassifica finale.\nLegenda:\nNote:\nRisultati.\nCalendario.\nGirone di andata\nGirone di ritorno\nFinali di Lega.\nPrimo turno.\nNota: Fortitudo esentata dal primo turno.\nSemifinale.\nNota: Puteolana esentata dalle semifinali.\nFinale.\nFortitudo campionessa della Lega Sud.\nFinalissima.\nPro Vercelli campione d'Italia 1921-1922.\nLa riunificazione della Federazione.\nCi si rese subito conto che la situazione era insostenibile, e pi\u00f9 di tutti se ne accorsero i dirigenti della C.C.I. che, avendo a dicembre terminato il girone di andata, presero atto che le squadre F.I.G.C. erano ancora impegnate nel primo turno delle eliminatorie regionali.\nA cercare di riappacificare gli animi ci pens\u00f2 il direttore della \"Gazzetta dello Sport\" Emilio Colombo il quale, il 7 dicembre 1921 presso la villa di Enrico Olivetti, convoc\u00f2 i delegati di entrambe le federazioni a Brusnengo dove il presidente della CCI, l'avvocato Luigi Bozino, propose al presidente FIGC, avvocato Giovanni Lombardi, di ridurre le squadre partecipanti al successivo campionato di Prima Divisione a 50 squadre. Le squadre liguri e piemontesi, riunitesi a Milano per ascoltare la relazione della propria commissione, nell'approvare l'opera dei propri commissari chiesero un ulteriore taglio delle squadre per arrivare almeno alle 32-36 unit\u00e0 chiedendo un ulteriore incontro con i delegati F.I.G.C. Riunitesi pochi giorni dopo a Modena, le squadre confederali respinsero il patto di Brusnengo con 54 no contro 25 s\u00ec e 4 astenuti mettendo in crisi la presidenza che fu affidata al vecchio Edoardo Pasteur. Le Federate, per contro, riunitesi a Novi Ligure, si ritennero soddisfatte di quanto deciso a Brusnengo e si riunirono in assemblea il 19 febbraio per la definitiva ratifica, approvando il patto a pieni voti.\nA questo punto la nuova presidenza CCI invi\u00f2 la triade Pasteur-Nizza-Albertini il primo di aprile per riprendere le trattative con la FIGC. Sedici giorni dopo le due parti nominarono due \"Commissioni Paritetiche\" (tre componenti pi\u00f9 tre consulenti tecnici) con ampia facolt\u00e0 di nominare una persona super partes che potesse portare a termine un arbitrato.\nQuale arbitro fu nominato Emilio Colombo il quale addiven\u00ec a un compromesso che in seguito prese il suo nome. Le societ\u00e0 di entrambe le federazioni, attraverso un referendum, approvarono il compromesso con 246 voti favorevoli e 18 contrari. La ratifica del patto di riconciliazione fu celebrata con la nomina della Commissione Tecnica che avrebbe dovuto formare la squadra Nazionale per il prossimo incontro ufficiale con il Belgio.\nIl 26 giugno si arriv\u00f2 alla pace vera e propria, nel corso di un convegno in cui fu nominata la commissione che avrebbe stilato l'elenco delle aspiranti alla nuova Prima Divisione stabilendo le squadre ammesse di diritto e quelle che il posto in Prima Divisione se lo sarebbero contese sul campo in una serie di spareggi sia interdivisionali che interfederali. In questa occasione la F.I.G.C. accett\u00f2 la nuova struttura federale proposta dalla C.C.I. che prevedeva un Consiglio e relativa Presidenza pi\u00f9 le due Leghe Nord e Sud aventi a loro volta un Consiglio e una Presidenza. Le due parti sottoscrissero la seconda delle soluzioni prospettate dall'arbitrato, ovvero 3 gironi di 12 squadre di cui 13 federali e 23 confederali per la sola Italia settentrionale pi\u00f9 le 8 semifinaliste del vecchio Centro-Sud."}
{"id": "76183", "revid": "767487", "url": "https://it.wikipedia.org/wiki?curid=76183", "title": "Distretto di Castelo Branco", "text": "Il distretto di Castelo Branco \u00e8 un distretto del Portogallo continentale, appartenente alla provincia tradizionale della Beira Bassa (\"Beira Baixa\") (parte meridionale della Beira Interna (\"Beira Interior\")). Confina con il distretto di Guarda a nord, con la Spagna (provincia di C\u00e1ceres), con i distretti di Portalegre e di Santar\u00e9m a sud, di Leiria e di Coimbra a ovest. La superficie \u00e8 di 6.675\u00a0km\u00b2 (4\u00ba maggior distretto portoghese), la popolazione residente (2001) \u00e8 di 208.069 abitanti. Capoluogo del distretto \u00e8 Castelo Branco.\nSuddivisione amministrativa.\nIl distretto di Castelo Branco \u00e8 diviso in 11 comuni:\nNell'attuale divisione del paese, il distretto \u00e8 completamente compreso nella regione Centro e diviso in 3 subregioni, una delle quali comprende un comune del distretto di Santar\u00e9m: Beira Interna Sud (\"Beira Interior Sul\", Cova da Beira e Pinhal Interno Sud (\"Pinhal Interior Sul\"). In sintesi:\nGeografia fisica.\nIl distretto di Castelo Branco \u00e8 dominato da 3 strutture fondamentali: la regione della valle del Tago (\"Tejo\") a sud, \u00e8 una vasta regione di altitudine moderata (tra 200 e 400\u00a0m) e poco accidentata. A nord, si estende da nord-est a sud-ovest una seconda regione, piuttosto accidentata, che comprende la Serra de Alvelos, la Serra do Muradal, la Serra da Gardunha e la Serra da Malcata, che per la maggior parte \u00e8 compresa nel distretto di Guarda. A nord-est di quest'area, la Cova da Beira corrisponde alla valle del fiume Z\u00eazere e di alcuni suoi affluenti. La regione occidentale del distretto accompagna la valle dello Z\u00eazere, discendendo dalle alture di Alvelos. Appartiene al distretto la maggior parte del versante sud della Serra da Estrela.\nIdrograficamente, il distretto fa completamente parte del bacino del Tago. I principali fiumi, oltre al Tago, sono affluenti o subaffluenti di questo fiume. Il pi\u00f9 importante \u00e8 lo Z\u00eazere, con gli affluenti rio Paul, Meimoa e ribeira da Sert\u00e3. Altri fiumi rilevanti sono il fiume Ocreza, il fiume Ponsul e il fiume Erges, che fa da frontiera con la Spagna per pi\u00f9 di 40\u00a0km. Tutti questi fiumi scorrono pi\u00f9 o meno nella stessa direzione, da nord-est a sud-ovest, ad eccezione dell'Erges, il cui corso va principalmente da nord a sud.\nPer quanto riguarda l'orografia, le maggiori altitudini si riscontrano nella serra da Estrela; il confine del distretto passa molto vicino al punto pi\u00f9 alto del Portogallo continentale (1.993\u00a0m). All'interno dei confini del distretto si trovano altre altitudini elevate: il punto pi\u00f9 alto della serra do A\u00e7or (1.418\u00a0m) \u00e8 sul confine con il distretto di Coimbra, e la seconda massima elevazione della serra da Malcata (1.072\u00a0m) si trova sul confine con il distretto di Guarda, molto vicino alla Spagna. Nell'interno del distretto, i punti pi\u00f9 elevati sono le cime della Gardunha (1.227\u00a0m), di Alvelos (1.084\u00a0m) e di Muradal (912\u00a0m)."}
{"id": "76185", "revid": "958185", "url": "https://it.wikipedia.org/wiki?curid=76185", "title": "Placebo", "text": "Il placebo \u00e8 una sostanza priva di principi attivi specifici, ma che viene somministrata come se avesse veramente propriet\u00e0 curative o farmacologiche. Lo stato di salute del paziente che ha accesso a tale trattamento pu\u00f2 migliorare, a condizione che il paziente riponga fiducia in tale sostanza o terapia. Questo miglioramento indotto dalle aspettative positive del paziente \u00e8 detto effetto placebo. Per estensione, con il termine \"placebo\" si intende anche il trattamento medico che ne prevede l'uso.\nNel caso di una terapia con principi attivi specifici, l'effetto imputabile alle aspettative del paziente pu\u00f2 sovrapporsi e aggiungersi all'effetto diretto della terapia: per distinguere tra l'effetto placebo e l'effetto diretto della terapia bisogna ricorrere a studi clinici controllati. In particolare, nella sperimentazione clinica, un nuovo farmaco si giudica efficace solo se d\u00e0 risultati significativamente diversi da un placebo. La sperimentazione circa l'effetto placebo avviene in doppio cieco, cio\u00e8 dove n\u00e9 chi compie il test - medico - n\u00e9 il paziente sono al corrente di quale sia il farmaco e quale il placebo.\nEtimologia.\nIl termine \"placebo\" deriva dal futuro del verbo latino \"placeo\", letteralmente \"io piacer\u00f2\".\nFunzionamento.\nL'effetto placebo e i suoi principi di funzionamento sono prevalentemente stati compresi e interpretati in termini psicologici: il meccanismo alla base \u00e8 psicosomatico nel senso che il sistema nervoso, in risposta al significato pieno di attese dato alla terapia placebica prescrittagli, induce modificazioni neurovegetative e produce una serie numerosa di endorfine, ormoni, mediatori, capaci di modificare la sua percezione del dolore, i suoi equilibri ormonali, la sua risposta cardiovascolare e la sua reazione immunitaria.\nIn una certa misura possono confondersi con l'effetto placebo anche la guarigione spontanea di un sintomo o di una malattia, cos\u00ec come pure il fenomeno della regressione verso la media. In altre parole il paziente si rivolge al medico \"quando proprio non ne pu\u00f2 pi\u00f9\" e poi i suoi disturbi rientrerebbero comunque nella media. Questo ritorno ai livelli normali del disturbo pu\u00f2 essere scambiato per effetto placebo.\nAlcuni sostengono che sia difficile analizzare il fenomeno del placebo e dell'effetto, poich\u00e9 in base ai propri modelli culturali si privilegiano ora le caratteristiche del placebo, ora le dinamiche del rapporto medico-paziente, ora l'ipotesi di una determinante personologica; da qui anche la distinzione tra chi \"risponde\" al placebo (\"placebo responders\") e chi non \u00e8 \"ricettivo\" all'effetto placebo (\"non responders\"). Alcuni autori affermano che ci siano alcuni fondamentali elementi costitutivi dell'effetto placebo: \"il farmaco placebo o mezzo, l'operatore o terapeuta, la capacit\u00e0 del paziente di rispondere o di essere refrattario al placebo, l'ambiente nel quale si effettua il trattamento\".\nNegli studi clinici controllati (in cui un farmaco \"nuovo\" lo si confronta spesso con il placebo per definirne l'efficacia specifica) il dilemma etico \u00e8 invece se sia corretto usare come confronto il placebo quando esistono gi\u00e0 in commercio farmaci di efficacia documentata i quali potrebbero venire essi usati per il confronto con il farmaco nuovo.\nCi sono al riguardo posizioni pi\u00f9 radicali negative e altre pi\u00f9 conciliative, secondo le quali l'uso del placebo \u00e8 ammissibile anche in questo caso, ma condicio sine qua non \u00e8 che: 1) i soggetti avviati a trattamento con placebo abbiano dato ad hoc un consenso libero e adeguatamente informato e 2) che la non erogazione di un trattamento efficace gi\u00e0 disponibile non comporti comunque pericoli o conseguenze gravi.\nLa determinazione e l'accertamento dei meccanismi d'azione del placebo \u00e8 complicata dal numero di variabili che intervengono nel determinare l'effetto e ogni studioso tende a privilegiare ora una strada ora un'altra (ad esempio i ricercatori di indirizzo biologico cercano spiegazioni dell'effetto placebo in meccanismi molecolari e neurochimici, cos\u00ec come quelli di indirizzo psicologico cercano spiegazioni di natura psicosomatica, e fanno riferimento allo studio dell'effetto aspettativa, e al suo ruolo nel determinare i particolari effetti dei placebo).\n\u00c8 tuttavia plausibile sostenere che nell'effetto placebo entrino in gioco molteplici fattori, tra questi:\nIn definitiva, \"il placebo, sebbene mal definibile in termini di causazione, pu\u00f2 essere inteso come un insieme di fattori extrafarmacologici capaci di indurre modificazioni dei processi, anche biologici, di guarigione intervenendo a livello del sistema psichico: non per nulla molti autori considerano quasi sinonimi i termini placebo e suggestione\".\nEffetti.\nPer delle \"patologie con una rilevante componente psicosomatica\" (p. es. emicrania o insonnia) l'analisi di prove \"in cieco\" dimostrano un effetto placebo fino all'80% con un valore medio tra il 35 e il 40%, variabilit\u00e0 che in misura rilevante dipende (ma non solo) dalla patologia. Anche negli studi in doppio cieco si pu\u00f2 dimostrare che, raddoppiando la dose di placebo (che pure \u00e8 privo di attivit\u00e0 specifica), si ottiene un effetto terapeutico superiore a quello indotto da una dose minore.\nL'effetto placebo \u00e8 riscontrabile anche in patologie organiche come l'artrite reumatoide, l'osteoartrite o l'ulcera peptica e persino in pazienti sottoposti a intervento chirurgico. In alcuni interventi di cardiochirurgia, o in artroscopia, o anche attuati in soggetti sofferenti di dolore addominale persistente, sottoposti a precedenti interventi sull'addome per rimuovere le aderenze, Moerman sottolinea come non si tratti solo di un effetto di suggestione ma di una risposta biochimica, ormonale e immunitaria del corpo, in risposta al significato attribuito dal soggetto all'atto terapeutico. Alcuni meccanismi biochimici ipotizzati in particolare nella placebo-analgesia sono illustrati nel libro di Giorgio Dobrilla (Placebo e dintorni) e in quello di Fabrizio Benedetti (La realt\u00e0 incantata).\n\u00c8 dimostrato che qualunque terapia medica, comprese quelle complementari alternative, se attuata in un clima di fiducia reciproca tra paziente e terapeuta, anche grazie all'effetto placebo, pu\u00f2 apportare benefici al paziente stesso.\nAlcuni studi hanno provato a dimostrare che i placebo possono anche avere effetti positivi sulla esperienza soggettiva di un paziente che \u00e8 consapevole di ricevere un trattamento senza principi attivi, rispetto a un gruppo di pazienti controllato che consapevolmente non ha ottenuto un placebo.\nL'effetto placebo non \u00e8 circoscritto solo ad alcune patologie ma si pu\u00f2 manifestare nel corso di terapie sia di malattie mentali sia di psicosomatiche e somatiche, potendo coinvolgere quindi ogni sistema o organo del paziente.\nEffetto nocebo.\nSimmetricamente, un atto terapeutico che provochi un effetto negativo su un sintomo o una malattia indipendentemente dalla sua specifica efficacia viene chiamato nocebo (il futuro del verbo latino \"noceo\", letteralmente \"nuocer\u00f2\"). Pu\u00f2 essere spesso ricondotto a un atteggiamento ansiogeno da parte del medico o, pi\u00f9 in generale, a un rapporto medico-paziente impostato in modo non corretto. \nD'altra parte \u00e8 necessario considerare la componente \"nocebo\" in una terapia farmacologicamente attiva e validamente sperimentata, qualora ci si trovi in presenza di effetto psicosomatico negativo dovuto a scarsa fiducia nel farmaco o nel medico curante."}
{"id": "76191", "revid": "287204", "url": "https://it.wikipedia.org/wiki?curid=76191", "title": "John Dee", "text": "Si dedic\u00f2 inoltre per la maggior parte della vita all'occultismo, alla divinazione e alla filosofia ermetica.\nBiografia.\nNato a Londra, il 13 luglio 1527, John Dee era il figlio unico di Roland Dee (mercante di tessuti e sarto alla corte di Enrico VIII, morto nel 1555) e di Jane Wild. All'et\u00e0 di 15 anni si trasfer\u00ec a Cambridge per frequentare il St. John's College. In un diario scrisse che restava sui libri per ben 18 ore al giorno. Terminati gli studi con il baccalaureato nel 1546, fu nominato membro del Trinity College. Poco dopo fece un viaggio di studi in Olanda, dove incontr\u00f2 anche Gerardo Mercatore.\nTornato in Inghilterra nel 1551 fu accusato di stregoneria: in particolare, di aver cercato di avvelenare Maria I Tudor; accusa che fu giudicata infondata, tanto che, alla morte della regina, divenne ben presto (probabilmente gi\u00e0 dal 1558) l'astrologo di fiducia della nuova sovrana Elisabetta I. Spesso la consigli\u00f2 addirittura riguardo alle \"materie occulte\" (\"occult matters\"). Fu perfino lui a organizzare la data di incoronazione della regina Elisabetta.\nNel 1570, in collaborazione con Federico Commandino, cur\u00f2 la prima edizione a stampa del \"De superficierum divisionibus liber\" del matematico iracheno Muhammad al-Baghdadi.\nDal 1581, anche grazie alla collaborazione con Edward Kelley, si occup\u00f2 sempre pi\u00f9 del soprannaturale, compresa l'arte della necromanzia. Accusato altre volte di stregoneria, sub\u00ec anche un furto di libri nella sua biblioteca ad opera di ignoti teppisti, ma non perse mai il favore di Elisabetta I. Quest'ultima, anzi, lo nomin\u00f2 cancelliere della Cattedrale di San Paolo a Londra, poi sovrintendente del Christ College di Manchester, dove Dee si trasfer\u00ec con la famiglia. Qui tuttavia l'epidemia di peste che colp\u00ec la citt\u00e0 nel 1605 stermin\u00f2 i suoi cari. Nel frattempo, Dee aveva anche rotto con Kelley, rimanendo cos\u00ec completamente solo e poverissimo.\nJohn Dee fu un pio cristiano, ma il suo Cristianesimo era influenzato dall'ermetismo e dalle dottrine di Platone e Pitagora. Il nome di questo singolare matematico-astrologo-alchimista-angelologo \u00e8 legato soprattutto al leggendario Sigillum Emeth, una versione \"potenziata\" del Sigillum Dei, che avrebbe fabbricato egli stesso e sarebbe andato perduto subito dopo la sua morte, avvenuta a Mortlake (Londra) nel 1608.\nLa sua eredit\u00e0 spirituale fu in parte raccolta dal figlio Arthur.\nInfluenza culturale.\nLetteratura.\nH. P. Lovecraft fa attribuire a Dee la paternit\u00e0 del manoscritto con la traduzione in inglese del \"Necronomicon\" (libro inventato dallo stesso Lovecraft). John Dee \u00e8 il protagonista dei romanzi \"L'angelo della finestra d'Occidente\" (1927) di Gustav Meyrink e \"I pilastri di Camelot\" (2010) di Phil Rickman. Nel romanzo di Umberto Eco \"Il pendolo di Foucault\" John Dee \u00e8 il protagonista di alcuni ipotetici racconti ambientati appunto nella corte della regina Elisabetta I, in cui si presume sia in possesso di potenti arti magiche.\nJohn Dee compare come principale antagonista nella serie di romanzi \"I segreti di Nicholas Flamel, l'immortale\", scritta da Michael Scott, in quanto, secondo la leggenda, sarebbe stato allievo proprio di Flamel, che, pi\u00f9 tardi, avrebbe anche tradito. La trama del thriller \"Il labirinto della rosa\", di Titania Hardie, \u00e8 basata sulla vita di John Dee e sulle vicissitudini di alcuni suoi discendenti. \u00c8 presente anche nel romanzo \"Oversight\" di Charlie Fletcher, dove viene chiamato il \"Camminatore dei Mondi\".\nFumetti.\nNei fumetti di \"Martin Myst\u00e8re\" ideato da Alfredo Castelli, a Dee e Kelley sono ispirati due personaggi ricorrenti, una coppia di \"loschi figuri\" presentati come lontani e improbabili discendenti delle rispettive figure storiche. Nelle prime storie si presentavano come veri e propri \"cattivi\" con conoscenze anche insolite, salvo poi diventare delle figure caricaturali e comiche presenti normalmente nelle pubblicazioni degli \"Speciali\" estivi.\nIl Dr. John Dee \u00e8 uno degli antagonisti presenti nel fumetto di Neil Gaiman \"The Sandman\". Nel volume n. 2 del graphic novel, Dee (il cui pseudonimo \u00e8 John Destiny) si impossesser\u00e0 del prezioso rubino di Re Sogno, portando morte e disgrazia sull'intero pianeta.\nIl personaggio del Dottor Dee compare nell'album 121 del fumetto italiano \"Dampyr\" edito da Sergio Bonelli Editore. Nei fumetti di \"Spawn\" John Dee \u00e8 il responsabile della nascita di \"Violator\" e dei suoi fratelli: ha difatti rapito cinque donne per offrirle in sacrificio ad una mostruosa creatura infernale la quale, accoppiandosi con esse, ha generato i cinque demoni.\nMusica.\nI testi dell'album \"Beat Pyramid\" della band art rock These New Puritans si ispirano alle sue teorie. \"Dr. Dee\" \u00e8 il titolo dell'album di Damon Albarn, pubblicato il 7 maggio 2012. L'album \u00e8 ispirato alla figura del matematico inglese ed \u00e8 tratto dall'omonima Opera Rock scritta dallo stesso Albarn. Nell'album \"The Final Frontier\" (2010), gli Iron Maiden dedicarono la canzone \"The Alchemist\" alla figura e alla vita di John Dee. \nNel 2016 l'artista Ghostemane pubblica il singolo hip-hop \"John Dee\".\nAltro.\nGli \u00e8 stato dedicato l'asteroide 213771 Johndee.\nLa figura di John Dee compare in diversi videogiochi.\nNel libro \"Il sigillo del cielo\" di Glenn Cooper \u00e8 il protagonista della parte del romanzo ambientata nel XVI secolo."}
{"id": "76194", "revid": "297059", "url": "https://it.wikipedia.org/wiki?curid=76194", "title": "Malattia infiammatoria", "text": ""}
{"id": "76197", "revid": "1543377", "url": "https://it.wikipedia.org/wiki?curid=76197", "title": "Auguste Rodin", "text": "Sebbene Rodin sia universalmente considerato il progenitore della scultura moderna, l'artista non decise deliberatamente di ribellarsi contro lo stile precedente. Fece studi tradizionali, ebbe un approccio al suo lavoro umile e simile a quello di un artigiano e desider\u00f2 a lungo il riconoscimento da parte del mondo accademico, nonostante non sia mai stato accettato nelle pi\u00f9 importanti scuole d'arte parigine.\nRodin ebbe una capacit\u00e0 unica di plasmare l'argilla creando superfici complesse, vigorose e profonde. Molte delle sue opere pi\u00f9 famose alla sua epoca furono diffusamente criticate in quanto si scontravano con la tradizione scultorea figurativa dominante, secondo la quale le opere dovevano essere decorative, stereotipate o strettamente riferibili a tematiche conosciute. La grande originalit\u00e0 del lavoro di Rodin sta nell'essere partito dai temi mitologici e allegorici tradizionali per modellare le figure umane con realismo esaltando il carattere e la fisicit\u00e0 dell'individuo. Rodin fu consapevole delle polemiche che i suoi lavori suscitavano ma rifiut\u00f2 di cambiare stile. Le opere successive finirono per incontrare maggiormente il favore sia del governo che della comunit\u00e0 artistica.\nPartendo dall'innovativo realismo della sua prima grande scultura - ispirata da un viaggio in Italia che fece nel 1875 - fino ai monumenti in stile non convenzionale per i quali ottenne in seguito commissioni, la fama di Rodin crebbe sempre pi\u00f9 e fin\u00ec per diventare il pi\u00f9 importante scultore francese della sua epoca. Con l'arrivo del XX secolo era ormai un artista apprezzato in tutto il mondo. Dopo la mostra che allest\u00ec all'Esposizione universale del 1900 facoltosi committenti si contesero le sue opere e Rodin frequent\u00f2 molti artisti e intellettuali di alto profilo. In quello che sarebbe stato l'ultimo anno della vita di entrambi spos\u00f2 la sua storica compagna Rose Beuret. Dopo la sua morte, sopraggiunta nel 1917, le sue sculture soffrirono un breve declino di popolarit\u00e0 ma in pochi decenni la sua reputazione e la sua eredit\u00e0 artistica tornarono a consolidarsi. Rodin rimane uno dei pochi scultori ampiamente noti e conosciuti anche al di fuori della ristretta cerchia della comunit\u00e0 artistica.\nBiografia.\nGli anni della formazione.\nRodin nacque a Parigi, in Rue de l'Arbal\u00e8te, n\u00ba3 il 12 novembre del 1840 in una famiglia della classe lavoratrice parigina, secondo figlio di Marie Cheffer e Jean-Baptiste Rodin, che lavorava come impiegato in un dipartimento di polizia, poi diventato ispettore di polizia. La sua istruzione fu in gran parte quella di un autodidatta, e inizi\u00f2 a disegnare all'et\u00e0 di dieci anni. Tra i quattordici e i diciassette anni Rodin frequent\u00f2 la \"Petite \u00c9cole\", una scuola specializzata nelle arti e nella matematica, dove studi\u00f2 disegno e pittura. Il suo insegnante di disegno, Horace Lecoq de Boisbaudran, si preoccupava soprattutto dello sviluppo della personalit\u00e0 degli studenti e faceva disegnare loro quello che avevano visto con i loro occhi attingendo poi alla memoria. Rodin per la maggior parte della sua vita non perse occasione per manifestare il suo apprezzamento per gli insegnamenti di de Boisbaudran. Fu alla Petite \u00c9cole che incontr\u00f2 per la prima volta Jules Dalou e Alphonse Legros.\nNel 1857 Rodin present\u00f2 una statua d'argilla raffigurante un amico alla \"\u00c9cole des beaux-arts\", tentando di venirvi ammesso; il tentativo non ebbe successo e cos\u00ec anche le due domande di ammissione successive. Dato che i requisiti per l'ammissione alla \"Grand \u00c9cole\" non erano particolarmente severi, i rifiuti per Rodin rappresentarono delle brutte sconfitte. La sua incapacit\u00e0 di ottenere l'ammissione potrebbe essere stata dovuta ai gusti \"neoclassici\" degli esaminatori mentre Rodin aveva studiato la scultura del XVIII secolo. Nel 1857, dopo aver lasciato la \"Petite \u00c9cole\", Rodin si mise a guadagnarsi da vivere lavorando come artigiano decoratore, lavoro che svolse per la maggior parte dei due decenni successivi, producendo oggetti decorativi e elementi architettonici ornamentali.\nLa sorella Maria, maggiore di due anni, mor\u00ec in un convento di peritonite nel 1862. Rodin ne soffr\u00ec molto in quanto si sentiva in colpa per averla presentata a un corteggiatore infedele. Abbandonata l'arte per un breve periodo si un\u00ec a un ordine religioso cattolico, la Congregazione del Santissimo Sacramento; San Pierre-Julien Eymard, fondatore e capo della congregazione, riconobbe il talento di Rodin e, resosi conto inoltre che non era in realt\u00e0 adatto per restare nell'ordine, lo incoraggi\u00f2 a continuare a dedicarsi alla scultura.\nTorn\u00f2 quindi a lavorare come decoratore, prendendo al contempo lezioni dallo scultore specializzato in figure di animali Antoine-Louis Barye. L'attenzione per i dettagli del maestro - degne di nota le sue muscolature di animali in movimento finemente riprodotte - influenzarono Rodin in modo significativo.\nNel 1864 Rodin inizi\u00f2 a convivere con una giovane cucitrice, Rose Beuret, con la quale sarebbe rimasto - con alcune interruzioni - per il resto della vita. La coppia mise al mondo un figlio, Auguste-Eug\u00e8ne Beuret (1866\u20131934). In quell'anno l'artista present\u00f2 la sua prima scultura a una mostra ed entr\u00f2 a far parte dello studio di Albert-Ernest Carrier-Belleuse, un produttore di oggetti d'arte su larga scala di successo. Rodin lavor\u00f2 come primo assistente di Carrier-Belleuse fino al 1870, progettando decorazioni per soffitti e scalinate e abbellimenti per portoni. Con lo scoppio della guerra franco-prussiana Rodin fu chiamato a prestare servizio nella Guardia nazionale ma la ferma fu breve a causa della sua miopia. A causa della guerra le opportunit\u00e0 di lavoro come decoratore diventarono scarse, ma Rodin dovette comunque provvedere alla sua famiglia; la miseria rappresent\u00f2 un problema continuo fino a che raggiunse circa i trent'anni. Carrier-Belleuse presto gli chiese di raggiungerlo in Belgio, dove avrebbero potuto lavorare decorando la borsa di Bruxelles.\nRodin pensava di stare in Belgio per pochi mesi, ma fin\u00ec per restare all'estero sei anni; per la sua vita questo rappresent\u00f2 un periodo fondamentale. Aveva fino ad allora acquisito grandi abilit\u00e0 ed esperienza come artigiano, ma nessuno aveva ancora potuto vedere la sua arte, confinata nel suo laboratorio dal momento che non poteva sostenere il costo delle fusioni. Nonostante i suoi rapporti con Carrier-Belleuse si fossero deteriorati Rodin a Bruxelles trov\u00f2 altri lavori riuscendo ad esporre alcune opere; la sua compagna Rose presto lo raggiunse nella citt\u00e0 belga. Essendo riuscito a risparmiare abbastanza soldi per permettersi di viaggiare nel 1875 visit\u00f2 per due mesi l'Italia, dove fu attratto dalle opere di Donatello e Michelangelo che ebbero un profondo effetto sulla sua traiettoria artistica. Disse in seguito \"\u00c8 stato Michelangelo a liberarmi dalla scultura accademica.\" Tornato in Belgio complet\u00f2 il lavoro su \"L'et\u00e0 del bronzo\", una figura maschile a grandezza naturale il cui realismo attir\u00f2 l'attenzione su Rodin, ma che gli attir\u00f2 l'accusa di non aver davvero scolpito ma di aver fatto un calco di un modello vivo.\nL'indipendenza artistica.\nRodin e Rose Beuret tornarono a Parigi nel 1877, trasferendosi in un appartamentino sulla Rive gauche, una volta rientrato per\u00f2 Rodin fu bersagliato da disgrazie: sua madre, che avrebbe voluto vedere il figlio sposato, era morta e il padre era ormai vecchio e cieco e affidato alle cure della cognata di Rodin, Zia Th\u00e9r\u00e8se. Anche Auguste, il figlio undicenne e probabilmente affetto da un ritardo nello sviluppo, era affidato alle cure della servizievole Th\u00e9r\u00e8se. Rodin praticamente aveva abbandonato suo figlio per sei anni, e da allora in poi ebbe con lui un rapporto molto limitato. Il padre e il figlio andarono a vivere con la coppia nel loro appartamento e prendersi cura di loro divent\u00f2 compito di Rose. Le accuse di \"falso\" riguardo \"L'Et\u00e0 del Bronzo\" continuavano. Rodin a Parigi inizi\u00f2 a cercare sempre pi\u00f9 di frequente altre rassicuranti compagnie femminili e Rose venne messa in disparte.\nRodin si guadagnava da vivere collaborando con scultori pi\u00f9 affermati alla realizzazioni di commissioni pubbliche, principalmente monumenti alla memoria e strutture architettoniche neobarocche nello stile di Carpeaux. In concorsi per ottenere commissioni present\u00f2 ritratti scultorei di Denis Diderot, Jean-Jacques Rousseau e Lazare Carnot, ma senza successo. Nel tempo libero lavorava a degli studi che l'avrebbero poi portato alla realizzazione della sua successiva opera di rilievo, \"San Giovanni Battista\".\nNel 1880, Carrier-Belleuse - diventato nel frattempo direttore artistico della fabbrica nazionale di porcellana di S\u00e8vres - offr\u00ec a Rodin un impiego a tempo parziale come designer. L'offerta voleva essere in parte un gesto di riconciliazione tra i due e Rodin accett\u00f2. In quel periodo Rodin apprezzava abbastanza il gusto del XVIII secolo, cos\u00ec lo scultore si dedic\u00f2 alla progettazione di vasi e soprammobili che contribuirono a far diventare la fabbrica famosa in tutta Europa. La comunit\u00e0 artistica apprezz\u00f2 questo suo tipo di lavoro e Rodin fu invitato a varie edizioni del Salon di Parigi da amici come lo scrittore L\u00e9on Cladel. Nelle sue prime apparizioni a quel tipo di eventi sociali Rodin sembr\u00f2 piuttosto timido; negli anni successivi invece, quando la sua fama era cresciuta, mise in mostra la loquacit\u00e0 e il temperamento per i quali \u00e8 pi\u00f9 conosciuto. Lo statista francese L\u00e9on Gambetta espresse il desiderio di incontrarlo e, quando si videro al Salon lo scultore lo colp\u00ec molto favorevolmente. Gambetta ne parl\u00f2 a diversi ministri, tra i quali il sottosegretario del ministero delle belle arti Edmund Turquet, che infine incontr\u00f2 a sua volta Rodin.\nIl contatto con Turquet si rivel\u00f2 fruttuoso: grazie a lui Rodin nel 1880 vinse una commissione per creare il portale di un museo dedicato alle arti decorative che si intendeva allestire. Rodin dedic\u00f2 buona parte dei successivi quarant'anni alla sua minuziosa \"Porta dell'Inferno\", che rimase incompiuta perch\u00e9 alla fine il museo non fu mai costruito. Molte delle figure presenti sul portale diventarono delle sculture singole, tra cui le pi\u00f9 celebri dell'artista, \"Il pensatore\" e \"Il bacio\". Insieme alla commissione per il portale gli fu assegnato gratuitamente uno studio, che gli garant\u00ec un nuovo livello di indipendenza artistica. Presto smise di lavorare per la fabbrica di porcellana riuscendo a mantenersi grazie a commissioni da parte di privati.\nNel 1883 Rodin accett\u00f2 di tenere un corso per conto dello scultore Alfred Boucher che doveva assentarsi; al corso incontr\u00f2 la diciottenne Camille Claudel. I due intrecciarono una relazione appassionata ma tempestosa, che fin\u00ec per influenzarli entrambi sotto il profilo artistico. La Claudel fu di ispirazione per Rodin come modella per molte delle sue opere, ma era a sua volta una scultrice di talento, e lo aiut\u00f2 nella realizzazione delle commissioni.\nNonostante fosse gi\u00e0 occupato con la \"Porta dell'Inferno\" Rodin vinse altri incarichi pubblici.\nAlcune modelle molto vicine all\u2019artista furono della Valle di Comino. A partire dal 1887-88 un'adolescente, Anna Abbruzzese, inizia a frequentare lo studio di Rodin. La data del suo ingresso nello studio \u00e8 questa in quanto Rodin la ritrae in una preziosa edizione di \u2018Les Fleurs du Mal\u2019 di Baudelaire da lui curata. Anna posa inoltre per la nascita di Venere e per le due Cibele. Fino al 1917, anno di morte dell\u2019artista, Abbruzzese e Rodin si sono frequentati regolarmente. La sorella Adele inizia a frequentare lo studio di Rodin pochi anni dopo, anche lei a quindici-sedici anni. Con lei l\u2019artista realizzer\u00e0 opere d\u2019arte che come: \u2019La Femme accroupie\u2019, \u2018Iris\u2019, \u2018Le Torso d\u2019Ad\u00e8le\u2019, \u2018La Cariatide tomb\u00e9e\u2019.\nRodin cerc\u00f2 di ottenere la commessa per un monumento a tema storico per la citt\u00e0 di Calais, I borghesi di Calais. Nel 1891, fu selezionato per eseguire un monumento in onore dello scrittore Honor\u00e9 de Balzac. Lo stile di entrambi i gruppi scultorei andava contro i canoni artistici dell'epoca, e provoc\u00f2 l'insoddisfazione degli enti committenti le opere. Tuttavia, Rodin stava iniziando a guadagnare un ampio consenso che avrebbe portato all'affermazione della sua arte.\nNel 1889, il Salon di Parigi invit\u00f2 Rodin a far parte della giuria artistica. Nonostante la carriera di Rodin fosse in ascesa, Claudel e Beuret erano sempre pi\u00f9 intolleranti sulla \"doppia vita\" condotta da Rodin. Claudel e Rodin dividevano un atelier presso un piccolo antico castello, ma Rodin rifiut\u00f2 di rinunciare ai suoi legami con Beuret, sua leale compagna durante i tempi duri e madre di suo figlio. Claudel e Rodin si separarono nel 1898. Claudel ebbe un crollo nervoso e dopo la morte del padre, nel 1913, fu mandata, dalla madre, in un ospedale psichiatrico, dove rimase fino alla sua morte nel 1943.\nOpere.\nNel 1864, Rodin propose, per la prima volta, una sua opera, \"L'Homme au nez cass\u00e9\" (l'uomo dal naso rotto), al Salon di Parigi. La scultura non era un \"busto classico\" ma in realt\u00e0 una maschera. L'opera enfatizzava lo stato emotivo del soggetto e la sua \"incompletezza\", tratto distintivo di molte delle successive sculture di Rodin. Il \"Salon de peinture et de sculpture\" rifiut\u00f2 l'opera per poi accettarne una versione, riportata allo schema del busto classico, in marmo, nel 1875.\nPrime opere: l'ispirazione italiana.\nA Bruxelles, Rodin inizi\u00f2 a creare, nel 1875, la sua prima figura intera, \"L'\u00c2ge d'airain\" (\"l'Et\u00e0 del bronzo\"), a cui continu\u00f2 a lavorare dopo essere tornato da un viaggio in Italia.\nUtilizzando successivamente, come modello, un soldato belga, la figura si ispirava allo \"Schiavo morente\" di Michelangelo, che Rodin aveva studiato al Museo del Louvre. Cercando di combinare la maestria della figura umana di Michelangelo con la propria sensibilit\u00e0 alla natura umana, Rodin studi\u00f2 il suo modello da ogni angolazione, fermo e in movimento; si elev\u00f2 su una scala per acquisire differenti prospettive del modello, e fece degli studi in argilla di cui valut\u00f2 le ombre alla luce di una candela. Il risultato fu una figura intera, nuda, a grandezza naturale, con una posa anticonvenzionale, la mano destra sopra la testa, ed il braccio sinistro piegato a reggere una lancia all'altezza del viso.\nNel 1877, l'opera, sotto forma di modello in gesso, fu mostrata a Bruxelles e poi al Salon di Parigi. La mancanza di un tema evidente fu causa di critiche\u2014non avendo un soggetto mitologico o storico\u2014 e Rodin stesso non specific\u00f2 il soggetto dell'opera. Il primo titolo che gli attribu\u00ec fu \" Le Vaincu \", in questa forma la statua reggeva una lancia con la mano sinistra, poi rimossa. Dopo altri due titoli intermedi, Rodin decise per \"L'\u00c2ge d'airain\", traducibile in Et\u00e0 del bronzo, e come specific\u00f2 l'autore, \"uomo che sorge dalla natura\". Successivamente, afferm\u00f2 che la sua era \"solo una scultura senza un riferimento ad un soggetto\".\nLa perfetta fattura delle forme delle luci e delle ombre rendono la statua cos\u00ec realistica da innescare l'accusa di \"surmoulage\" \u2014 di aver fatto un calco del modello vivo. Rodin si difese strenuamente da queste accuse, scrivendo ai giornali e fornendo fotografie del modello per dimostrare quanto differisse dall'opera. Chiese un'inchiesta e fu scagionato da un comitato di scultori. A parte le accuse di calco, l'opera attir\u00f2 numerose critiche. Ottenne a stento l'approvazione per poterla esporre al Salon di Parigi, e i critici la descrissero come \"una statua di un sonnambulo\" e la definirono \"una stupefacentemente accurata copia di un rappresentante del popolino\". Altri critici ammirarono l'opera e difesero l'onest\u00e0 di Rodin. Il ministro Turquet apprezz\u00f2 l'opera e L'\u00c2ge d'airain fu acquistata dallo stato al prezzo di 2.200 franchi \u2014 che era l'ammontare richiesto per poter fare la fusione in bronzo dell'opera.\nUn secondo nudo maschile, \"Saint Jean Baptiste\" (San Giovanni Battista), fu completata nel 1878. Rodin cerc\u00f2 di evitare nuove accuse di \"surmoulage\" facendo una statua pi\u00f9 grande della figura naturale: Il \"San Giovanni\" \u00e8 alto quasi 2 metri. mentre \"l'Et\u00e0 del bronzo\" ha una posa statica, Il \"San Giovanni\" gesticola e sembra muoversi verso l'osservatore. L'apparenza del camminare \u00e8 ottenuta a discapito del fatto che entrambi i piedi sono fermamente a terra \u2014 un notevole risultato non colto dai critici contemporanei. Rodin scelse questa posa contrastata per, con le sue parole, \"mostrare simultaneamente \u2026 due pose di un soggetto che invece sarebbero una successiva all'altra\". nonostante il titolo, il \"Saint Jean Baptiste\" non ha un evidente tema religioso. Il modello, un contadino italiano che si offr\u00ec presso lo studio di Rodin, possedeva un irrequieto senso del movimento che colp\u00ec Rodin e gli fece pensare a Giovanni Battista predicatore, cos\u00ec introdusse questa associazione nel titolo dell'opera. Nel 1880, sottopose l'opera alla giuria del Salon di Parigi. Nonostante la maggioranza della critica non apprezzasse l'opera, ottenne il terzo posto nella categoria scultura al Salon di Parigi di quell'anno.\nNonostante le iniziali critiche negative al \"Saint Jean Baptiste\" e alla \"l'\u00c2ge d'airain\" la fama di Rodin raggiunse nuove vette. Gli studenti d'arte si raccoglievano attorno al suo studio, ammirando i suoi lavori e disprezzando le accuse di \"surmoulage\" che gli venivano rivolte.\n\"La Porte de l'enfer\".\nRodin ottenne, nel 1880, la commessa per la realizzazione della porta del museo di arti figurative di Parigi che era in fase di progetto. Il museo non venne mai costruito, ma Rodin lavor\u00f2 per tutta la vita alla \"La Porta dell'inferno\", un gruppo monumentale in alto rilievo ispirato all'Inferno di Dante. In questa opera, come in altre, Rodin dimostra di mancare di una visione ampia delle sue opere, compensata da una dedizione totale al lavoro e alla ricerca della perfezione. Concep\u00ec \"la Porta dell'inferno\" con ancora in mente le accuse di \"surmoulage\": \"\u2026ho fatto il \"San Giovanni\" per confutare [le accuse di fare un calco da modello], ma ho avuto solo un successo parziale. Per provare completamente che sono in grado di ispirami alla natura come tutti gli altri scultori, sono determinato\u2026a fare le figure sulla porta pi\u00f9 piccole della dimensione naturale.\" le leggi della composizione classica vennero abbandonate nella realizzazione della \"Porta\" disordinata e trasgressiva rappresentazione dell'inferno. Nella riflessione dell'autore sulla condizione umana, le figure e i gruppi rappresentati, risultano soli ed isolati nel loro tormento.\n\"La Porte de l'enfer\", nella sua versione finale, comprende 186 figure. Molte delle sculture pi\u00f9 famose di Rodin furono impostate come soggetti per quest'opera monumentale, come, ad esempio, \"Il pensatore\", \"Le tre ombre\", ed \"Il bacio\" che furono poi eseguite come opere a s\u00e9 stanti. Altre opere derivate dagli studi per \"Le porte dell'inferno\" sono l\"Ugolino\", il \"Fugit Amor\", l\"Uomo che cade\", e \"Il figliuol prodigo\".\n\"Il pensatore\" (titolata, in principio, \"Il Poeta\", riferendosi a Dante Alighieri) sarebbe diventata una delle pi\u00f9 famose sculture del mondo. In origine era una scultura in bronzo alta 27,5\u00a0mm eseguita tra il 1879 ed il 1889, doveva adornare la parte superiore della \"Porta\", da cui sembra osservare l'inferno. Mentre l'interpretazione pi\u00f9 lineare de \"Il pensatore\" \u00e8 riferita al poeta Dante, sono considerate interpretazioni plausibili di questa figura anche che sia leggibile come Adamo, come Prometeo, oppure come un autoritratto di Rodin stesso. Altri critici tendono a superare l'interpretazione intellettuale de \"Il Pensatore\", evidenziando la rozza fisicit\u00e0 e la forte tensione emotiva che la statua trasmette.\n\"Les Bourgeois de Calais\".\nLa citt\u00e0 di Calais gi\u00e0 da decenni cercava di realizzare un monumento rappresentativo della storia della citt\u00e0 quando Rodin venne a conoscenza del progetto e, interessato al tema medievale e patriottico, si propose alla commissione che valutava i progetti. Il sindaco di Calais, in visita allo studio di Rodin, rimase entusiasta e il progetto fu presto assegnato a Rodin. Il soggetto era l'episodio avvenuto durante l'assedio di Calais della guerra dei cent'anni, quando il re Edoardo III concesse di risparmiare la popolazione della citt\u00e0 sconfitta se sei dei suoi cittadini si fossero presentati volontariamente scalzi e a capo scoperto per essere uccisi. Quando i sei si presentarono al re, la regina Filippa di Hainaut intercesse per loro salvandoli. \"I borghesi di Calais\" raffigurano i sei volontari mentre si recano al campo del re, portando le chiavi della citt\u00e0 sconfitta.\nRodin inizi\u00f2 l'opera nel 1884, ispirandosi alle cronache dell'assedio di Jean Froissart. Nonostante l'amministrazione committente volesse un'opera allegorica basata sulla figura di Eustache de Saint-Pierre, il pi\u00f9 anziano dei sei uomini, Rodin impost\u00f2 l'opera come uno studio sulle varie e complesse emozioni che avevano tormentato quegli uomini in una situazione tanto difficile. Dopo un anno di lavori, l'amministrazione espresse le sue riserve sull'opera, ma Rodin afferm\u00f2 che preferiva interrompere l'opera piuttosto che cambiarla, allora il comitato rinunci\u00f2 alle sue richieste.\n\"I Borghesi di Calais\" fu mostrato per la prima volta nel 1889, incontrando vasti consensi. Si tratta di un gruppo di figure in bronzo, alte due metri, del peso complessivo di quasi due tonnellate (1.814\u00a0kg). I sei uomini non sono raffigurati come un fronte unico di eroi; piuttosto, ognuno \u00e8 isolato dai suoi compagni, solo nel tormento e nell'anticipazione del proprio destino. Rodin chiese che l'alto piedistallo su cui era stata posta la scultura venisse eliminato, in modo che gli osservatori potessero \"penetrare nel cuore del soggetto\". Con l'opera al livello del suolo, la postura delle figure guida l'osservatore intorno alla scultura suggerendo il movimento collettivo delle figure in avanti. Il comitato fu scandalizzato dall'anticonformismo della richiesta di Rodin, ma Rodin fu inamovibile nel difendere la propria opinione. Nel 1895, il comitato cittadino di Calais riusc\u00ec a superare le proteste di Rodin e fece installare la statua su un'alta piattaforma attorniata da una ringhiera in ferro. Rodin avrebbe voluto che fosse posta presso il municipio, in modo che la gente potesse passargli vicino. Solo dopo alcuni danni subiti durante la prima guerra mondiale, a cui segu\u00ec il trasferimento in un magazzino, e solo dopo la morte di Rodin, la statua fu collocata nella posizione che Rodin aveva indicato. Risulta essere uno dei lavori pi\u00f9 famosi e celebrati di Rodin.\nCommesse e controversie.\nRicevuta la commessa per il monumento a Victor Hugo nel 1889, quattro anni dopo la morte del grande scrittore francese, cerc\u00f2 di sviluppare nella sua opera il rapporto \"artista e musa\". Come molte delle sue opere commissionate da un ente pubblico, il \"Monumento a Victor Hugo\" incontr\u00f2 delle resistenze poich\u00e9 non si uniformava al canone del tempo. Commentando quest'opera di Rodin il \"The Times\" nel 1909, scriveva \"c'\u00e8 un'evidente ragione nella critica che le concezioni [di Rodin] superano i suoi mezzi, e che, in tali casi, queste portano al limite le sue pur vaste abilit\u00e0 tecniche\". Il modello del 1897 non ottenne la possibilit\u00e0 di essere fuso in bronzo che nel 1964.\nLa \"Soci\u00e9t\u00e9 des gens de lettres\", una associazione di letterati di Parigi, commission\u00f2 un monumento dedicato allo scrittore Honor\u00e9 de Balzac subito dopo la sua morte avvenuta nel 1850. Rodin ricevette la commissione nel 1891 e inizi\u00f2 un lungo studio per la composizione dell'opera. Alla ricerca di una rappresentazione della corpulenta fisicit\u00e0 del letterato francese, Rodin produsse molti studi: ritratti, figure intere nude, coperte da un cappotto o da una tunica di cui si era procurato una riproduzione di quelle indossate da Balzac. La versione definitiva ritraeva Balzac in forme profondamente incavate, avvolto nella tunica, con lo sguardo distante con l'intenzione di ritrarlo nell'atto della creazione letteraria. \u2014 espressione di coraggio, lotta e travaglio.\nQuando il \"Balzac\" fu esposto nel 1898, le reazioni negative furono inevitabili. La \"Soci\u00e9t\u00e9\" rifiut\u00f2 l'opera e la stampa ne diffuse delle parodie. Charles Rufus Morey, storico dell'arte statunitense (1877\u20131955), scriveva a proposito di quest'opera di Rodin: \"Verr\u00e0 un tempo, e certamente verr\u00e0, quando non sembrer\u00e0 \"outre\" rappresentare un grande scrittore come una enorme maschera comica posta all'apice di un accappatoio, ma ancora ai nostri tempi (1918) questa statua colpisce come un linguaggio stravagante.\" La critica moderna (2001), tuttavia, ritiene il \"Balzac\" come uno dei capolavori di Rodin. La statua ebbe comunque degli ammiratori gi\u00e0 ai tempi di Rodin, un manifesto in sua difesa fu firmato, fra i molti, da Claude Monet, Claude Debussy e da Georges Clemenceau.\nPiuttosto che cercare di convincere gli scettici dei meriti dell'opera, Rodin restitu\u00ec il compenso alla \"Soci\u00e9t\u00e9\" e install\u00f2 la scultura nel suo giardino. Dopo questa esperienza, non accett\u00f2 pi\u00f9 commesse pubbliche. Solo nel 1939, 22 anni dopo la sua morte, il \"Monumento a Balzac\" fu fuso in bronzo ed esposto a Parigi.\nAltre opere.\nLa popolarit\u00e0 delle opere pi\u00f9 famose di Rodin tende ad oscurare la formidabile produzione artistica dell'autore. Come prolifico artista ha creato, in pi\u00f9 di cinquant'anni di carriera, migliaia di busti, figure intere e abbozzi. Dipingeva ad olio (specialmente nei suoi trent'anni) e con gli acquerelli. Il Mus\u00e9e Rodin di Parigi conserva 7.000 fra disegni e stampe, e tredici incisioni. Realizz\u00f2 anche una litografia.\nIl ritratto fu una parte importante dell'opera di Rodin e gli permise di acquisire indipendenza economica e favore sociale. La sua prima scultura fu un busto di suo padre del 1860, a cui seguirono 56 ritratti eseguiti tra il 1877 e la sua morte nel 1917. Tra i primi soggetti c'\u00e8 il suo amico scultore Jules Dalou (1883) e la compagna Camille Claudel (1884). In seguito, al consolidarsi della sua fama, esegu\u00ec busti di personalit\u00e0 dell'epoca fra cui il politico inglese George Wyndham (1905), George Bernard Shaw (1906), Gustav Mahler (1909), il presidente argentino Domingo Faustino Sarmiento e Georges Clemenceau (1911).\nEstetica.\nRodin era un naturalista, pi\u00f9 attento al carattere ed all'emozione che all'espressivit\u00e0 del monumento. Ereditando secoli di tradizione, si distacc\u00f2 dall'idealismo greco, e dalla bellezza decorativa barocca e neo-barocca. La sua scultura enfatizzava l'individualit\u00e0 e la concretezza della carne, e interpretava le emozioni del soggetto attraverso i dettagli, le superfici lavorate e i giochi di ombre. Pi\u00f9 di molti suoi contemporanei, Rodin credeva che l'individualit\u00e0 dei personaggi potesse essere rivelata dai caratteri fisici.\nIl suo talento di modellatore gli consentiva di rendere ogni parte del corpo espressiva come l'insieme. La passione maschile espressa ne \"Il bacio\" \u00e8 suggerita dalla presa dei piedi sulla roccia, la rigidit\u00e0 della schiena e la differenza tra la presa delle mani. Parlando della sua famosa opera \"Il pensatore\" descrive la sua estetica: \"Quel che rende il mio Pensatore pensante \u00e8 che non pensa solo con il suo cervello, con la sua fronte accigliata, le sue narici aperte e le labbra tese ma anche con ogni muscolo delle sue braccia, schiena e gambe, con i suoi pugni chiusi e i piedi contratti.\"\nIl \"frammento\" come scultura autonoma fu la base della sua espressione artistica. I suoi frammenti\u2014mancanti delle gambe della testa o solo dei torsi\u2014portarono la scultura oltre la necessit\u00e0 della verosimiglianza, nel regno dell'autoreferenzialit\u00e0. Esempi notevoli sono \"L'homme qui marche\", \"La M\u00e9ditation ou La Voix int\u00e9rieure\", e \"Iris, messag\u00e8re des dieux\".\nRodin vedeva la sofferenza ed il conflitto come stigma dell'arte moderna. \"Niente, davvero, \u00e8 pi\u00f9 coinvolgente della pazza bestia, morente per il desiderio insoddisfatto ed implorante invano la grazia che plachi la sua passione.\" Charles Baudelaire richiamava questi temi, e fu uno dei poeti favoriti di Rodin. Appassionato di musica, specialmente per le opere di Christoph Willibald Gluck, e delle cattedrali gotiche francesi. Possedeva un quadro dell'allora misconosciuto Van Gogh, ed era un ammiratore dell'opera trascurata dai suoi contemporanei di El Greco.\nMetodo.\nRodin non seguiva la tradizione accademica nel ritrarre i modelli in posizioni statiche, preferiva che, ancorch\u00e9 nudi, si muovessero naturalmente all'interno del suo atelier. Creava dei rapidi bozzetti di creta che venivano rifiniti successivamente, stampati in gesso, ed infine fusi in bronzo o scolpiti nel marmo. Rodin si esprimeva principalmente modellando la creta. George Bernard Shaw fece da modello per un ritratto e rifer\u00ec la sua esperienza dell'arte di Rodin: \"Mentre lavorava, compiva una serie di miracoli. Dopo i primi quindici minuti, dopo aver dato ad un blocco di argilla la forma stilizzata di una figura umana, creava, con l'azione del suo pollice, un busto cos\u00ec vitale che avrei voluto portarlo via per togliere allo scultore la possibilit\u00e0 di lavorarci ancora.\" descrisse l'elaborazione della scultura raffigurante il suo busto nell'arco di un mese, attraversando \"tutte le fasi dall'evoluzione dell'arte\": prima, un \"capolavoro bizantino\", poi una \"composizione di Bernini\", poi l'elegante Houdon. \"La mano di Rodin non lavorava come quella di uno scultore ma come fosse il lavoro dello slancio vitale, proprio la \"Mano di Dio\".\"\nGli ultimi anni.\nAlla soglia del 1900, la reputazione artistica di Rodin era pienamente affermata e ricevette la consacrazione da un'esposizione inserita nell\"Exposition Universelle\" di Parigi del 1900, dove ricevette le richieste di ritratto da parte di importanti personalit\u00e0 internazionali, mentre i suoi assistenti producevano duplicati dei suoi lavori. Le sue entrate, per la sola ritrattistica, ammontarono a 200.000 franchi l'anno. La crescita della sua fama gli fece guadagnare anche molti importanti seguaci, tra cui il poeta tedesco Rainer Maria Rilke, e gli scrittori Octave Mirbeau, Joris-Karl Huysmans, ed Oscar Wilde. Rilke segu\u00ec Rodin tra il 1905 ed il 1906, lavorando per lui; per poi scrivere una agiografica biografia di Rodin. La modesta propriet\u00e0 che Rodin condivideva con Rose Beuret nel sobborgo di Meudon, acquistata nel 1897, ospit\u00f2 comunque visitatori del livello del re di Gran Bretagna, Edoardo VII, l'attrice Isadora Duncan, e la clavicembalista Wanda Landowska. Rodin si trasfer\u00ec in centro a Parigi nel 1908, affittando il piano nobile dell'H\u00f4tel Biron quando incominci\u00f2 una relazione sentimentale con la Duchessa di Choiseul, di origini statunitensi.\nRodin negli Stati Uniti.\nMentre si affermava in Francia, con \"I Borghesi di Calais,\" il mercato nordamericano dell'arte non apprezzava la sua tecnica ed il realismo espressivo delle sue opere, ma la situazione cambi\u00f2 in suo favore grazie all'incontro con la curatrice d'arte Sarah Tyson Hallowell (1846\u20131924), che si recava a Parigi per raccogliere espositori per un grande ciclo di esposizioni a Chicago, \"Interstate Expositions\", negli anni settanta e ottanta dell'ottocento. La Hallowell non si limitava nella sua attivit\u00e0 di curatrice ma faceva da consulente per molti importanti collezionisti statunitensi, tra cui il magnate di Chicago, Potter Palmer e sua moglie, Bertha Palmer (1849\u20131918). Un'importante occasione per Rodin fu l'esposizione internazionale di Chicago del 1893. La Hallowell voleva promuovere l'arte di Rodin che gli sugger\u00ec di allestire una mostra monografica, ma la proposta era irrealizzabile e la Hallowell propose a Rodin di inviare una selezione di sue opere che sarebbero state esposte come parte di una collezione americana. Rodin invi\u00f2 alla Hallowell tre opere, \"Cupido e Psiche\", \"Sfinge\" ed \"Andromeda,\" che rappresentavano, tutte, dei corpi nudi, i quali provocarono un grande scandalo e alla fine, vennero nascoste dietro dei teli e vennero mostrate soltanto su speciale richiesta degli spettatori. Per fortuna, nel padiglione francese dell'esposizione, erano esposti il \"Busto di Dalou\" e \"I Borghesi di Calais,\" quindi, far le opere nascoste e quelle in mostra, Rodin venne comunque notato. Le opere che aveva inviato alla Hallowell non ebbero compratori, finch\u00e9 non vennero viste dal controverso finanziere di origini quacchere Charles Yerkes (1837\u20131905), che acquist\u00f2 due grandi opere in marmo per la sua dimora di Chicago; Yerkes fu, probabilmente, il primo statunitense a possedere sculture di Rodin. Altri collezionisti seguirono ben presto il suo esempio, tra cui Potter Palmers di Chicago e Isabella Stewart Gardner (1840\u20131924) di Boston, entrambi molto influenti in campo artistico e consigliati da Sarah Hallowell. Per dimostrare il suo apprezzamento per i suoi sforzi volti ad aprirgli il mercato dell'arte americano, Rodin regal\u00f2 alla Hallowell un'opera in bronzo, una in marmo ed una in terra cotta. Quando la Hallowell si trasfer\u00ec a Parigi nel 1893, continuarono a coltivare la loro amicizia fino agli ultimi giorni di Rodin. Dopo la morte della Hallowell, la nipote, la pittrice Harriet Hallowell, eredit\u00f2 le opere di Rodin appartenute alla zia, ma, non potendo pagarne le tasse di esportazione, le dovette cedere allo stato francese.\nIn Gran Bretagna.\nDal 1900, Rodin inizi\u00f2 a visitare regolarmente la Gran Bretagna dove trov\u00f2 fedeli sostenitori a partire dall'inizio della prima guerra mondiale. La sua prima visita risale, per\u00f2 al 1881, dove grazie al suo amico artista Alphonse Legros, fu presentato al poeta William Ernest Henley, che divenne un entusiastico promotore delle opere di Rodin in Gran Bretagna (Rodin lo ringrazi\u00f2 con l'opera Il Busto che fu utilizzato per ornare il frontespizio dell'opera omnia di Henley, e, dopo la sua morte, venne collocato sul suo monumento a Londra). Grazie ad Henley, Rodin conobbe Robert Louis Stevenson e Robert Browning, che promossero la sua arte. Per ricambiare l'entusiasmo della societ\u00e0 inglese, Rodin, nel 1914, don\u00f2 una serie delle sue opere allo stato britannico.\nDopo la scissione dalla Soci\u00e9t\u00e9 des Artistes Fran\u00e7ais con la creazione della Soci\u00e9t\u00e9 Nationale des Beaux-Arts nel 1890, Rodin ne divenne il vicepresidente. Nel 1903, Rodin fu eletto presidente della International Society of Painters, Sculptors, and Engravers di Londra, sostituendo il suo predecessore James Abbott McNeill Whistler, alla sua morte.\nMorte.\nDopo una relazione durata 53 anni, Rodin spos\u00f2 Rose Beuret il 29 gennaio 1917, la quale mor\u00ec due settimane dopo, il 16 febbraio. Rodin si ammal\u00f2 a sua volta di influenza il gennaio di quello stesso anno, non riusc\u00ec a riprendersi e il 16 novembre il suo dottore definiva le sue condizioni \"gravi\" per la diffusa congestione polmonare. L'artista mor\u00ec il giorno seguente, a 77 anni, nella sua villa di Meudon, \u00cele-de-France, non lontano da Parigi. Una fusione de \"Il Pensatore\" fu posta vicino alla sua tomba a Meudon; era volont\u00e0 di Rodin che la statua fungesse da sua lapide ed epitaffio.\nEredit\u00e0.\nRodin lasci\u00f2 il suo studio e i diritti di fusione delle sue opere allo stato francese. Considerando la fusione una parte artigianale del processo artistico, egli non limit\u00f2 la riproduzione delle sue opere, che sono attualmente presenti in molte collezioni e luoghi pubblici.\nIl Mus\u00e9e Rodin, fondato nel 1916 e aperto nel 1919 presso l'H\u00f4tel Biron, in rue de Varenne, nel VII \"arrondissement\" di Parigi, dove Rodin era vissuto, contiene la pi\u00f9 grande collezione delle sue opere, con pi\u00f9 di sculture e opere grafiche.\nLa facilit\u00e0 di riproduzione incoraggi\u00f2 la falsificazione delle sue opere, che sono nella classifica dei primi 10 artisti contraffatti. Rodin combatt\u00e9 contro la falsificazione delle sue opere dal 1901 fino alla sua morte. Negli anni sono state scoperte molte operazioni di falsificazione su larga scala. Per esempio, in Francia, negli anni Novanta del Novecento fu scoperta una grande operazione di falsificazione che port\u00f2 alla condanna del mercante d'arte Guy Hain.\nPer limitare la diffusione dei falsi, lo stato francese adott\u00f2 una serie di leggi, fino al 1956, che limitavano la riproduzione in bronzo a sole dodici copie; questo spiega perch\u00e9 dei \"Borghesi di Calais\" esistono solo quattordici riproduzioni.\nNel mercato delle statue in bronzo, colpito dalla diffusione dei falsi, solo le copie di provenienza certa riescono a raggiungere prezzi di vendita elevati. Un'opera di Rodin, corredata di una provenienza storica garantita, \u00e8 stata venduta per 4,8 milioni di dollari nel 1999, e il bronzo \"Eve, grand modele\u2014version sans rocher\" \u00e8 stato venduto per 18,9 milioni di dollari all'asta del 2008 di Christie's a New York. I critici d'arte non considerano autentica una statua solo fusa dal modello originale poich\u00e9 manca del fondamentale trattamento superficiale che veniva dato da Rodin.\nLa fama di Rodin fu grande quando era in vita, tanto da venir paragonato a Michelangelo Buonarroti, e fu considerato il pi\u00f9 grande artista della sua epoca. Nel trentennio successivo alla sua morte, la sua fama si ridusse con il cambiamento dei canoni estetici. Dopo gli anni Cinquanta del Novecento fu ampiamente rivalutato; \u00e8 considerato il pi\u00f9 importante scultore dell'era moderna, ed \u00e8 diffusamente studiato ad ogni livello. La chiusura con ogni convenzione della tradizione scultorea precedente, rappresentata da opere quali \"L'homme qui marche\", ispirarono la scultura del novecento nella sua deriva astrattistica. Nonostante la sua fama, non ebbe un seguito di allievi notevole, tra di loro si pu\u00f2 citare \u00c9mile-Antoine Bourdelle, Charles Despiau, la statunitense Malvina Hoffman, e la sua amante Camille Claudel. Fu decorato con la Legion d'onore ed una laurea honoris causa da parte dell'Universit\u00e0 di Oxford.\nRodin ristabil\u00ec, contro l'accademia, la funzione primitiva della scultura\u2014catturare la forza espressiva della figura umana\u2014e la liber\u00f2 dalla ripetizione di canoni stabiliti, ponendo le basi per le grandi sperimentazioni del Novecento. La sua popolarit\u00e0 \u00e8 rappresentata dalle opere che esprimono l'emozione di uomini e donne comuni. Le sue opere pi\u00f9 note, \"Il bacio\" ed \"Il pensatore\", sono diffusamente utilizzate come simboli dell'emozione e della personalit\u00e0 umana."}
{"id": "76201", "revid": "767487", "url": "https://it.wikipedia.org/wiki?curid=76201", "title": "Nel bel mezzo di un gelido inverno", "text": "Nel bel mezzo di un gelido inverno (\"In the Bleak Midwinter\") \u00e8 un film del 1995 diretto da Kenneth Branagh.\nFu presentato in concorso alla 52\u00aa Mostra internazionale d'arte cinematografica di Venezia.\nTrama.\nJoe Harper \u00e8 un attore disoccupato, e per superare un momento di crisi artistica decide di mettere su una rappresentazione teatrale dell'\"Amleto\" di Shakespeare.\nDopo una burrascosa audizione, la compagnia \u00e8 formata e cominciano le prove, le quali porteranno pi\u00f9 guai del previsto. Uno dei problemi \u00e8 che il testo shakespeariano \u00e8 pi\u00f9 reale di quello che si pensi, ed i drammi personali dei vari attori verranno messi a nudo dal testo che dovranno recitare.\nProduzione.\nBranagh gira questo film in un essenziale bianco e nero, proprio mentre sta preparando la lavorazione di uno dei suoi film pi\u00f9 grandiosi, \"Hamlet\", dove fra i tanti attori sono presenti anche alcuni di quelli di questo film: Richard Briers nel ruolo di Polonio, Nicholas Farrell nel ruolo di Orazio, Michael Maloney in quello di Laerte.\nIl film viene presentato in Canada durante il Toronto Film Festival il 10 settembre 1995, ed esce in patria il 1\u00ba dicembre 1995."}
{"id": "76202", "revid": "2038157", "url": "https://it.wikipedia.org/wiki?curid=76202", "title": "Bougainvillea", "text": "Bougainvillea \u00e8 un genere di piante della famiglia delle Nyctaginaceae, originario delle zone tropicali (in special modo di Trinidad e Tobago). La pianta fu scoperta nel 1768 in Brasile da Philibert Commercon, botanico ufficiale nella spedizione di Louis Antoine De Bougainville, e fu nominata in seguito in onore del comandante.\nDescrizione.\nComprende specie arbustive sarmentose, spinose sempreverdi a grande sviluppo (8\u201310\u00a0m) con foglie ovate quasi persistenti di colore verde lucente.L'interesse come piante ornamentali \u00e8 dato da grappoli di piccoli fiori tubolosi bianchi o giallognoli riuniti a gruppi di tre in un involucro di tre brattee vistosamente colorate di bianco, giallo, arancio, rosa, rosso o viola, che fioriscono per molti mesi l'anno.\nTassonomia.\nIl genere \"Bougainvillea\" comprende circa 18 specie. Nel tempo questa pianta ha sub\u00ecto svariati processi di ibridazione, ai quali si deve l'esistenza delle qualit\u00e0 chiamate \"Orange king\", dalle brattee color giallo arancio, \"Miggi Ruser\", oppure \"Mary Palmer\" che possiedono brattee rosa e bianche.\nLe specie pi\u00f9 conosciute sono:\nColtivazione.\nLe specie di \"Bougainvillea\" che possono essere coltivate all'aperto in zone a clima temperato (escluse le zone a clima troppo rigido), in terreno di medio impasto fertile e una buona umidit\u00e0, posizione soleggiata e riparata dai venti freddi invernali, sono: la \"B. glabra\" variet\u00e0 \"Sanderiana\" pianta molto rustica, di forma raccolta con foglie piccole lucide fiori con brattee rosso-violaceo brillante pu\u00f2 essere anche coltivata in vaso.\nAltre specie di grande altezza (oltre 10\u00a0m) a fiori pi\u00f9 grandi, anche se meno fiorifere e rustiche della precedente, inadatte al climi freddi e alla coltivazione in appartamento, sono la \"B. spectabilis\" pianta lianosa con fiori giallognoli e brattee rosa-malva e la \"B. lateritia\" a fiori di colore salmone.\nLe specie coltivate in vaso per gli appartamenti come la \"B. buttiana\" vengono allevate a cespuglio con regolari spuntature degli apici, richiedono ambienti caldi e soleggiati per una buona fioritura, regolari annaffiature e concimazioni liquide diradate entrambi d'inverno, rinvasare o rinterrare in primavera usando terriccio corretto con torba.\nAvversit\u00e0.\nQuesta pianta pu\u00f2 essere preda di vari parassiti animali quali:\nAltre malattie sono quelle provocate da errata coltivazione come terreno poco drenato, eccessivo o insufficiente annaffiamento. Queste sono dette malattie crittogame e sono causate da funghi microscopici; qui di seguito si elencano le principali:\nUna sbagliata coltivazione pu\u00f2 portare alla caduta delle foglie e alla mancata fioritura.\nSuo significato nel linguaggio dei fiori.\nNella florigrafia, la Bougainvillea assume il significato simbolico di passione e di benvenuto. I suoi rami fioriti abbelliscono e rischiarano l'intero ambiente, ed \u00e8 per questo motivo che nel Mediterraneo la Bougainvillea viene esposta all'ingresso di luoghi di accoglienza ed abitazioni, rendendo omaggio agli ospiti."}
{"id": "76203", "revid": "13825", "url": "https://it.wikipedia.org/wiki?curid=76203", "title": "Buganvillea", "text": ""}
{"id": "76205", "revid": "1305772", "url": "https://it.wikipedia.org/wiki?curid=76205", "title": "Ascesso epidurale spinale", "text": "\u00c8 una rara causa di compressione midollare acuta o subacuta, totalmente reversibile se trattata tempestivamente con antibiotici, tanto che deve essere considerato una emergenza neurologica.\nPu\u00f2 essere causato da batteri, miceti, parassiti e tra i primi pi\u00f9 spesso da \"S.aureus\", che per\u00f2 negli anni ha perso il primato assoluto.\nFattori predisponenti sono diabete, traumi, uso di droghe per via endovenosa, quadri di cachessia e alcolismo oltre naturalmente sindromi da immunodeficienza.\nGeneralmente \u00e8 generato dalla estensione per contiguit\u00e0 di processi infettivi limitrofi, tra cui vertebre, ascessi retrofaringei o pi\u00f9 spesso dalla disseminazione ematogena di agenti infettivi (a partenza perlopi\u00f9 polmonare ma anche genitourinaria, endocarditi e in casi eccezionali anche processi banali come foruncoli e ascessi dentari). Pu\u00f2 complicare una anestesia epidurale.\nPi\u00f9 spesso \u00e8 colpito il livello mediotoracico per ragioni anatomiche (qui lo spazio epidurale \u00e8 pi\u00f9 ampio) e la raccolta \u00e8 in genere posteriore al midollo (anteriormente lo spazio epidurale \u00e8 virtuale).\nIl quadro clinico \u00e8 quello di una compressione midollare acuta o subacuta con precoce sintomatologia dolorosa (infatti \u00e8 chiaramente una compressione extramidollare-extradurale) con febbre, dolore lombare e radicolare.\nQuindi compare il deficit motorio-sensoriale e spesso disturbi sfinterici.\nLa diagnosi si basa sul sospetto clinico (compressione midollare in paziente con quadro infettivo, febbre, storia anamnestica significativa) e richiede RM con massima urgenza. La puntura lombare \u00e8 poco significativa (mostrerebbe quadro flogistico aspecifico e vi \u00e8 rischio di disseminazione liquorale del patogeno).\nOggi la mortalit\u00e0 \u00e8 del 10-15% e il recupero buono se la terapia \u00e8 tempestiva.\nLa terapia si basa su drenaggio chirurgico dell'ascesso da eseguirsi il pi\u00f9 presto possibile e terapia antibiotica, dapprima ad ampio spettro, quindi, fatta la diagnosi precisa, mirata."}
{"id": "76207", "revid": "4", "url": "https://it.wikipedia.org/wiki?curid=76207", "title": "Cantico di Frate Sole", "text": ""}
{"id": "76208", "revid": "36426", "url": "https://it.wikipedia.org/wiki?curid=76208", "title": "Canzoniere Vaticano latino 3793", "text": "Il manoscritto Vaticano Latino 3793, conservato presso la Biblioteca Apostolica Vaticana, \u00e8 una raccolta (canzoniere) di poeti italiani del Duecento.\nStruttura.\nIl codice siglato \"Vaticano latino 3793\" della Biblioteca Apostolica Vaticana \u00e8 il pi\u00f9 ampio manoscritto della lirica italiana delle origini: contiene circa mille componimenti, mentre tutti gli altri manoscritti di poesia \"pre-stilnovista\" oltrepassano appena, nell'insieme, il numero di cinquecento. Senza questo codice, di molti autori oggi avremmo perso completamente notizia.\nLa raccolta \u00e8 divisa in due parti: la prima comprende solo canzoni (137), la seconda sonetti (670). Nell'ordinamento del progetto, nella struttura e nell'ordine degli autori, presumibilmente dovuti allo scriba che copi\u00f2 la maggior parte dei testi, \u00e8 stato da pi\u00f9 critici ravvisato un preciso disegno storiografico che traccia l'evoluzione della lirica volgare italiana dalla cosiddetta Scuola siciliana, attraverso i poeti Siculo-toscani, fino a Dante e al cosiddetto Amico di Dante.\nDi seguito si elencano i contenuti principali dei diversi fascicoli del manoscritto:"}
{"id": "76211", "revid": "1226", "url": "https://it.wikipedia.org/wiki?curid=76211", "title": "Meningiti", "text": ""}
{"id": "76212", "revid": "124304907", "url": "https://it.wikipedia.org/wiki?curid=76212", "title": "Novellino", "text": "Il Novellino \u00e8 una raccolta di novelle toscane, risalente all'incirca all'ultimo ventennio del Duecento e conosciuta anche come Le cento novelle antiche, titolo col quale fu pubblicata per la prima volta nel 1525 a Bologna da un amico di Pietro Bembo, Carlo Gualteruzzi.\nAutore.\nDell'autore (o degli autori) non si conosce l'identit\u00e0; ignoto \u00e8 anche il compilatore (di certo unico) di racconti/aneddoti in volgare di diversi autori. I pochi tratti che possono essere delineati sull'autore del \"Novellino\" si desumono dalla stessa opera, e rimangono molto generici: egli fu di origine fiorentina, forse un ghibellino, sicuramente laico.\nContenuti.\nLa raccolta originaria, denominata dagli studiosi \"Ur-Novellino\" e per la quale si veda lo studio di Alberto Conte citato in bibliografia, conteneva circa 85 moduli. La maggior parte delle novelle non \u00e8 un'invenzione originale, ma \u00e8 tratta da fonti latine antiche o medievali e dalla tradizione provenzale. Soltanto nella \"redazione vulgata\", che risale per\u00f2 al Cinquecento (quindi ben dopo il \"Decameron\" di Boccaccio), l'opera si compone di 100 novelle.\nVari sono i temi sviluppati: storie mitiche, incontri nobiliari, vicende amorose pi\u00f9 o meno fortunate. I protagonisti delle novelle, invece, sono personaggi illustri dell'antichit\u00e0 (come Alessandro Magno, Traiano o Socrate), della Bibbia (Davide, Salomone), della mitologia classica e medievale (Ercole, Art\u00f9) e, molto spesso, anche dell' Italia medievale (Federico II di Svevia, Carlo d'Angi\u00f2).\nStile.\nLa semplicit\u00e0 dello stile del \"Novellino\", con la sua sintassi poco articolata e basata sulla coordinazione pi\u00f9 che sulla subordinazione (i cui pochi casi sono limitati a relative e consecutive), non diminuisce il valore dell'opera, ma d\u00e0 invece al testo una piacevole e viva immediatezza.\nA contribuire all'efficacia del \"Novellino\" \u00e8 anche la volont\u00e0 dell'autore di non indulgere ad approfondimenti psicologici dei personaggi e a descrizioni particolareggiate dell'ambiente esterno. Nelle novelle appare un tema profano che tende a evidenziare la morale.\nAltri progetti.\n (secondo l'edizione Favati, 1970, che mescola Ur-Novellino e redazione vulgata)"}
{"id": "76213", "revid": "36426", "url": "https://it.wikipedia.org/wiki?curid=76213", "title": "Milione (Marco Polo)", "text": ""}
{"id": "76220", "revid": "767487", "url": "https://it.wikipedia.org/wiki?curid=76220", "title": "Soft computing", "text": "Le tecniche di soft computing si prefiggono di valutare, decidere, controllare e calcolare in un ambito impreciso e vago emulando e utilizzando la capacit\u00e0 degli esseri umani di eseguire le suddette attivit\u00e0 sulla base della loro esperienza. Il \"soft computing\" si avvale delle caratteristiche delle sue tre principali branche:\nSecondo Lotfi Zadeh, \"\"una tendenza di visibilit\u00e0 crescente \u00e8 costituita dall'uso della logica fuzzy in combinazione con il calcolo neurale e gli algoritmi genetici. Pi\u00f9 in generale, la logica fuzzy, le reti neurali e gli algoritmi genetici possono considerarsi i principali costituenti di ci\u00f2 che potrebbe essere definito calcolo soft. A differenza dei metodi di calcolo tradizionali o hard, il soft computing si prefigge lo scopo di adattarsi alla pervasiva imprecisione del mondo reale. Il suo principio guida pu\u00f2 cos\u00ec esprimersi: sfruttare la tolleranza per l'imprecisione, l'incertezza e le verit\u00e0 parziali in modo da ottenere trattabilit\u00e0, robustezza e soluzioni a basso costo. Nei prossimi anni, il soft computing \u00e8 probabilmente destinato a giocare un ruolo sempre pi\u00f9 rilevante nella concezione e progettazione di sistemi il cui MIQ (Quoziente Intellettivo di Macchina) sia di gran lunga pi\u00f9 alto di quello dei sistemi convenzionali. Tra le varie combinazioni di metodologie di soft computing, quella avente maggiore visibilit\u00e0 in questo frangente \u00e8 la fusione di logica fuzzy e calcolo neurale, che conduce ai cosiddetti sistemi neuro-fuzzy. Nel contesto della logica fuzzy, tali sistemi rivestono un ruolo particolarmente importante nel processo d'induzione delle regole a partire dall'osservazione\".\nSecondo Kohonen, peraltro, pu\u00f2 sostenersi che: \"soft computing, real-world computing ecc. sono denominazioni comuni per certe forme di elaborazione naturale di informazione che hanno la loro origine in biologia. La logica fuzzy e probabilistica, le reti neurali, gli algoritmi genetici ecc., d'altra parte, sono formalismi teorici alternativi mediante i quali si possono definire schemi computazionali e algoritmi per questi scopi\"\".\nPertanto, le tre tecniche citate, che dovrebbero essere complementari, e non competitive rispetto a quelle tradizionali, costituiscono il nucleo centrale del calcolo soft, e un modo nuovo di affrontare la questione dell'intelligenza delle macchine. Tra i suoi tratti caratteristici troviamo, infatti, dati non certi, ambigui o incompleti, parallelismo massiccio, casualit\u00e0, soluzioni approssimate e sistemi adattativi.\nIn estrema sintesi, paragonando il calcolo classico a quello soft, ne risulta lo schema delineato di seguito:\nInfine, le metodologie costitutive del calcolo soft sono accomunate anche da un'ulteriore caratteristica, e precisamente la dipendenza dalla disponibilit\u00e0 di potenze di calcolo considerevoli: tutte, infatti, presuppongono uno sforzo computazionale rilevante, che soltanto i moderni calcolatori elettronici hanno reso possibile sostenere in tempi non proibitivi."}
{"id": "76224", "revid": "2136", "url": "https://it.wikipedia.org/wiki?curid=76224", "title": "Algoritmi genetici", "text": ""}
{"id": "76232", "revid": "1935652", "url": "https://it.wikipedia.org/wiki?curid=76232", "title": "Biblioteca apostolica vaticana", "text": "La Biblioteca apostolica vaticana \u00e8 la biblioteca che la Santa Sede ha organizzato e curato in Vaticano a partire dal Quattrocento; possiede una delle raccolte di testi antichi e di libri rari fra le pi\u00f9 importanti al mondo risalenti al I secolo.\nStoria.\nI precedenti.\nLa documentazione storica attesta l'esistenza nel IV secolo di uno \"Scrinium\", che doveva essere sia la biblioteca sia l'archivio della Chiesa latina, mentre un documento del 784 (sotto il pontificato di Adriano I) parla del \"bibliothecarius\" Teofilatto. Lo \"Scrinium\" papale and\u00f2 comunque disperso nel XIII secolo e le successive raccolte librarie, di cui esiste un inventario realizzato durante il papato di Bonifacio VIII (1294-1303), subirono gravi perdite dopo la sua morte in seguito ai continui spostamenti (a Perugia prima, poi ad Assisi e infine ad Avignone). In Francia, Giovanni XXII (1316-1334) avvi\u00f2 una nuova biblioteca, in parte confluita nel Seicento in quella della famiglia Borghese e ritornata con questa nel 1891 alla Santa Sede.\nLa nascita.\nFu l'umanista e bibliofilo Tomaso Parentucelli (papa dal 1447 al 1455 con il nome di Niccol\u00f2 V) il primo a concepire l'idea di una biblioteca moderna, realizzando una consistente raccolta di antichi codici e liberalizzandone nel 1451 la consultazione a studiosi ed eruditi in una sala al pianterreno del Vaticano annessa al cosiddetto Cortile dei pappagalli. Passata dai 350 codici della biblioteca avignonese ai registrati alla morte di Niccol\u00f2 V, quella collezione costitu\u00ec il primo nucleo della futura biblioteca.\nL'istituzione ufficiale della Biblioteca apostolica vaticana risale infatti a papa Sisto IV e alla bolla \"Ad decorem militantis Ecclesiae\" del 15 giugno 1475. Subito dopo, il 18 giugno, ebbe inizio l'attivit\u00e0 del suo primo \"gubernator et custos\": il precettore umanista Bartolomeo Sacchi, detto il Pl\u00e0tina dal suo paese natale Piadena, da cui dipendevano tre collaboratori e un legatore. La nuova Biblioteca raccolse i manoscritti, i codici, i fondi, le raccolte di Sisto IV e dei suoi predecessori: opere (divenute sei anni dopo), distribuite in quattro sale (la \"Bibliotheca Latina\" e la \"Bibliotheca Graeca\" per i testi nelle rispettive lingue, la \"Bibliotheca Secreta\" per quelli esclusi dalla consultazione e dal prestito esterno, la \"Bibliotheca Pontificia\" che fungeva da archivio) decorate con un ciclo di pitture realizzate da Melozzo da Forl\u00ec, Antoniazzo Romano e dai fratelli Domenico e David Ghirlandaio.\nLa sua finalit\u00e0 \u00e8 stata ricordata da papa Paolo VI nel \"Discorso nel V centenario della Biblioteca Apostolica Vaticana\": la Biblioteca \"veniva dotata, cio\u00e8, di un abbondante e prezioso, anzi inestimabile, patrimonio librario, per metterlo a disposizione degli studiosi, nelle diverse fasi della consultazione, della lettura, del riscontro e della sintesi conclusiva\".\nLa nuova sede.\nUn secolo dopo, la sede iniziale risult\u00f2 inadeguata a contenere tutto il materiale continuamente accresciuto dai pontefici con nuove acquisizioni e con l'avvento dei libri a stampa. Cos\u00ec, fra il 1587 e il 1589, papa Sisto V commission\u00f2 all'architetto ticinese Domenico Fontana la costruzione di un nuovo edificio (il braccio trasversale attraverso il cortile del Belvedere) nel quale i volumi furono sistemati in armadi appositamente predisposti e dove, al piano pi\u00f9 alto, si ricav\u00f2 il Salone Sistino, un'enorme aula a due navate totalmente decorate che, con i suoi 70 metri x 15, risult\u00f2 la pi\u00f9 lunga al mondo. ed \u00e8 anche la pi\u00f9 grande sala affrescata esistente al mondo al di fuori delle chiese. Lavorarono agli affreschi diversi pittori, tra cui Andrea Lilli, che realizz\u00f2 qui un suo capolavoro, il \"Rogo dei libri di Ario\", ma anche il \"Concilio costantinopolitano III\" e l\"Allegoria della Poesia\". Girolamo Nanni \u00e8 stato identificato come autore delle scene del \"Concilio Costantinopolitano II\" e del \"Concilio di Vienne\".\nI volumi rimasero nel nuovo edificio fino al pontificato di Leone XIII (1878-1903). \u00c8 in fase di realizzazione (dal 2010) anche la digitalizzazione dell'immenso patrimonio di manoscritti.\nLa Biblioteca si arricch\u00ec in seguito di molteplici collezioni bibliografiche. Nel XVIII secolo sorsero le collezioni antiquarie e artistiche, cominciando con il medagliere (1738). Nel 1755 si aggiunsero tre raccolte di oggetti appartenenti all'antichit\u00e0 cristiana, in maggior parte provenienti dalle catacombe romane.\nCollezioni.\nTra i pezzi pi\u00f9 famosi della Biblioteca c'\u00e8 il \"Codex Vaticanus\", il pi\u00f9 antico manoscritto completo della Bibbia che si conosca, la Bibbia Urbinate, il Trattato sulla falconeria di Federico II di Svevia, la Geografia di Tolomeo, l'Iliade bilingue con testo greco e traduzione latina del XV secolo, la Bibbia di Gutenberg, il Sidereus Nuncius di Galileo Galilei, la bolla papale Antiquorum habet fida relatio con il quale Papa Bonifacio VIII indisse il primo giubileo nel 1300 e la moneta d'oro posta da Carlo Magno sulla tomba di San Pietro nel 781, \nLa Biblioteca apostolica vaticana contiene oggi:\nDal 1985 esiste un catalogo informatico consultabile in linea dei volumi a stampa moderni. L'accesso alla Biblioteca \u00e8 consentito unicamente a docenti e ricercatori universitari. L'attuale prefetto della Biblioteca \u00e8 monsignor Cesare Pasini.\nParte degli oggetti della Biblioteca sono esposti nei Musei della Biblioteca apostolica vaticana dei Musei vaticani.\nProgetti.\nNel 2016 \u00e8 stato avviato un progetto di catalogazione dei manoscritti di musica bizantina, in collaborazione con la Fondazione \"Laus Plena\" di Lugano."}
{"id": "76234", "revid": "9", "url": "https://it.wikipedia.org/wiki?curid=76234", "title": "Papa Nicola V", "text": ""}
{"id": "76239", "revid": "697352", "url": "https://it.wikipedia.org/wiki?curid=76239", "title": "Fondo", "text": ""}
{"id": "76243", "revid": "125724784", "url": "https://it.wikipedia.org/wiki?curid=76243", "title": "Repubblica Centrafricana", "text": "La Repubblica Centrafricana (francese: \"R\u00e9publique Centrafricaine\"; sango: \"K\u00f6d\u00f6r\u00f6s\u00ease t\u00ee B\u00eaafr\u00eeka\") \u00e8 uno Stato dell'Africa Centrale, la cui capitale \u00e8 Bangui.\nLa repubblica confina a nord con il Ciad, a nord-est con il Sudan, a est con il Sudan del Sud, a sud con la Repubblica Democratica del Congo, a sud-ovest con la Repubblica del Congo e a ovest con il Camerun; \u00e8 uno stato senza sbocco al mare.\nIn passato fu una colonia francese con il nome di Ubangi-Sciari (o Oubangui-Chari); assunse il nome attuale all'atto dell'indipendenza, nel 1960. Dopo trent'anni di governo prevalentemente militare, nel 1993 si insedi\u00f2 un governo civile durato dieci anni.\nNel marzo 2003 il presidente Patass\u00e9 ed il suo governo sono stati deposti con un colpo di Stato dal generale Fran\u00e7ois Boziz\u00e9, che ha formato un governo di transizione. Nelle contestate elezioni generali del 2005 il generale Boziz\u00e9 \u00e8 stato eletto presidente. Il governo non ha per\u00f2 il completo controllo del territorio e sacche di illegalit\u00e0 sono registrate nelle campagne e nelle province del nord, dove continuano gli scontri tra i due maggiori gruppi ribelli ed il governo. L'instabilit\u00e0 dei paesi confinanti (Ciad, Sudan, Sudan del Sud e Repubblica Democratica del Congo) influisce inoltre negativamente sulla stabilit\u00e0 interna del paese.\nLa Repubblica Centrafricana \u00e8 uno dei paesi pi\u00f9 poveri della Terra, con un indice di sviluppo umano tra i pi\u00f9 bassi del pianeta.\nStoria.\nLa regione occupata dalla Repubblica Centrafricana \u00e8 stata abitata fin da tempi antichissimi: vari ritrovamenti testimoniano l'esistenza di antiche civilt\u00e0 anteriori alla nascita dell'Impero Egizio. Nella zona si sono susseguiti, nei secoli, vari regni e imperi, fra i quali l'impero di Kanem-Bornu, l'impero Wadai, il regno di Baguirmi. Gruppi fur si sono stanziati nella regione attorno al lago Ciad e lungo l'Alto Nilo. Pi\u00f9 tardi vari sultanati rivendicarono la regione dell'attuale Repubblica Centrafricana, utilizzando l'intera regione dell'Ubangi come una grande riserva di schiavi, dalla quale essi erano trasportati e venduti nel Nord Africa attraverso il Sahara, soprattutto al mercato del Cairo. Migrazioni di popolazioni nel XVIII e XIX secolo portarono nuove etnie nell'area, come gli asand\u00e9, i banda, ed i baya-mandjia.\nEt\u00e0 coloniale (1903-1960).\nNel 1875 il sultano del Sudan Rabih az-Zubayr govern\u00f2 l'Alto Ubangi, che includeva l'attuale Repubblica Centrafricana. Gli europei, francesi, e belgi, arrivarono nell'area nel 1885. I francesi consolidarono le loro rivendicazioni \"legali\" nell'area mediante una convenzione del 1887 con lo Stato Libero del Congo, il quale garant\u00ec alla Francia il possesso della riva destra del fiume Ubangi. Due anni pi\u00f9 tardi i francesi stabilirono un avamposto a Bangui, e nel 1894, l'Ubangi-Sciari divenne un territorio francese. I francesi consolidarono il controllo dell'area solo nel 1903, dopo aver sconfitto le forze di Rabih nella battaglia di Kouss\u00e9ri e stabilito un'amministrazione coloniale in tutto il territorio. Nel 1906 il territorio dell'Ubangi-Chari fu unificato con la colonia del Ciad; nel 1910 divenne uno dei quattro territori della Federazione dell'Africa Equatoriale Francese (A.E.F).\nBen presto il governo francese inizi\u00f2 lo sfruttamento sistematico del territorio, cedendone in pratica la gestione a compagnie private in cambio di una notevole percentuale sui profitti. Per questo i successivi trent'anni furono segnati da rivolte su piccola scala contro il dominio delle compagnie e lo sviluppo di un'economia basata sulle piantagioni di cotone e le miniere di diamanti, dove la popolazione veniva spesso obbligata a lavorare senza alcun tipo di garanzia e retribuzione. I momenti di ribellione furono tuttavia sempre repressi nel sangue e non ebbero praticamente effetti. Nell'agosto del 1940 il territorio rispose, con il resto della A.E.F., alla chiamata del Generale Charles de Gaulle a combattere per la Francia libera. Dopo la seconda guerra mondiale, con l'istituzione dell'Unione francese nel 1946, si ebbe la prima di una serie di riforme che portarono finalmente alla completa indipendenza di tutti i territori francesi nell'Africa occidentale ed equatoriale.\nNel 1946 tutti gli abitanti della A.E.F. si videro garantiti la cittadinanza francese ed il permesso di istituire assemblee locali. La nascita dell'Assemblea nella Repubblica Centrafricana fu fortemente voluta da Barth\u00e9lemy Boganda, un prete cattolico leader del \"Mouvement d'Evolution Sociale de l'Afrique Noire\" (praticamente il primo partito politico del paese), che divent\u00f2 noto anche per le sue esplicite dichiarazioni, nelle Assemblee francesi, sulla necessit\u00e0 di un'emancipazione per l'Africa. Nel 1956 la legislazione francese elimin\u00f2 alcune diseguaglianze e provvide alla creazione di alcuni organi per l'autogoverno in ogni territorio dell'A.E.F.\nIndipendenza.\nIl referendum costituzionale francese del settembre 1956 port\u00f2 all'approvazione della nuova costituzione, che entr\u00f2 in vigore nel 1958 e sciolse l'Africa Equatoriale Francese facendo nascere la Comunit\u00e0 francese. Il 1\u00ba dicembre del 1958 l'Assemblea centrafricana dichiar\u00f2 la nascita della \"Repubblica Centrafricana\" all'interno della Comunit\u00e0, con Boganda capo del governo. Il governo di Boganda dur\u00f2 fino alla sua morte avvenuta in un misterioso incidente aereo nel marzo 1959. Suo cugino, David Dacko, lo rimpiazz\u00f2 e condusse la Repubblica Centrafricana alla completa indipendenza con la dichiarazione del 13 agosto 1960.\nI regimi militari (1962-1993).\nDopo un violento scontro di potere con il rivale Abel Goumba, risoltosi con l'arresto di quest'ultimo, David Dacko impose un regime monopartitico nel 1962 e govern\u00f2 il Paese fino al 1965, con mano pesante e mettendone in ginocchio l'economia. Il 31 dicembre 1965, il regime di Dacko venne rovesciato da un colpo di Stato condotto dal colonnello Jean-B\u00e9del Bokassa, che sospese subito la costituzione e sciolse il parlamento. Il nuovo uomo forte non port\u00f2 miglioramenti alla situazione del paese, anzi si produsse in una politica fortemente repressiva e autocelebrativa che lo portarono ad autodichiararsi presidente a vita nel 1972 e imperatore dell'Impero Centrafricano il 4 dicembre 1976 con il nome di Bokassa I.\nAiutato economicamente dalla Francia che mirava a mantenere saldi i suoi interessi economici nella regione (le riserve di caccia grossa ai confini con il Sudan e le miniere di uranio a Bakouma), Bokassa port\u00f2 il paese sull'orlo del disastro economico, a causa dello sperpero di denaro, speso in progetti in gran parte miranti ad aumentare il proprio prestigio personale. Solo per l'incoronazione ad imperatore avvenuta il 4 dicembre 1976, e snobbata da quasi tutto il mondo, Bokassa spese quasi 20 milioni di dollari. La fine di Bokassa arriv\u00f2 nel 1979, quando i francesi, approfittando di un suo viaggio in Libia, restaurarono la presidenza Dacko, con un altro colpo di Stato. A sua volta, Dacko venne esautorato da un ennesimo colpo di Stato dal Generale Andr\u00e9 Kolingba il 1\u00ba settembre del 1981. Kolingba sospese tutte le garanzie costituzionali e diede vita ad una giunta militare che govern\u00f2 il paese con il pugno di ferro fino al 1985.\nNel 1986 Kolingba introdusse una nuova costituzione, approvata con un referendum plebiscitario nello stesso anno, fond\u00f2 un nuovo partito (\"Rassemblement D\u00e9mocratique Centrafricain\") di cui divenne leader e indisse elezioni parlamentari nel 1987 e municipali nel 1988. Tuttavia, la credibilit\u00e0 di queste elezioni venne minata dall'esclusione dei due maggiori partiti di opposizione (guidati da Abel Goumba e da Ange-F\u00e9lix Patass\u00e9), ai quali venne vietata la partecipazione alle consultazioni elettorali.\nI governi di Patass\u00e9 (1993-2003).\nDopo la caduta del muro di Berlino, nel 1990 un forte movimento democratico prese vita, portando alla richiesta di convocazione di una Conferenza Nazionale, fatta da 253 eminenti personalit\u00e0 del paese firmatari di una lettera aperta nel maggio del 1990. La richiesta venne rifiutata da Kolingba che fece, anzi, imprigionare parecchi dissidenti. Pressioni internazionali dagli USA, cautamente, dalla Francia e da un gruppo di rappresentanti di paesi e compagnie operanti localmente denominato GIBAFOR (composta da Francia, USA, Germania, Giappone, UE, Banca Mondiale e ONU), spinsero finalmente Kolingba ad accettare, nel principio, la convocazione di nuove libere elezioni nell'ottobre 1992, sotto il controllo dell'Agenzia dell'ONU preposta allo scopo.\nTuttavia, con la scusa di presunte irregolarit\u00e0, Kolingba sospese il risultato delle elezioni e con questo pretesto riprese in mano il potere. Le pressioni del GIBAFOR, comunque, si fecero molto intense e lo portarono, infine ad accettare la nascita di un Consiglio Nazionale Politico Provvisorio della Repubblica (\"Conseil National Politique Provisoire de la R\u00e9publique\" - CNPPR) e di una Commissione Elettorale Mista che includeva rappresentanti di tutte le formazioni politiche. Le elezioni si tennero, infine, nell'agosto 1993, sempre sotto controllo della comunit\u00e0 internazionale, e vide Ange-F\u00e9lix Patass\u00e9 primeggiare nella prima tornata delle presidenziali davanti ad Abel Goumba, David Dacko e lo stesso Kolingba. Al secondo turno, Patass\u00e9 vinse con il 52,5% contro il 45,6% dello sfidante Goumba.\nLa vittoria del partito di Patass\u00e9, il Movimento per la Liberazione del Popolo Centrafricano (\"Mouvement pour la Lib\u00e9ration du Peuple Centrafricain\" - MLPC), non gli port\u00f2, tuttavia, la maggioranza assoluta e Patass\u00e9 dovette cercare una coalizione per dar vita al governo. Patass\u00e9 inizi\u00f2 ben presto un'intensa opera di epurazione negli apparati statali centrafricani. Degrad\u00f2 ed espulse Kolingba dall'esercito, incrimin\u00f2 buona parte dei vecchi ministri, licenzi\u00f2 parecchi funzionari ministeriali di etnia Yakoma (fedeli a Kolingba) e ancor pi\u00f9 funzionari statali che ricoprivano incarichi importanti e lucrosi. Epurazioni colpirono anche la Guardia Presidenziale dove 200 militari vennero rispediti a casa o passarono nelle file dell'esercito. Il partito di Kolingba, denunci\u00f2, per questo, la politica di Patass\u00e9 come razzista nei confronti degli Yakoma.\nLa nuova Costituzione approvata il 28 dicembre 1994 e promulgata il 14 gennaio 1995, non serv\u00ec a garantire le libert\u00e0 politiche e civili. Tra il 1996 e il 1997, tre diverse rivolte popolari portarono alla luce la crescente diffidenza nei confronti del governo di Patass\u00e9, durante le quali il paese visse momenti di violenza e forti tensioni interetniche. Il 25 gennaio 1997, gli accordi di pace firmati a Bangui, portarono al dispiegamento di una forza di interposizione composta da forze militari di paesi africani, denominata Missione Interafricana di Sorveglianza degli Accordi di Bangui (\"Mission Interafricaine de Surveillance des Accords de Bangui\" - MISAB). Mediatore di tutta l'operazione fu l'ex Presidente del vicino Mali, Amadou Tour\u00e9, che permise l'ingresso di ex-rivoltosi dentro il governo. La missione MISAB venne poi rilevata da una missione di pace ONU denominata Missione ONU nella RCA (\"Mission des Nations Unies en Republique Centrafricaine\" - MINURCA).\nLe elezioni parlamentari del 1998,videro una forte espansione del partito dell'ex presidente Kolingba (RDC) che vinse 20 dei 109 seggi. Tuttavia nel 1999, nonostante il forte malcontento delle popolazioni urbane avverse alla conduzione clientelare e corrotta del suo precedente governo, Patass\u00e9 vinse ancora una volta le presidenziali, diventando presidente per un secondo mandato. Un infruttuoso colpo di Stato venne tentato il 28 maggio 2001, quando alcuni ribelli occuparono le principali strutture strategiche della capitale. Il capo di stato maggiore Abel Abrou ed il Generale N'Djadder Bedaya furono assassinati, ma Patass\u00e9 ebbe partita vinta sulle truppe ribelli, grazie all'aiuto di truppe guidate dal congolese Jean-Pierre Bemba e provenienti dalla vicina Repubblica Democratica del Congo e di truppe libiche. Al termine dei combattimenti, le truppe fedeli a Patass\u00e9 si resero responsabili di una feroce campagna di vendetta che si risolse in una serie generalizzata di violenze contro la popolazione, con case bruciate, torture ed assassinii di vari oppositori. Il paese divenne, cos\u00ec, una sorta di terra di nessuno, in quanto l'esercito era ormai sgretolato e le truppe straniere come quelle ribelli razziavano e rapinavano la popolazione civile.\nGuerra civile.\nIl \"golpe\" del generale Boziz\u00e9 (2003-2013).\nPatass\u00e9 costrinse, poi, il generale Fran\u00e7ois Boziz\u00e9 a spostarsi in Ciad, in quanto sospettato di tramare un altro colpo di Stato ai suoi danni. Il generale port\u00f2 nel paese parecchie truppe fedeli e il 25 ottobre 2002, sferr\u00f2 un primo attacco improvviso contro Patass\u00e9 che seppe resistere e forz\u00f2 Boziz\u00e9 a ritirarsi nel nord del paese. Il 15 marzo 2003, mentre Patass\u00e9 si trovava all'estero il generale riusc\u00ec ad entrare nella capitale. I mercenari di Jean-Pierre Bemba non si opposero all'attacco e Boziz\u00e9 prese il controllo del paese nelle sue mani esautorando Patass\u00e9. Patass\u00e9 si rifugi\u00f2 in Togo, paese natale della moglie ufficiale.\nBoziz\u00e9 sospese la costituzione e nomin\u00f2 un nuovo gabinetto di governo in cui figuravano parecchi membri dei partiti di opposizione. Abel Goumba, chiamato \"Mr. Clean\" per la sua aura di incorruttibilit\u00e0, venne nominato primo ministro, dando cos\u00ec un'immagine credibile al nuovo governo. Boziz\u00e9 convoc\u00f2 quindi un Consiglio Nazionale di Transizione su una larga base rappresentativa che doveva portare alla scrittura di una nuova costituzione e annunci\u00f2 che si sarebbe ritirato e candidato per regolari elezioni una volta approvata questa nuova costituzione. Una conferenza di riconciliazione si tenne dal 15 settembre al 27 ottobre 2003 e Boziz\u00e9 vinse le elezioni del maggio 2005, ritenute valide dalla comunit\u00e0 internazionale, battendo al secondo turno l'ex primo ministro patassista Ziguel\u00e9.\nA Patass\u00e9 fu impedito con ogni mezzo di tornare nel paese. Fu infatti minacciato di morte, denunciato per crimini contro i diritti dell'uomo, e infine non si present\u00f2 alle elezioni. Viste le pressioni manipolatorie del Presidente e della rosa di ministri scelti, Goumba non pot\u00e9 restare a lungo in carica come primo ministro, e fu trasferito alla carica solo onorifica di vicepresidente, di fatto esautorando l'unico uomo politico trasparente del paese. Tra le iniziative di Goumba \u00e8 interessante citare la denuncia dei redditi e dei beni obbligatoriamente pubblica dei ministri in carica. Boziz\u00e9 fu riconfermato nelle elezioni del gennaio 2011 con il 66% dei voti, contro Patass\u00e9, che ottenne soltanto il 20%.\nIl 24 marzo 2013 Boziz\u00e9 \u00e8 stato costretto alla fuga dopo la presa della capitale Bangui da parte dei ribelli Seleka. Abbandonata la citt\u00e0, avrebbe raggiunto la Repubblica Democratica del Congo attraversando il fiume Ubangi.\nIl \"golpe\" di Djotodia (2013).\nIn seguito alla caduta di Boziz\u00e9 e alla sua fuga prima in Repubblica Democratica del Congo e poi in Camerun i ribelli di S\u00e9l\u00e9ka hanno deciso di porre uno dei propri leader come Capo di Stato della Repubblica Centrafricana: Michel Djotodia, uno dei pi\u00f9 strenui oppositori dell'ex Presidente. Il premier invece, rest\u00f2 al suo posto anche con la nuova presidenza. \nIl 10 gennaio 2014 Djotodia si dimise insieme al suo Primo Ministro durante un summit straordinario della CEEAC, e venne nominato Presidente provvisorio Alexandre-Ferdinand Nguendet. Il 20 gennaio 2014 Catherine Samba-Panza, prese il posto di Nguendet, venendo eletta Presidente di transizione della Repubblica Centrafricana grazie al voto del parlamento. Il 23 luglio 2014, i belligeranti firmarono un accordo di cessazione delle ostilit\u00e0 a Brazzaville, lasciando tuttavia il Paese diviso in regioni controllati da milizie \u00ab sulle quali n\u00e9 lo Stato n\u00e9 la missione dell'ONU hanno presa \u00bb. \nIn occasione delle elezioni presidenziali del 2015-16 \u00e8 stato eletto Capo dello Stato Faustin-Archange Touad\u00e9ra, il quale aveva lanciato un processo di riconciliazione nazionale per rendere giustizia alle vittime delle guerre civili, per la maggior parte dislocate all'interno e all'esterno del Paese. A tal fine, ha incaricato per decreto il suo ministro Regina Konzi Mongot di elaborare il Programma nazionale di riconciliazione nazionale e di pace, proposto nel dicembre 2016, adottato in seduta stante all'unanimit\u00e0 dagli organismi internazionali. Da allora un comitato \u00e8 in corso di messa in opera per giudicare i principali attori e risarcire le vittime.\nA giugno 2017, vi sono stati nuovi scontri a Bria, nel centro-est del Paese, con un centinaio di morti.\nGeografia.\nLa Repubblica Centrafricana confina a ovest con il Camerun, a nord con il Ciad, a est con il Sudan e il Sudan del Sud, a sud con la Repubblica Democratica del Congo e il Congo.\nIl territorio, che si allunga in senso latitudinale per oltre 1300 km, comprende un ampio tratto dello spartiacque tra i contigui bacini del Ciad, del Congo e del Nilo. La morfologia prevalente \u00e8 costituita da una serie di altipiani modellati in rocce cristalline del basamento pre-paleozoico, che si stendono a un'altitudine media di oltre 500 m e sono parzialmente ricoperti da sedimenti mesozoici. La topografia si innalza alle due estremit\u00e0, con i monti Bongos (1368 m) a est che costituiscono lo spartiacque con il Nilo Bianco, mentre a ovest i monti Yad\u00e9 (1420 m) fungono da spartiacque con il bacino del Ciad e del Sanaga (Camerun).\nIl sistema idrografico, assai articolato, \u00e8 diviso in due principali bacini: quello settentrionale del lago Ciad (40% della superficie del territorio) alimentato dal Chari e dal Logone, e quello meridionale del Congo (60% della superficie) alimentato dal suo pi\u00f9 importante affluente di destra, l'Oubangui. Esso segue per un lungo tratto del percorso il confine con il Congo e costituisce la principale via di comunicazione fra il bacino del Congo e quello superiore del Nilo. Malgrado la presenza di numerose rapide \u00e8 navigabile in ogni stagione.\nIl clima varia notevolmente a seconda della latitudine: nelle regioni meridionali \u00e8 di tipo tropicale con due stagioni e temperature medie annue attorno ai 24 \u00b0C, forti escursioni termiche giornaliere e piovosit\u00e0 che supera i 1500 mm annui durante la stagione delle piogge. Nelle regioni settentrionali il clima assume caratteri saheliani con una diminuzione della piovosit\u00e0 al di sotto dei 1000 mm concentrati in una breve stagione estiva.\nA queste diverse condizioni climatiche corrispondono diversi tipi di vegetazione: mentre nelle regioni settentrionali prevale la savana pi\u00f9 arida dominata da arbusti e acacie spinose, nelle zone meridionali la vegetazione si fa pi\u00f9 fitta fino ad assumere le caratteristiche della foresta pluviale nella parte sud-occidentale del Paese. La fauna presente \u00e8 la pi\u00f9 ricca di animali selvatici di tutta l'Africa: oltre all'elefante sono diffusi il leone, il leopardo, l'antilope, la gazzella e numerose variet\u00e0 di scimmie. I parchi nazionali di Andr\u00e9-Felix, di Bamingui-Bangoran e di Saint-Floris, oltre a tre grandi riserve, contribuiscono a preservare il patrimonio naturalistico.\nSociet\u00e0.\nDemografia.\nLa popolazione della Repubblica Centrafricana \u00e8 quasi quadruplicata dopo l'indipendenza. Nel 1960 la popolazione era di 1.232.000 abitanti; secondo una stima delle Nazioni Unite nel 2013 era salita a 5.166.510. Le Nazioni Unite stimano inoltre che circa l'11% della popolazione di et\u00e0 compresa fra i 15 e i 49 anni \u00e8 sieropositivo. Solo il 3% del Paese ha la terapia antiretrovirale disponibile, a fronte di una copertura del 17% nei paesi confinanti del Ciad e della Repubblica del Congo. La nazione \u00e8 divisa in pi\u00f9 di 80 gruppi etnici, ciascuno con la propria lingua. I maggiori gruppi etnici sono i baya, i banda, i mandjia, i sara, gli mboum, gli m'baka, gli yakoma, e i fula o fulani, con la presenza di alcuni europei di origine per lo pi\u00f9 francese.\nLingue.\nAnche se il francese \u00e8 la lingua ufficiale, tutti parlano il sango, che era usato gi\u00e0 nei tempi antichi nelle trattative commerciali tra le diverse trib\u00f9.\nReligioni.\nL'80% della popolazione \u00e8 di religione cristiana, con prevalenza di cattolici a cui seguono le confessioni protestanti, mentre il 5% della popolazione continua a mantenere credenze indigene. L'islam \u00e8 praticato dal 15% della popolazione del Paese. Ci sono molti gruppi missionari che operano nel Paese, tra luterani, battisti, cattolici. I missionari provengono prevalentemente da Stati Uniti, Francia, Italia e Spagna, ma anche da Nigeria, Repubblica Democratica del Congo e altri Paesi africani. Alcuni missionari hanno lasciato il Paese quando sono scoppiati i combattimenti tra ribelli e forze governative nel 2002/2003, ma molti di loro sono in seguito ritornati per continuare il loro lavoro.\nOrdinamento dello Stato.\nSuddivisione amministrativa.\nLa Repubblica Centroafricana \u00e8 divisa in quattordici prefetture amministrative:\nIn aggiunta ci sono due prefetture economiche:\nIl comune autonomo \u00e8 la capitale Bangui.\nLe prefetture sono a loro volta divise in 71 subprefetture.\nPolitica.\nCome molte altre ex colonie francesi, il sistema giuridico della Repubblica Centrafricana \u00e8 basato sul diritto francese. Una nuova costituzione \u00e8 stata approvata dagli elettori in un referendum tenutosi il 5 dicembre 2004. Le prime consultazioni multipartitiche sono state le elezioni generali del 2005 (presidenziali e parlamentari). Boziz\u00e9 \u00e8 stato dichiarato vincitore dopo un ballottaggio. Un paio di anni pi\u00f9 tardi, la Repubblica Centrafricana \u00e8 stata vittima di una delle tante guerre civili, ribellioni e rivoluzioni in Africa. Nel febbraio del 2006 ci sono state segnalazioni di violenza diffusa nella parte settentrionale del paese. Profughi a migliaia sono fuggiti dalle proprie case e sono stati coinvolti nello scontro a fuoco tra le truppe governative e le forze ribelli.\nPi\u00f9 di 7.000 persone sono fuggite nel vicino Ciad. Coloro che sono rimasti nel paese hanno raccontato di come le truppe governative abbiano sistematicamente ucciso uomini e ragazzi sospettati di collaborazione con i ribelli. L'esercito francese ha sostenuto la risposta del governo Boziz\u00e9 ai ribelli nel novembre 2006. Nel marzo 2010, Boziz\u00e9 ha firmato un decreto in cui dichiara che le elezioni presidenziali si sarebbero dovute tenere il 25 aprile 2010. Le elezioni sono state rinviate, in un primo tempo al 16 maggio e poi a tempo indeterminato.\nLe elezioni generali del 2011 si sono poi tenute il 23 gennaio (primo turno) e il 27 marzo (secondo turno), nonostante i gravi problemi organizzativi, l'elezione \u00e8 proceduta come previsto. Le elezioni sono state in parte finanziate dal Programma di sviluppo delle Nazioni Unite e dell'Unione europea. L\"'Observatoire national des \u00e9l\u00e9ctions\" ha avuto il compito di monitorare il processo elettorale. Boziz\u00e9 \u00e8 stato eletto al primo turno con il 66,1% dei voti, contro il 20,1% di Patass\u00e9; le elezioni parlamentari hanno visto la vittoria della Convergenza Nazionale \"Kwa Na Kwa\", partito di Boziz\u00e9, che ha ottenuto 61 seggi su 100.\nIl paese fa parte dell'ONU e dell'Unione africana.\nEventi recenti.\nNonostante l'apparente stabilit\u00e0 nel periodo di Boziz\u00e9, il governo \u00e8 stato afflitto da pesante corruzione, sottosviluppo, nepotismo e autoritarismo, che ha portato ad un'aperta ribellione antigovernativa di un'alleanza di fazioni armate dell'opposizione conosciuta come la Coalizione S\u00e9l\u00e9ka.\nLa prima guerra civile (tra il 2004 e il 2007) e il susseguente conflitto del 2012-2013, hanno alla fine portato alla caduta del governo il 24 marzo 2013. Nel dicembre 2012, i ribelli S\u00e9l\u00e9ka avanzarono verso la capitale, organizzando una protesta presso l'ambasciata francese e spingendo all'evacuazione dell'ambasciata americana. Dopo diversi giorni di scontri, e in seguito al rifiuto da parte del governo francese di intervenire, il governo Boziz\u00e9 ha accettato i colloqui con i ribelli. Il 24 marzo 2013, i ribelli S\u00e9l\u00e9ka hanno marciato nella capitale e preso d'assalto il palazzo presidenziale, costringendo Boziz\u00e9 a fuggire in Camerun attraverso la Repubblica Democratica del Congo. Il leader ribelle Michel Djotodia \u00e8 stato proclamato presidente dopo aver conquistato la capitale Bangui. Nicolas Tiangaye ha conservato la carica di primo ministro. La resistenza contro i nuovi governanti \u00e8 consistita principalmente in un gruppo di soldati e giovani armati basati a circa 60\u00a0km dalla capitale.\nAlti ufficiali militari e di polizia hanno riconosciuta Djotodia come presidente il 28 marzo 2013, in quello che \u00e8 stato visto come \"una forma di resa\". Un nuovo governo \u00e8 stato nominato in data 31 marzo 2013, che comprendeva membri della S\u00e9l\u00e9ka e rappresentanti dell'opposizione a Boziz\u00e9, un rappresentante pro-Boziz\u00e9 e un certo numero di rappresentanti della societ\u00e0 civile. Il 1\u00ba aprile, gli ex partiti di opposizione hanno dichiarato che avrebbero boicottato il governo. Dopo che i leader africani del Ciad hanno rifiutato di riconoscere Djotodia come presidente, proponendo invece la formazione di un Consiglio di transizione e lo svolgimento di nuove elezioni, Djotodia ha di conseguenza firmato un decreto in data 6 aprile per la formazione di un consiglio che avrebbe agito come un parlamento di transizione. Al Consiglio \u00e8 stato affidato il compito di eleggere un presidente prima delle elezioni previste entro 18 mesi. Il 10 gennaio 2014 Djotodia si dimette insieme al suo Primo Ministro, e viene nominato come Presidente provvisorio Alexandre-Ferdinand Nguendet.\nIl 20 gennaio 2014 Catherine Samba-Panza, prende il posto di Nguendet, venendo eletta Presidente di transizione della Repubblica Centrafricana grazie al voto del parlamento.\nEconomia.\nL'agricoltura \u00e8 dominata dalla coltivazione e vendita di colture alimentari come manioca, arachidi, mais, sorgo, miglio, sesamo e piantaggine. Il tasso di crescita reale del PIL annuo \u00e8 di poco pi\u00f9 del 3%. L'importanza maggiore delle colture alimentari rispetto alle colture esportate \u00e8 indicata dal fatto che la produzione totale di manioca, l'alimento base della maggior parte degli abitanti dell'Africa Centrale, oscilla tra le 200.000 e le 300.000 tonnellate l'anno, mentre la produzione di cotone, il principale prodotto agricolo esportato per valore, varia da 25.000 a 45.000 tonnellate l'anno. Le colture alimentari non vengono esportate in grandi quantit\u00e0, ma costituiscono ancora le colture principali del paese, perch\u00e9 i centroafricani ricavano molto pi\u00f9 reddito dalla vendita periodica delle colture alimentari in eccedenza rispetto a quelle esportate come il cotone o il caff\u00e8.\nPrincipale partner di importazione della Repubblica \u00e8 la Corea del Sud (45,8%). Altre importazioni provengono da Paesi Bassi (8,8%), Francia (7,2%) e Camerun (5,1%). Il suo pi\u00f9 grande partner di esportazione \u00e8 il Belgio (30,4%), seguito dalla Cina (17,1%), la Repubblica Democratica del Congo (7,9%), Francia (7,1%), Indonesia (6,3%) e Marocco (5,3%).\nIl reddito pro-capite della Repubblica viene spesso indicato come intorno ai 300 dollari l'anno, uno dei pi\u00f9 bassi del mondo, ma tale dato si basa principalmente sulle esportazioni e ignora in gran parte la vendita non registrata di prodotti alimentari e di produzione locale di alcool, diamanti, avorio, carne di animali selvatici e medicina tradizionale. Per la maggior parte degli africani centrali, l'economia informale del paese \u00e8 pi\u00f9 importante dell'economia formale. I diamanti costituiscono l'esportazione pi\u00f9 importante del paese, rappresentando il 40-55% dei proventi ufficiali, ma si stima che tra il 30% e il 50% di tali prodotti lascino ogni anno il paese clandestinamente. Il commercio d'esportazione \u00e8 ostacolato dallo scarso sviluppo economico e dalla posizione del paese molto distante dalla costa.\nLe regioni selvagge di questo paese rappresentano potenziali destinazioni eco-turistiche. Il Parco Nazionale Dzanga-Sangha \u00e8 situato in una zona di foresta pluviale. Il paese \u00e8 noto per la sua popolazione di elefanti di foresta e gorilla di pianura occidentale. A nord, il Parco Nazionale Manovo-Gounda St. Floris \u00e8 ben popolato di fauna selvatica, tra cui leopardi, leoni e rinoceronti. Il Parco Nazionale Bamingui-Bangoran \u00e8 situato nella parte nord-est della Repubblica. I parchi sono stati gravemente colpiti dalle attivit\u00e0 dei bracconieri, in particolare dal Sudan, nel corso degli ultimi due decenni.\nLa Repubblica Centrafricana \u00e8 un membro dell'Organizzazione per l'armonizzazione del diritto commerciale in Africa (OHADA). Nella relazione del Gruppo della Banca Mondiale \"Doing Business 2009\", si \u00e8 classificata 180\u00aa su 181 per quanto riguarda la \"facilit\u00e0 di business\", un indice composito che tiene conto delle norme che migliorano gli affari.\nForze armate.\nLe Forces arm\u00e9es centrafricaines sono state istituite nel 1960. L'Arm\u00e9e de terre (esercito) e le Force A\u00e9rienne Centrafricaine (aeronautica militare) dispongono di un arsenale di cui la maggior parte delle armi provengono dall'ex madre patria, la Repubblica Francese. Gli altri corpi armati sono la Polizia di Stato e la Gendarmeria di Stato; inoltre vi \u00e8 un corpo militare che ha il compito di proteggere la persona del presidente.\nRelazioni estere.\nLa Repubblica Centrafricana \u00e8 fortemente dipendente dagli aiuti stranieri, dalla cooperazione multilaterale e dalla presenza di numerose ONG che forniscono servizi di cui i cittadini normalmente non riescono a usufruire. La stessa presenza di numerose persone e organizzazioni straniere nel paese, tra le forze di pace e anche nei campi profughi, fornisce una fonte importante di reddito per molti africani centrali. Gran parte del paese \u00e8 autosufficiente per quanto riguarda le colture alimentari. Lo sviluppo zootecnico \u00e8 ostacolato dalla presenza della mosca tse-tse.\nNel 2006, a causa delle violenze in corso, oltre 50.000 persone nel nord-ovest del paese erano a rischio di inedia. Ci\u00f2 \u00e8 stato evitato solo grazie al sostegno delle Nazioni Unite. Il 12 giugno 2008, la Repubblica Centrafricana \u00e8 diventata il quarto paese ad essere iscritto all'ordine del giorno della Commissione per il Peacebuilding dell'ONU, che \u00e8 stato istituita nel 2005 per aiutare i paesi che escono da conflitti ed evitare che scivolino di nuovo nella guerra o nel caos. L'8 gennaio 2008, il Segretario generale dell'ONU Ban Ki-Moon ha dichiarato che la Repubblica Centrafricana \u00e8 idonea a ricevere un contributo del fondo di consolidamento della pace. Tre aree prioritarie sono state individuate: in primo luogo la riforma del settore della sicurezza, in secondo luogo la promozione del buon governo e dello Stato di diritto e, in terzo luogo, la rivitalizzazione delle comunit\u00e0 colpite da conflitti.\nProblemi sociali.\nIl PIL \u00e8 molto basso; circa il 60% della popolazione della Repubblica Centrafricana vive con meno di 1,25 US$ al giorno. Dicasi lo stesso per l'Indice di sviluppo umano, che ha fatto registrare una drammatica discesa. Le condizioni della popolazione sono infatti molto difficili: malaria e lebbra mietono numerose vittime, e la mortalit\u00e0 infantile \u00e8 tra le pi\u00f9 alte del mondo. La fuga dalle campagne ha fatto sviluppare rapidamente i maggiori centri urbani, ma la qualit\u00e0 della vita della popolazione \u00e8 rimasta problematica. Il 40% degli abitanti vive attualmente in aree urbane. Il preoccupante analfabetismo, che tocca il 51,4% della popolazione, \u00e8 una piaga notevole perch\u00e9 impedisce la costituzione di una buona classe dirigente.\nSviluppo umano e povert\u00e0.\nL'indice di sviluppo umano del paese \u00e8 0,384, ci\u00f2 posiziona il Centrafrica al 171\u00ba posto su 177 paesi tra quelli a pi\u00f9 basso indice di sviluppo umano (seguito solo da Mozambico, Mali, Niger, Guinea-Bissau, Burkina Faso e Sierra Leone). Il trend relativo all'indice di sviluppo umano non ha mostrato una costante crescita come in generale avvenuto nei paesi sub-sahariani, ma \u00e8 rimasto stabile con una flessione dopo il picco raggiunto nel 1990.\nL'indice di povert\u00e0 umana IPU \u00e8 di 43,6, ci\u00f2 piazza la Repubblica Centrafricana al 98\u00ba posto sui 108 paesi per cui l'indice \u00e8 stato calcolato nel 2004.\nAmbiente.\nIl Centrafrica \u00e8 uno dei paesi pi\u00f9 ricchi del mondo quanto alla diversit\u00e0 biologica. Ha una grande variet\u00e0 di biotopi: dalla savana arbustiva del nord-est alla foresta pluviale primaria del sud sud-ovest. Di conseguenza molte sono le specie vegetali ed animali che ospita. O sarebbe meglio dire, ospitava. Infatti il nord ed il nord-est, che erano uno dei contenitori faunistici pi\u00f9 spettacolari del mondo e che ancora oggi sulla carta ospitano terre protette per pi\u00f9 di 80.000\u00a0km\u00b2 (tanto quanto il Portogallo), sono costante oggetto di furia predatoria da parte delle popolazioni provenienti da Ciad e Sudan. Questi entrano con le greggi e a colpi di kalashnikov abbattono i grandi mammiferi presenti: giraffa (solo per la coda), elefante (per l'avorio), ippopotamo (per i denti pregiati) e tutte le grandi gazzelle per via della carne. Il rinoceronte \u00e8 estinto dal 1972, insieme ad altri animali come il ghepardo. La popolazione di elefanti \u00e8 decimata, cos\u00ec come quella del leone, di cui sono ormai pochissimi gli avvistamenti dal 2007.\nPer via della guerra civile e della povert\u00e0 del paese, lo Stato non esercita in questa regione nessun controllo, che \u00e8 anzi nelle mani di capi locali di origine straniera che controllano gli influssi migratori stagionali dei cacciatori. L'Unione europea tenta da diversi anni di affiancare il paese nella salvaguardia della propria natura tramite i progetti ECOFAC, ma gli effetti sono minimi, senza nessuna partecipazione da parte dei governi che si succedono. L'amministrazione fortemente corrotta dell'ultimo presidente in carica, Boziz\u00e9, ha anzi contraddetto leggi precedenti e tuttora in vigore, secondo cui non \u00e8 possibile cercare diamanti nelle aree protette, e ha elargito concessioni di sfruttamento che hanno contribuito alla devastazione gi\u00e0 presente.\nIl sud resta ancora relativamente ricco e la foresta ancora parzialmente preservata. Importanti popolazioni di elefanti di foresta, di bongo e di grandi primati sono ancora presenti e i gorilla di pianura sono osservabili in un piccolo paradiso ambientale che \u00e8 Dzanga Sangha, vicino a Bayanga. Qui \u00e8 stato portato avanti dalla biologa italiana Chlo\u00e9 Cipolletta un programma di adattamento ambientale, grazie al quale una famiglia di gorilla pu\u00f2 essere raggiunta con due ore di cammino dalla base. Nella stessa zona si trova, anch'essa da molti anni, la biologa americana Andrea Turkalo, che studia le interazioni sociali e ambientali degli elefanti nei pressi della salina Dzanga Bai.\nLa grande minaccia di questa regione sono le concessioni di sfruttamento che l'amministrazione elargisce in modo oscuro e che spesso non rispettano nessun piano di sostenibilit\u00e0 forestale. La forte presenza di societ\u00e0 asiatiche, che hanno accordi privilegiati e diretti con i ministeri competenti, aggrava la situazione.\nNel bacino nord-occidentale del fiume Congo si trova uno dei tre parchi nazionali che formano il Sangha Trinational, sito che fa parte del patrimonio dell'UNESCO. Gli altri due parchi appartengono a Camerun e Repubblica del Congo.\nSport.\nTra gli sportivi noti a livello internazionale vi \u00e8 Alain Zankifo, campione di kickboxing, e Romain Sato, cestista nato a Bimbo, che ha giocato negli Stati Uniti e in Europa.\nCalcio.\nSi pratica il calcio, e il nome della federazione nazionale \u00e8 Federazione calcistica della Repubblica Centrafricana (F\u00e9d\u00e9ration Centrafricaine de Football), fondata nel 1961, \u00e8 affiliata alla FIFA dal 1963 ed alla Confederazione Africana del Calcio (CAF) dal 1965.\nMapou Yanga-Mbiwa \u00e8 un calciatore centrafricano naturalizzato francese, che gioca in Europa e nella Nazionale francese.\nHabib Habibou \u00e8 un calciatore che milita attualmente nel Maccabi Petah Tiqwa.\nGeoffrey Kondogbia \u00e8 un calciatore che milita nel campionato spagnolo, con il Valencia CF che recentemente ha accettato la convocazione della nazionale centroafricana, andando a preferirla a quella francese.\nTradizioni.\nGli Akotara Zo - Anziani - dei Pana, Gbaya, Karre, Gongue, Pondo, Laka, raccontano la \u201cStoria Ufficiosa del Nord-Ovest centroafricano\" (a cura di www.benabe.org, http://www.benabe.org/index.php?idinfo=594, marzo 2013), traduzione del testo francese di Alain Degras, indispensabile per comprendere la \u00absociet\u00e0 semplice\u00bb della popolazione della Repubblica Centro Africana, formata prevalentemente da gruppi etnici bant\u00f9 e sudanesi che vivono in villaggi agricoli su un territorio costituito da un esteso altopiano coperto a nord da savane e a sud da foreste fluviali.\nPadre Umberto (Giovanni) Vallarino, missionario cappuccino presente in Africa dal 1952 al 2003, conversando con gli Anziani ha potuto conoscere la loro vita ancestrale, le tradizioni, le credenze, i cicli rituali degli autoctoni. L'espressione \u00absociet\u00e0 semplice\u00bb \u00e8 una definizione in uso per indicare le culture che l'Occidente ha incontrato nella sua espansione coloniale in contrapposizione alla \u00absociet\u00e0 complessa\u00bb condizionata dall'evoluzione tecnologica, scientifica e morale.\nIl 4 maggio 2008 giunse in Africa Alain Degras, in missione di cooperazione per la Diocesi di Bouar, visita il Museo della Yol\u00e9, e ha modo di conoscere i \"Tengbi\" (libretti) di Padre Umberto Vallarino che narrano aspetti della vita sociale e culturale africana. Dopo cinque anni di permanenza nel paese, ritorna in Francia dove redige e pubblica un trittico chiamato \"Akotara\" (\"La Storia\"). La prima parte intitolata \"Le c\u0153ur des hommes\" e riguarda la vita socio-culturale dei centroafricani; la seconda parte \"\"Dat\u00ec Akotara\" \"affronta la storia materiale dei Gbayas attraverso le collezioni esposte nel Museo di Bouar nel 2012; la terza parte \"Dat\u00ec Akotara-Zo: L'histoire officieuse du Nord-Ovest Oubanguien\" riguarda la storia ufficiosa del Nord-Ovest Centroafricano dalla fine dell'Ottocento all'Indipendenza (maggio 1958) e si conclude con tavole sinottiche dei personaggi e delle etnie oltre che con una ricca bibliografia.\nAlain Degras ha colto l'importanza, il valore e l'autenticit\u00e0 delle registrazioni che Padre Umberto ha raccolto nel trentennio della sua missione in un linguaggio miscelato di italiano, francese, sangho (lingua corrente della R.C.A.) e genovese e le ha divulgate pubblicandole in Francia (oggi tradotte in italiano) in un testo riccamente illustrato con fotografie in bianco e nero e a colori. L'opera si colloca come complementare agli scritti ufficiali sulla storia dell'Africa quali possono essere quelli di Pierre Vidal-Naquet e Jacques Serre, ma dimostra come la \u201ctraduzione orale\u201d pu\u00f2 essere un ottimo contributo alla ricerca storica e una testimonianza di come forme di reciprocit\u00e0 e condivisione sono oggi sostituite dal \u201cmercato globale\u201d.\nLe conversazioni, interviste e dialoghi raccolti da Padre Umberto Vallarino, a cui ha collaborato anche il fratello Padre Pio, sono rivolti in particolare ai giovani di oggi che devono conoscere le sofferenze e le pene dei loro antenati e le condizioni della loro vita, ma devono anche sapere guardare lontano come \u00e8 scritto a pag. 43 del testo:"}
{"id": "76244", "revid": "9", "url": "https://it.wikipedia.org/wiki?curid=76244", "title": "Repubblica Centroafricana", "text": ""}
{"id": "76245", "revid": "118057", "url": "https://it.wikipedia.org/wiki?curid=76245", "title": "Hans Ruprecht Hoffmann", "text": "Biografia.\nLe opere del primo periodo, influenzate dal decorativismo di Cornelis Floris de Vriendt e dalla scuola di Magonza di Dietrich Schro, sono caratterizzate da un linearismo mosso e pienamente manieristico e da un'accentuazione dei valori disegnativi.\nSuccessivamente l'artista irrobust\u00ec il plasticismo delle forme, sostenendolo con strutture pi\u00f9 salde, e giunse a formulazioni gi\u00e0 barocche, tra le pi\u00f9 significative del suo tempo. (\"Altare della Trinit\u00e0\", 1585-88 ca; \"Tomba Von Schonenburg\", 1602; \"Altare di Ognissanti\", 1614, tutti nel Duomo di Treviri). Da segnalare ancora il \"Petersbrunnen\", una fontana caratterizzata da una certa originalit\u00e0 e genialit\u00e0 espressiva e formale."}
{"id": "76247", "revid": "158913", "url": "https://it.wikipedia.org/wiki?curid=76247", "title": "Takanobu", "text": "Attivo a corte tra la fine dell'epoca Heian e l'inizio di quella Kamakura, appartenente alla corrente Yamato-e, distinguendosi in particolare nella ritrattistica realistica. Tra le opere attribuitegli vi sono i celebri ritratti di \"Minamoto no Yoritomo\" (\u6e90\u983c\u671d), \"Taira no Shigemori\" (\u5e73\u91cd\u76db) e \"Fujiwara no Mitsuyoshi\" (\u85e4\u539f\u5149\u80fd) del monastero Jingoji (\u795e\u8b77\u5bfa) di Ky\u014dto.\nLa sua opera poetica \u00e8 raccolta nel \"Fujiwara Takanobu Ason sh\u016b\" (\u85e4\u539f\u9686\u4fe1\u671d\u81e3\u96c6)."}
{"id": "76252", "revid": "599013", "url": "https://it.wikipedia.org/wiki?curid=76252", "title": "Pian", "text": ""}
{"id": "76253", "revid": "82575", "url": "https://it.wikipedia.org/wiki?curid=76253", "title": "Piana", "text": ""}
{"id": "76254", "revid": "1305772", "url": "https://it.wikipedia.org/wiki?curid=76254", "title": "Pianello (disambigua)", "text": "Pianello pu\u00f2 riferirsi a diversi toponimi:"}
{"id": "76255", "revid": "1442080", "url": "https://it.wikipedia.org/wiki?curid=76255", "title": "Piazza (disambigua)", "text": ""}
{"id": "76256", "revid": "1318658", "url": "https://it.wikipedia.org/wiki?curid=76256", "title": "Piedimonte", "text": ""}
{"id": "76257", "revid": "33689", "url": "https://it.wikipedia.org/wiki?curid=76257", "title": "Pietra (disambigua)", "text": ""}
{"id": "76258", "revid": "111433", "url": "https://it.wikipedia.org/wiki?curid=76258", "title": "Lars Onsager", "text": "Biografia.\nPrima dell'arrivo negli Stati Uniti.\nFiglio di un avvocato, dopo aver completato le scuole secondarie a Oslo, frequent\u00f2 l'Istituto norvegese di Tecnologia di Trondheim laureandosi nel 1925 in ingegneria chimica.\nNel 1925 giunse alla correzione della teoria di Debye-H\u00fcckel sulle soluzioni elettrolitiche in modo da tener conto del moto browniano degli ioni in soluzione, e pubblic\u00f2 i suoi risultati nel 1926. Fece un viaggio a Zurigo, dove Peter Debye insegnava, e confrontandosi con lui gli disse che la sua teoria era errata. Questi rimase talmente impressionato che lo invit\u00f2 a diventare suo assistente presso il Politecnico federale di Zurigo dove egli rimase fino al 1928.\nPresso la Johns Hopkins University.\nNel 1928 si rec\u00f2 negli Stati Uniti per una cattedra presso l'Universit\u00e0 Johns Hopkins (\"JHU\") di Baltimora. Alla JHU dovette tenere i corsi base di chimica e divenne presto chiaro che, pur essendo un genio nello sviluppo di teorie, non aveva alcun talento per l'insegnamento. Venne licenziato dal suo incarico dalla stessa JHU dopo solo un semestre.\nPresso l'Universit\u00e0 Brown.\nDopo aver lasciato la JHU, ottenne una cattedra di meccanica statistica per studenti laureati in chimica press\u00f2 l'Universit\u00e0 Brown (Providence), ma il suo talento nell'insegnamento a studenti avanzati non si rivel\u00f2 migliore di quello dimostrato con le matricole; tuttavia diede un contributo significativo sia alla meccanica statistica sia alla termodinamica. L'unico studente che realmente comprese le sue lezioni sui sistemi elettrolitici, Raymond Fuoss, lavor\u00f2 con lui e infine lo raggiunse alla facolt\u00e0 di chimica di Yale. Nel 1933 a seguito della grande depressione, che limit\u00f2 le possibilit\u00e0 della Brown di finanziare chi era esclusivamente ricercatore e non docente, dovette lasciare la Brown, ma venne assunto dopo un viaggio in Europa dalla Universit\u00e0 di Yale, dove rimase per la maggior parte del resto della sua vita, ritirandosi nel 1972.\nIl suo lavoro alla Brown riguard\u00f2 principalmente gli effetti sulla diffusione del gradiente di temperatura e giunse a quelle che vennero chiamate relazioni reciproche di Onsager: un insieme di equazioni pubblicate nel 1929 la cui importanza non venne riconosciuta per molti anni. Comunque il loro valore divenne evidente nella decade successiva alla seconda guerra mondiale e nel 1968 gli valsero la vincita del premio Nobel per la chimica.\nNel 1933, appena prima di sistemarsi a Yale, si rec\u00f2 in Austria in visita all'elettrochimico Hans Falkenhagen. Conobbe la cognata di Falkenhagen, Margrethe Arledter, e si sposarono il 7 settembre del 1933: ebbero tre figli e una figlia.\nYale e gli ultimi anni.\nA Yale si trov\u00f2 in un'imbarazzante situazione: era stato assunto come un dottore di ricerca, ma si scopr\u00ec che non aveva mai conseguito un dottorato di ricerca. Nonostante avesse inviato un abbozzo del lavoro svolto all'Istituto norvegese di Tecnologia, avevano stabilito che era troppo incompleto per qualificarlo come una tesi di dottorato. Gli venne detto che poteva, comunque, presentare alla facolt\u00e0 di Yale una delle sue pubblicazioni al posto di un nuovo progetto di ricerca. La sua tesi di dottorato and\u00f2 oltre le capacit\u00e0 di comprensione della facolt\u00e0 di chimica e fisica, e soltanto quando alcuni membri del dipartimento di matematica insistettero dicendo che quel lavoro a \"loro\" bastava per conferirgli il dottorato se il dipartimento di chimica non avesse voluto, nel 1935 ottenne il dottorato di ricerca in chimica. Addirittura prima di conseguire il dottorato di ricerca, nel 1934, venne nominato assistente e promosso professore associato nel 1940. Velocemente mostr\u00f2 alla Yale la stessa peculiarit\u00e0 che aveva avuto alla JHU e alla Brown: produceva brillanti ricerche teoriche, ma non era capace di tenere una lezione a un livello tale che gli studenti (perfino laureati) potessero comprendere. Inoltre non fu in grado di dirigere la ricerca di studenti laureati con l'eccezione di alcuni particolarmente capaci.\nVerso la fine del 1930, il lavoro di Onsager cambi\u00f2 direzione verso la teoria del dipolo dei dielettrici, perfezionando un'altra area che era stata studiata da Peter Debye. Tuttavia quando, nel 1936, invi\u00f2 il suo articolo a un giornale di cui Debye curava l'edizione, venne rifiutato; Debye non accett\u00f2 le idee di Onsager fin dopo la seconda guerra mondiale. Nel 1940 studi\u00f2 la teoria della meccanica statistica delle transizioni di fase nei solidi, risolvendo in particolare il modello di Ising in due dimensioni, mediante un'elegante teoria matematica che venne accolta con entusiasmo.\nNel 1945 Onsager ottenne la cittadinanza americana, e nello stesso anno venne insignito del titolo di \"J. Willard Gibbs Professor of Theoretical Chemistry\". Ci\u00f2 fu particolarmente appropriato perch\u00e9 Onsager diede i suoi contributi pi\u00f9 importanti nella meccanica statistica e nella fisica dello stato condensato di cui Gibbs era stato uno dei pi\u00f9 importanti pionieri, e come lui s'impegnava nell'applicazione dell'analisi matematica a problemi di fisica della materia e chimica.\nDopo la seconda guerra mondiale Onsager cambi\u00f2 area d'interesse. Propose nel 1949 una spiegazione teorica della superfluidit\u00e0 dell'elio liquido; due anni pi\u00f9 tardi il fisico Richard Feynman, indipendentemente, avrebbe proposto la stessa teoria. Lavor\u00f2 anche sulle teorie dei cristalli liquidi e sulle propriet\u00e0 elettriche del ghiaccio. Nel 1958 gli \u00e8 stata assegnata la medaglia Lorentz.\nA 70 anni, nel 1973, Onsager si ritir\u00f2 come professore emerito di Yale. Venne nominato Distinto Professore Universitario all'Universit\u00e0 di Miami (Florida). Rimase in Florida fino alla sua morte sopraggiunta tre anni pi\u00f9 tardi per un arresto cardiaco. A lui l'APS ha intitolato il premio Lars Onsager per la fisica statistica, assegnato a partire dal 1995."}
{"id": "76259", "revid": "15756", "url": "https://it.wikipedia.org/wiki?curid=76259", "title": "Lorenzo Lotto", "text": "Fu tra i principali esponenti del Rinascimento veneziano del primo Cinquecento, sebbene la sua indole originale e anticonformista lo abbia portato presto a una sorta di emarginazione dal contesto lagunare, dominato da Tiziano. Si spost\u00f2 quindi molto, accendendo con il suo esempio le scuole di zone considerate periferiche rispetto ai grandi centri artistici, come Bergamo e le Marche. La sua vicenda umana fu spesso segnata da cocenti insuccessi e amare delusioni \u2013 in parte colmati dalla rivalutazione nella critica moderna \u2013 che fanno della sua figura un soggetto sofferto, introverso e umorale, di grande modernit\u00e0.\nBiografia.\nLa vita di Lorenzo Lotto \u00e8 stata spesso segnata da un'inquietudine dovuta all'incapacit\u00e0 di cedere a compromessi in campo artistico o anche spirituale. Non cerc\u00f2 mai il facile successo e perci\u00f2 si trov\u00f2 ripetutamente in difficolt\u00e0 economiche. Piuttosto che tradire i suoi ideali prefer\u00ec una vita raminga in cerca di committenti che potessero capirlo ed apprezzarlo. Dopo un breve periodo in cui godette di una certa fama, fu dimenticato e, nella sua Venezia, persino schernito. Dopo secoli di oblio, la sua figura fu riscoperta alla fine dell'Ottocento dal grande critico d'arte Bernard Berenson che ripercorse gli itinerari del peregrinare del Lotto svelando poco a poco un eccellente artista rinascimentale, che poi fece conoscere al grande pubblico. Di lui Berenson scrisse: \"Per capire bene il Cinquecento, conoscere Lotto \u00e8 importante quanto conoscere Tiziano\".\nLa ricostruzione delle vicende biografiche e artistiche di Lotto si basa su un discreto numero di lettere autografe, soprattutto legate al periodo bergamasco, sui testamenti e sul \"Libro di spese diverse\", cio\u00e8 il suo registro personale di entrate e uscite, tenuto negli ultimi anni di vita. Inoltre molte opere sono datate e firmate.\nLa formazione a Venezia.\nLorenzo Lotto nacque a Venezia nel 1480 da un Tommaso del quale non si conosce la professione. Trascorse nella citt\u00e0 natale l'infanzia e l'adolescenza, ricevendovi la prima formazione artistica: il Vasari lo ricord\u00f2 allievo di Giovanni Bellini, \u00abavendo imitato un tempo la maniera de' Bellini, s'appicc\u00f2 poi a quella di Giorgione\u00bb. Molti altri autori, tuttavia, lo ritengono allievo di Alvise Vivarini, soprattutto per la severa monumentalit\u00e0 delle sue prime opere.\nTra i suoi modelli ci fu sicuramente Bellini, allora il pi\u00f9 importante pittore in Laguna, ma il giovane artista dovette guardare con interesse anche alla coeva pittura nordica (D\u00fcrer era stato personalmente a Venezia probabilmente nel 1494-1495 e sicuramente nel 1506-1507, e le sue incisioni avevano una vastissima circolazione), da cui riprese il realismo dei particolari, il patetismo della rappresentazione e la visione di una natura misteriosa e inquietante, e ad artisti come Cima da Conegliano, la cui luce ferma e zenitale, i colori smaglianti e i contorni nitidi sono pi\u00f9 vicini allo stile del giovane pittore rispetto al pulviscolare tonalismo di Giorgione, Bellini e allievi.\nA Treviso.\nTra il 1503 e il 1504 \u00e8 documentato per la prima volta come pittore a Treviso, dove ottenne le sue prime commissioni di rilievo e i primi successi personali. La vita culturale della cittadina di provincia ruotava attorno alla personalit\u00e0 del vescovo Bernardo de' Rossi da Parma, attorniato da una piccola corte di letterati e artisti, per il quale Lotto esegu\u00ec, nel 1505, un \"ritratto\" austero, da un saldo impianto plastico e dalla definizione fisionomica precisa, dotato anche di una coperta con un vivace soggetto allegorico. In quest'ultima Lotto realizz\u00f2 un'immagine criptica attraverso un'originale elaborazione di motivi allegorici; analogamente, l'\"Allegoria della Castit\u00e0\" del 1505 circa, altro coperto di un ritratto non identificato, presenta un accostamento libero di motivi soggetti simbolici.\nLa prova di maggiore impegno di quel soggiorno fu la grande pala della chiesa di Santa Cristina al Tiverone, presso Treviso, una solenne \"Sacra Conversazione\" del 1505, che, riprendendo e aggiornando modelli come la \"Pala di San Zaccaria\" di Bellini e la \"Pala di Castelfranco\" di Giorgione, mostra un ritmo pi\u00f9 serrato, che porta i personaggi ad intrecciare sguardi e gesti con attitudini inquiete e variate, non pi\u00f9 solamente all'insegna della serena e silenziosa contemplazione; la luce inoltre \u00e8 fredda e incidente, distante dalla calda e avvolgente atmosfera dei tonalisti.\nCon l\"'Assunta\" del Duomo di Asolo e il \"Ritratto di giovane con lucerna\", del Kunsthistorisches Museum di Vienna, entrambi del 1506, si concluse l'esperienza trevigiana. Di quest'ultimo si \u00e8 scoperta l'identit\u00e0: si tratta di Broccardo Malchiostro, giovane ecclesiastico, segretario del vescovo Bernardo de' Rossi, come mostrano i fiori di cardo ricamati sulla tenda di broccato, presenti nello stemma dell'effigiato, e dal gioco di parole dato da \"broccato+cardo-Broccardo\". Anche la lucerna che si intravede in alto a destra, posta in un ambiente scuro oltre la tenda, allude alla fallita congiura ordita nel 1503 contro di lui e il vescovo de' Rossi.\nTra le Marche e Roma.\nAcquistata in cos\u00ec pochi anni una notevole fama, il pittore \u00e8 invitato nel 1506 nelle Marche dai domenicani di Recanati, con i quali mantenne ottimi rapporti per tutta la vita. Nel 1508 termin\u00f2 il grande \"polittico\" per la chiesa di San Domenico, ora conservato nella Pinacoteca comunale. In un'architettura tradizionale inser\u00ec figure monumentali e inquiete, immerse in una penombra percorsa da una luce che crea forti contrasti. L'opera chiuse il ciclo giovanile dell'attivit\u00e0 del Lotto, ormai pittore maturo e consapevole dei propri mezzi.\nDopo un breve ritorno a Treviso, nel 1509 si rec\u00f2 a Roma, chiamato da papa Giulio II per partecipare alla decorazione dei suoi appartamenti nei Palazzi Vaticani. Qui lavor\u00f2 a fianco del Sodoma e di Bramantino in opere poi distrutte per far posto alle Stanze di Raffaello.\nL'unica opera riferibile con una certa sicurezza al periodo romano, in particolare il 1509 circa, \u00e8 il \"San Girolamo penitente\", ora a Castel Sant'Angelo, tema gi\u00e0 trattato nel 1506. In questa versione, a contatto con l'ambiente culturale romano, schiar\u00ec la tavolozza, immergendo il santo in un paesaggio meno nordico e pi\u00f9 solare, ma non meno inquietante per il carattere antropomorfo di elementi naturali, quali il tronco nodoso vicino al leone o le radici, in forma di mano artigliata, dell'albero che si abbarbica sopra lo sperone di roccia, dietro il santo.\nL'impatto con la corte pontificia e la grande \"officina\" romana, dove lavorano il marchigiano Bramante, i lombardi Bramantino e Cesare da Sesto, i senesi Sodoma e Domenico Beccafumi, Michelangelo e soprattutto Raffaello con i suoi allievi (a fianco del quale dovrebbe aver lavorato), si pensa sia stato sconvolgente per il talentoso ma schivo Lorenzo. Se da Raffaello prese spunto per arricchire la propria tavolozza di toni caldi e corposi, tutto d'un tratto dovette sentire il peso e le aspettative del Rinascimento romano al suo culmine, che lo indirizzava probabilmente a un rifiuto della sua tradizione formativa veneta per abbracciare l'aulico classicismo allora in voga.\nNel 1510, a costo di sprecare l'occasione di una consacrazione definitiva, lasci\u00f2 infatti Roma precipitosamente, e non vi fece pi\u00f9 ritorno. Solo un anno dopo, un suo conterraneo come Sebastiano del Piombo fece fruttare invece, con tutt'altri risultati, la \"chance\" romana. Lotto invece inizi\u00f2 l'inquieto vagabondare che lo porter\u00e0 in una condizione di emarginazione, tanto provocata che subita.\nA giudicare dalle influenze in opere successive visit\u00f2 Perugia e Firenze, dove ammir\u00f2 alcune opere, tra gli altri, di Perugino e Raffaello, e fin\u00ec poi per tornare nelle Marche, dove \u00e8 documentato per il contratto firmato il 18 ottobre 1511 con la Confraternita del Buon Ges\u00f9 di Jesi per una \"Deposizione\" nella chiesa di San Floriano (ora nella locale Pinacoteca). Si rec\u00f2 poi nuovamente a Recanati, dove dipinse anche la \"Trasfigurazione\" per la chiesa di Santa Maria di Castelnuovo, oggi al Museo Civico, improntata su modelli raffaelleschi a cui per\u00f2 reag\u00ec mostrando repentini scatti espressionistici e schemi compositivi complessi, con figure in pose macchinose. Il trionfante classicismo romano aveva certamente turbato le certezze veneziane e nordiche di Lorenzo senza per\u00f2 convincerlo realmente; sembra che egli lo sperimenti quasi ad avere conferma della sua inefficacia.\nI capolavori di Bergamo (1513-1526).\nNel 1513 Lotto partecip\u00f2 a una sorta di concorso, con altri pittori, venendo scelto dai Domenicani di Bergamo per eseguire una pala d'altare per la loro chiesa. Fu l'inizio di un soggiorno di ben tredici anni nella citt\u00e0 orobica, il momento pi\u00f9 felice e fecondo della sua carriera.\nA quel tempo Bergamo era la citt\u00e0 pi\u00f9 a ovest nei possedimenti della Serenissima e sebbene fosse una realt\u00e0 culturale posta ai margini del dibattito intellettuale dei centri maggiori, qui si incontravano le esperienze lombarde e venete, creando una realt\u00e0 stimolante che Lotto seppe sfruttare appieno. Tent\u00f2 con successo una sintesi tra le correnti, stimolato anche dalla committenza locale, colta ed esigente, e dal contatto con artisti quali Gaudenzio Ferrari e forse anche Correggio.\nLe inquietudini maturate a Roma ed espresse nei dipinti marchigiani si acquietarono, lasciando libero il Lotto di esprimersi in quella che si potrebbe definire un'arte provinciale, liberando questo termine dalle connotazioni negative. Questa scelta potrebbe sembrare perdente di fronte al grande movimento romano, ma corrisponde all'esigenza interiore di esprimere un'arte diversa da quella apprezzata nei centri maggiori. L'artista, stimolato anche dalla committenza locale, tent\u00f2 una sintesi tra la rinnovata arte veneta e la tradizione lombarda, venendo in contatto con l'opera di Gaudenzio Ferrari, dei leonardeschi, dei maestri bresciani (Moretto, Romanino e Savoldo), del Pordenone e forse anche del Correggio, nonch\u00e9 con le incisioni nordiche e forse l'arte di Hans Holbein. In ogni caso, se esistono alcuni punti di contatto con questo o quest'altro artista, la produzione di Lotto a Bergamo si muove su binari essenzialmente autonomi, all'insegna di invenzioni originali ed energiche.\nLa prima prova \u00e8 la grande \"Pala Martinengo\", completata solo nel 1516 (a causa delle drammatiche vicende seguite alla sconfitta di Agnadello fino alla definitiva riconquista veneziana dei territori di terraferma nel 1516), quella commissionata per i Domenicani e che detiene il record di pi\u00f9 grande pala dipinta da Lotto e anche mai eseguita a Bergamo. Il Lotto vi inser\u00ec le figure, contrariamente al solito, verso la fuga di colonne della navata, e non sullo sfondo dell'abside, al limite fra l'ombra e la luce, in una struttura architettonica classica, aperta nella cupola verso il cielo, da dove piove la luce e si affacciano due angeli, forse riecheggiando la Camera degli Sposi di Mantegna.\nIl successo dell'opera spalanc\u00f2 le porte della committenza locale al Lotto, sia pubblica, con numerose pale d'altare, sia privata, con ritratti e opere devozionali. Del 1517 \u00e8 la \"Susanna e i vecchioni\" (ora agli Uffizi) e del 1521 \u00e8 il \"Commiato di Cristo dalla madre\" (Berlino), dove apre ancora l'architettura alla luce di un ampio giardino: le figure monumentali richiamano, nel patetismo espressivo e popolaresco, le statue di Gaudenzio Ferrari nel Sacro Monte di Varallo.\nNella successiva \"Pala di San Bernardino\", del 1521, si liber\u00f2 dell'apparato architettonico, inserendo la scena in aperta campagna con la Madonna e il Bambino in una zona d'ombra data da un tendone scivolante dai gradini del trono, teso da quattro angeli potentemente scorciati, con ai lati alcuni santi a colloquio. Lo sguardo penetrante che l'angelo ai piedi del trono rivolge allo spettatore vuole stabilire un legame, coinvolgerlo in una conversazione a cui tutti possono e sono chiamati a partecipare.\nContemporanea \u00e8 la \"Pala di Santo Spirito\", nell'omonima chiesa bergamasca, e di analogo impianto, anche se con una rappresentazione pi\u00f9 complessa; nel san Giovannino si pu\u00f2 vedere un riferimento a Raffaello, mentre saranno di ispirazione per Correggio gli angeli che fanno corona alla Madonna. Tra il 1519 e il 1522 realizza il Polittico di Ponteranica nella chiesa dei santi Vincenzo e Alessandro.\nL'oratorio Suardi.\nNel 1524 Lotto ricevette dal nobile Giovan Battista Suardi, appartenente a un'importante famiglia bergamasca, la commissione di decorare l'oratorio privato annesso alla villa di famiglia a Trescore Balneario, non lontano da Bergamo.\nLa decorazione, eseguita nel corso dell'estate 1524, comprendeva il soffitto, affrescato con un finto pergolato nel quale giocano dei putti, la controfacciata con \"Storie delle sante Caterina e Maddalena\" e le due pareti laterali con, da una parte, le \"Storie di santa Brigida\" e nell'altra, le \"Storie di santa Barbara\"; nel complesso il programma iconografico \u00e8 la celebrazione della vittoria di Cristo sul male, annunciato dai profeti e dalle sibille, garantita e confermata dalla vita dei santi.\nLa raffigurazione delle \"Storie di santa Brigida\" \u00e8 resa discontinua dall'intrusione, nelle pareti dell'oratorio, dell'ingresso e di due finestre; il Lotto fu costretto cos\u00ec a realizzare tre scene distinte, ognuna delle quali contiene diversi episodi della vita della santa, unite da un finto muro continuo sul quale si aprono dei tondi dai quali si affacciano i profeti e le sibille. Nella scena con \"La vestizione di santa Brigida\", dove \u00e8 ritratta anche la famiglia del committente, la scena principale si svolge davanti a un'abside; sull'altare \u00e8 dipinta una natura morta composta di oggetti sacri - forse un ricordo della \"Messa di Bolsena\" di Raffaello - e il muro sulla destra della chiesa \u00e8 rappresentato in rovina e l'immagine si apre su una veduta di campagna dove appare la scena con l\"'Elemosina di santa Brigida\".\nLe \"Storie di Santa Barbara\", alle spalle di una grande figura di \"Cristo-vite\", con le dita che si prolungano in tralci verso medaglioni entro i quali sono rappresentati santi che respingono gli eretici che, muniti di scala e roncole, tentano di tagliare i tralci della vite; in secondo piano, si inseriscono figure pi\u00f9 piccole lungo una serie di edifici e di squarci paesaggistici, in una serie di minuti e brillanti episodi, sfocianti in una scena di mercato. Lotto cre\u00f2 quindi una storia senza eroi, svolta per aneddoti, e perci\u00f2 prossima alle rappresentazioni del nord Europa, che non pu\u00f2 che essere antiretorica e perci\u00f2 anticlassica, come mostrano anche gli accordi inconsueti dei timbri dei colori, il giallo col viola, il rosa col verde, il bianco col bruno. Anche in questo caso dovette avere un ruolo importante l'esempio del Sacro Monte di Varallo.\nGli intarsi di Santa Maria Maggiore.\nNel 1524 ricevette anche la commissione per un disegno da tradurre in intarsio per il coro di Santa Maria Maggiore. L'opera ebbe successo e l'artista realizz\u00f2, negli anni seguenti, anche dopo la sua partenza, una cinquantina di cartoni destinati ai quattro pannelli grandi della transenna, con altrettanti coperchi protettivi, e agli stalli, pure dotati di coperture.\nIn questo lavoro, ottimamente tradotto dagli intarsi di Giovan Francesco Capoferri, Lotto dimostr\u00f2 tutta la ricchezza semantica del suo linguaggio, di notevole efficacia visiva. Soprattutto i \"coperti\", montati in seguito come veri e propri stalli, sono ricchi di simboli affascinanti, allusivi con una sintesi talvolta spregiudicata, ad episodi biblici. Tali \"imprese geroglifiche\", che Lorenzo disegnava discutendone con gli eruditi bergamaschi del Consorzio della Misericordia, intendevano mostrare le corrispondenze latenti tra i diversi episodi sacri e le teorie esoteriche tratte dal sapere alchemico.\nVerso la fine del soggiorno.\nNel 1525 l'artista esegu\u00ec altri affreschi in piccole chiese, le \"Scene della vita di Maria\" nella chiesa di San Michele al Pozzo Bianco e una frettolosa \"Nativit\u00e0\" a Credaro.\nNel 1526 il suo soggiorno bergamasco volgeva al termine. Sentendosi nel pieno della maturit\u00e0 e sicuro delle proprie capacit\u00e0, Lotto accett\u00f2 commissioni dalle Marche, per poi decidersi a ritentare la strada della capitale, Venezia. Per prepararsi la strada e ingraziarsi ancora una volta i domenicani, in quell'anno dipinse il \"Ritratto del Frate Guardiano del convento di Zanipolo\" (Museo civico, Treviso), e poi torn\u00f2 nella propria citt\u00e0 natale, senza tuttavia interrompere i rapporti con i committenti lombardi, destinati a durare ancora qualche tempo soprattutto riguardo alla fornitura dei disegni per le tarsie. Controversie sul lavoro con i committenti portarono Lotto a non mettere mai pi\u00f9 piede a Bergamo.\nRitorno a Venezia.\nIl 1527 non fu una scelta azzeccata per il rientro a Venezia. In quell'anno infatti lo scenario era sconvolto da gravi fatti, come il Sacco di Roma, che provoc\u00f2 la migrazione di numerosi artisti e intellettuali dalla Citt\u00e0 Eterna alla Laguna, tra cui soprattutto Pietro Aretino e Jacopo Sansovino. Ci\u00f2 diede origine a una fervida fase di iniziative volte a dare alla citt\u00e0 un volto da \"Nuova Roma\", con Tiziano quale indiscusso protagonista e mattatore della scena pittorica.\nInizialmente Lotto dovette comunque preoccuparsi poco della concorrenza, grazie al buon numero di contatti per opere religiose destinate alle valli bergamasche e alle Marche, nonch\u00e9 un discreto numero di richieste per prestigiosi ritratti privati, a cui si aggiunse la rinnovata amicizia col Sansovino.\nTra il 1527 e il 1532 lavor\u00f2 alacremente, con capolavori come il \"Gentiluomo nello studio\" o il \"Ritratto di Andrea Odoni\" e opere religiose che non erano destinate a Venezia ma alla provincia, come il \"Polittico di Ponteranica\" e l\"'Annunciazione di Recanati\", uno dei suoi capolavori pi\u00f9 noti, in cui i protagonisti sono animati da un'umanissima trepidazione.\nPer ottenere una commissione religiosa a Venezia dovette aspettare il 1529, quando la chiesa del Carmine gli richiese un \"San Nicola in gloria\": la critica moderna vi riconosce un capolavoro, ma nell'ambiente dell'epoca la pala venne accolta malissimo. Ludovico Dolce, il biografo di Tiziano, addit\u00f2 l'opera come \"assai notabile esempio di cattivo colorire\", senza percepirne la novit\u00e0 dell'invenzione del paesaggio, un notturno modernissimo ripreso dall'alto, a volo d'uccello. Si posero cos\u00ec le basi per un duro ostracismo.\nIl lavoro comunque non mancava ed accanto ad opere minori per Bergamo e la provincia, erano soprattutto le Marche a richiedergli imponenti tavole.\nFu proprio in questo periodo che scrisse a Venezia il suo primo testamento datato 25 aprile 1531, dove nomin\u00f2 suoi curatori testamentari i governatori dell'Ospedale dei Santi Giovanni e Paolo. La sua premura fu stabilire chi doveva conservare i suoi modelli in gesso e cera, i disegni e gli attrezzi. Vennero da lui indicati tre dei suoi primi allievi: Francesco Bonetti, Pietro Giovanni da Venezia e Giulio Vergani. Ad Alessandro Oliverio i suoi attrezzi rimasti a Bergamo, mentre Bonifacio Veronese avrebbe dovuto ultimare alcuni dei suoi dipinti, lasciando a Girolamo da Santacroce alcuni attrezzi da pittura per i suoi figli. Chiedeva inoltre di essere sepolto con l'abito dei domenicani dopo una funzione funebre estremamente sobria..\nAncora nelle Marche.\nLe Marche gli richiesero continuamente imponenti tavole, come la grandiosa \"Crocifissione\" (1531) di Monte San Giusto, presso Macerata, dove riafferm\u00f2 la sua concezione della rappresentazione popolare del fatto religioso, qui mossa e drammatica fino ad anticipare il Caravaggio. Nel 1532 mand\u00f2 alla \"Confraternita di Santa Lucia\" di Jesi la \"Santa Lucia davanti al giudice\", forse il suo capolavoro, esempio di colorismo brillante e di composizione concitata, con una luce che splende sulla santa e trapassa mutevole sui personaggi, indugiando nei particolari della manica gonfia, di un cappello a terra, della bacchetta impotente del giudice, dei volti variamente mossi dei personaggi.\nDal 1534 al 1539 girovag\u00f2 nella regione, seguendo un itinerario solo in parte ricostruibile a seguito delle opere lasciate: per la nuova sede della \"Confraternita dei Mercanti\" di Recanati, dipinse la cosiddetta \"Annunciazione di Recanati\" nel 1534; per i domenicani di Cingoli invent\u00f2 una complessa e felice \"Madonna del Rosario\", dove alle spalle della Vergine, racchiusi in quindici tondi, raffigur\u00f2 i \"Misteri del Rosario\", mentre tre angioletti, in basso, spargono petali di rose.\nNel 1538 giunse ad Ancona, solo sei anni dopo il colpo di Stato con il quale era stata affossata la repubblica marinara e la citt\u00e0 era passata sotto il dominio diretto della Chiesa; la resistenza era stata soffocata nel sangue ed era ancora vivo il ricordo dei giovani amanti della libert\u00e0 decapitati per ordine del legato pontificio Benedetto Accolti. In questo clima nacque la \"Pala dell'Alabarda\", una sacra conversazione notturna, accorata ed intima, in cui un'alabarda spezzata e capovolta vuole essere un messaggio di speranza per la popolazione ancora sbigottita dai tragici eventi subiti.\nNelle Marche l'arte di Lorenzo Lotto lasci\u00f2 dei seguaci; tra questi i pi\u00f9 importanti sono Giovanni Andrea De Magistris, suo figlio Simone e Durante Nobili, tutti legati al centro di Caldarola, che Lotto frequent\u00f2 nel quarto decennio del Cinquecento.\nIl \"Libro di spese diverse\".\nAd Ancona, il 16 novembre 1538, Lotto inizi\u00f2 a scrivere il \"Libro di spese diverse\", un diario prezioso per capire il suo mondo interiore, ricco di riflessioni che rispecchiano le sue aspirazioni e le sue preoccupazioni; ad esso la critica fa spesso riferimento. Fino alla fine dei suoi giorni Lotto compil\u00f2 questo registro, che venne ritrovato nell'archivio della Santa Casa di Loreto e poi trascritto e pubblicato da Adolfo Venturi nel 1895. Il \"Libro di spese\" \u00e8 un documento straordinario anche per ricostruire le vicende biografiche e il catalogo dell'artista: vi si trovano infatti elencate tutte le opere eseguite dall'artista dal 1540, con importanti informazioni sulle condizioni economiche del pittore.\nRientro e addio a Venezia.\nDopo aver raccolto il successo della pala di Cingoli, Lotto si prepar\u00f2 al rientro a Venezia. Ancora una volta il momento, il 1539, non si rivel\u00f2 azzeccato: agli inizi degli anni quaranta l'arrivo di artisti dall'Italia centrale aveva portato una ventata di manierismo (con Francesco Salviati e Giorgio Vasari), alla quale lo stesso Tiziano si adegu\u00f2.\nLotto invece era sempre pi\u00f9 isolato e dovette subire una serie di umiliazioni: bisognoso di cure, denaro e comprensione, non riuscendo a provvedere a se stesso da solo, si dovette trasferire nella casa di un nipote.\nGli anni tra il 1540 e il 1548 li pass\u00f2 facendo la spola tra Venezia e Treviso, tra notevoli difficolt\u00e0 economiche; \u00e8 il periodo \"pi\u00f9 affannoso della vita raminga di Lorenzo Lotto\". Nel 1542 dipinse per la chiesa dei Santi Giovanni e Paolo l'\"Elemosina di sant'Antonino\", un'opera ancora carica di patetismo popolare e affettuoso realismo, in cui si allontana dalla retorica tizianesca e dalle stilizzazioni raffinate e complesse dei manieristi. Il lavor\u00f2 pass\u00f2 nel silenzio e l'indifferenza generale.\nI ritratti eseguiti in questi anni, come l\"'Anziano gentiluomo con i guanti\" o il \"Gentiluomo trentasettenne\", sono carichi di angoscia esistenziale, con colori smorzati e mesti, mentre le opere religiose, destinate magari a committenti privati, sono caratterizzate da un tono sempre pi\u00f9 marcatamente devozionale.\nSempre nel 1542, in ottobre, prov\u00f2 a trasferirsi a Treviso, dove aveva lavorato in giovent\u00f9, senza per\u00f2 riscuotere successo. Sul suo libro dei conti annot\u00f2 che si spostava per la necessit\u00e0 di condurre una vita pi\u00f9 tranquilla lontano dai numerosi \"disturbi\" della sua sistemazione. Pi\u00f9 che a screzi col nipote, con la cui famiglia viveva, si deve forse pensare alle maldicenze sul suo conto legate alla prolungata residenza presso il parente, che avrebbe dimostrato la sua incapacit\u00e0 di provvedere a s\u00e9 stesso da solo, vivendo a spese di altri. in effetti la sua situazione finanziaria in quegli anni era difficile, tanto da spingerlo a chiedere un prestito a Jacopo Sansovino. Il 17 dicembre 1545 torn\u00f2 quindi a Venezia.\nNel 1546 per di pi\u00f9 si ammal\u00f2 e venne ospitato dal fraterno amico Bartolomeo Carpan, dove lo assiste la \"masareta\" Meniga, alla quale l'artista in seguito rimarr\u00e0 legato da paterno affetto. Nell'anno della malattia dipinse la terza e ultima pala per la sua citt\u00e0 natale: la \"Madonna e santi\" della chiesa di San Giacomo da l'Orio, dai toni stanchi e rassegnati, gli stessi che si ritrovano nel testamento scritto quell'anno: \u00abSe in questo mio testamento non fo menzione de' parenti consanguinei \u00e8 per averne pochi e quelli sono comodi e non haver bisogno di poche cose che mi atrovo, quali me averanno per excusato\u00bb. In tale documento si definiva inoltre, in maniera toccante, come \u00absolo, senza fidel governo et molto inquieto nella mente\u00bb.\nTra il 1546 e il 1554 Lotto cambi\u00f2 residenza almeno sette volte e bench\u00e9 riesca ancora a ottenere commissioni pubbliche, come un dipinto votivo per un palazzo pubblico della Serenissima, i suoi introiti sono magri e gli causano disagi e umiliazioni.\nNel 1547 Pietro Aretino gli sped\u00ec una sarcastica lettera aperta, con la quale vantava la superiorit\u00e0 di Tiziano: \"lo essere superato nel mestiero di dipingere non si accosta punto a non vedersi agguagliare ne l'offizio de la religione. Talch\u00e9 il cielo vi ristorer\u00e0 d'una gloria che passa del mondo la laude\". Da questa si comprende bene la tagliente e per molti versi ingiusta ironia con cui il Lotto veniva trattato a Venezia, soprattutto dagli intellettuali della cerchia di Tiziano. Ad aggravare la situazione, durante il soggiorno veneziano si diffondono su di lui sospetti di luteranesimo, legati al turbamento del suo animo religiosamente inquieto.\nAlle soglie dei settant'anni, l'artista sembr\u00f2 ormai al crollo di ogni speranza e il \"Ritratto di fra' Gregorio Belo\" espresse tutto il senso di solitudine, tormento e angosce interiori del pittore.\nNel 1549, affidandosi al tramite dell'amicizia di vecchia data con Jacopo Sansovino, il pittore decise di vendere tutti suoi averi, tra cui qualche gemma e dei quadri e part\u00ec per le Marche. I dipinti rimasero per\u00f2 invenduti, e l'anno successivo gli vennero spediti ad Ancona.\nRitorno ad Ancona.\nSi diresse quindi ad Ancona, dove aveva gi\u00e0 lavorato nel 1538. Le Marche erano ormai per lui una seconda patria. Questa volta era stato chiamato dai francescani per dipingere l\"'Assunta\" per la chiesa di San Francesco alle Scale; durante l'esecuzione della pala avrebbe alloggiato nel convento dei frati.\nNel frattempo a Venezia l'amico che lo aveva assistito ed ospitato, Bartolomeo Carpan, venne accusato di eresia insieme a suo nipote; fu perci\u00f2 incarcerato e ritrov\u00f2 la libert\u00e0 solo dopo aver abiurato. Il nipote del Carpan riusc\u00ec a fuggire e si rec\u00f2 ad Ancona. Lorenzo Lotto, dimostrando coraggio e indipendenza di giudizio, lo accolse e, nonostante le ristrettezze in cui si trovava, gli don\u00f2 il denaro necessario a proseguire la fuga.\nLa Pala dell'Assunta di Ancona si distacca da quella analoga di Asolo per il senso di smarrimento angosciato che gli apostoli hanno di fronte alla Vergine che svanisce tra le nubi; questo sentimento di timore di fronte al miracolo avvicina l'Assunzione anconitana all'\"Annunciazione di Recanati\".\nQuando il lavoro fu terminato Lotto decise di rimanere ad Ancona e cerc\u00f2 una casa in affitto; nel frattempo, per guadagnare un po' di denaro, decise di vendere i dipinti che aveva con s\u00e9, come gi\u00e0 aveva tentato di fare a Venezia, senza successo. Organizz\u00f2 alla Loggia dei Mercanti un'asta pubblica delle proprie opere, tra cui persino i disegni delle tarsie di Bergamo, da cui non si era mai staccato. Si tratta di un chiaro indizio di ristrettezze economiche: Lotto era ormai sull'orlo del fallimento. L'operazione, dalla quale si aspettava di ricavare 400 ducati, non and\u00f2 affatto bene, e Lotto ne racimol\u00f2 appena 39.\nSi risollev\u00f2 per\u00f2 dalla mancata vendita ottenendo in citt\u00e0 varie commissioni: nel 1551 dipinse per la chiesa ortodossa di Sant'Anna dei Greci tre tavole in stile iconico bizantino inserite nel primo registro dell'iconostasi: la \"Visitazione di Sant'Elisabetta\", la \"Santa Veronica\" e l'\"Angelo che regge la testa di San Giovanni Battista\", opere scomparse (ma non distrutte) a seguito del bombardamento aereo della chiesa durante la seconda guerra mondiale.\nAltre commissioni anconitane furono quelle per la chiesa di Santa Maria Liberatrice (\"Santi Rocco e Sebastiano\"; \"Santi Francesco e Giovanni Battista\") e qualche ritratto, come il \"Balestriere\", ora alla Pinacoteca Capitolina.\nPassando il tempo, il pittore divenne pi\u00f9 stanco e debole, e ricorse sempre pi\u00f9 all'aiuto della sua bottega, in cui lavor\u00f2 dal 1550 al 1553 Durante Nobili da Caldarola, che dopo l'apprendistato diffuse nelle Marche gli stilemi del suo maestro. Vari assistenti si avvicendarono, alcuni validi aiuti, altri purtroppo di basso profilo e scarsa affidabilit\u00e0: uno fu allontanato poich\u00e9 indisciplinato, uno se ne and\u00f2 con una scusa senza fare pi\u00f9 ritorno, un altro scapp\u00f2 con denaro e oggetti del maestro.\nOblato della Santa Casa di Loreto.\nNel 1552 inizi\u00f2 a frequentare la Basilica della Santa Casa di Loreto, dove si trasfer\u00ec definitivamente nel 1554 quando si fece \"oblato\", donando all'istituzione tutti i suoi beni e soprattutto s\u00e9 stesso. Per questo motivo ancor oggi si trova un buon numero di opere di Lotto nel Museo Pontificio della Santa Casa, situato nell'ala occidentale del Palazzo Apostolico di Loreto.\nA Loreto avvenne il contatto tra il pittore Simone De Magistris e il Lotto, breve ma foriero di conseguenze artistiche. Era stato Durante Nobili a condurre il conterraneo De Magistris dal suo maestro.\nLe ultime tele, dipinte quando il maestro \u00e8 malato e stanco, ma probabilmente sereno, mostrano una mano tremante e una cromia cupa.\nLa \"Presentazione al Tempio\" \u00e8 considerata dalla critica moderna il suo testamento spirituale. Priva come sempre di ogni retorica ma ricca di una composta e penetrante commozione, \u00e8 la sua ultima tela: in alto a destra, vi fa capolino una figura di vecchio dalla lunga barba bianca, nella quale si \u00e8 voluto riconoscere il pittore nel suo estremo saluto.\nL'ultima notizia che abbiamo di Lorenzo Lotto \u00e8 che nel 1556 inviava quattro scudi d'oro al suo amico Bartolomeo Carpan perch\u00e9 li consegnasse alla \"masareta\" Meniga, che un giorno lo aveva assistito amorevolmente e che ora stava per sposarsi. Entro il luglio 1557 mor\u00ec, nel pi\u00f9 assoluto silenzio: non si hanno notizie nemmeno delle esequie.\nIl ritrattista.\nLorenzo Lotto fu un grandissimo ritrattista perch\u00e9 consider\u00f2 sempre ogni individuo non il protagonista di una storia, ma una persona qualunque, fra le tante:\nLa questione religiosa.\nLorenzo Lotto visse e lavor\u00f2 in un contesto storico che vede l'affermarsi e il diffondersi della Riforma protestante e la nascita della conseguente Controriforma cattolica.\nIn particolare modo, i contrasti religiosi sono particolarmente acuti a Venezia, citt\u00e0 natale del pittore in cui egli vivr\u00e0 in maniera discontinua tra 1525 e 1549.\nProprio in quegli anni, assistiamo allo scontro ideologico e politico tra la Serenissima e il papato sulla questione religiosa.\nLa Repubblica veneziana ha infatti una tradizionale autonomia per quanto riguarda la sua identit\u00e0 religiosa, data dal retaggio ideologico tardo medioevale che attribuiva al doge poteri di Principe della Repubblica e Principe della Chiesa, ed era in conflitto storico con lo Stato pontificio (vedi ad esempio le recenti Guerre d'Italia e la sconfitta di Agnadello).\nInoltre i rapporti commerciali con le citt\u00e0 tedesche, la presenza di molti stranieri in citt\u00e0 e la mentalit\u00e0 aperta dei suoi abitanti, abituati a ogni genere di costumi e usanze, la rendeva particolarmente permeabile alle nuove idee allora in corso di diffusione.\nNon bisogna infine dimenticare il ruolo centrale delle stamperie veneziane, che permisero la diffusione di testi e libri eterodossi.\n\u00c8 a Venezia infatti che compare una prima traduzione in italiano di una silloge di scritti luterani (nel 1525, proprio l'anno di arrivo di Lotto), che viene stampata la Bibbia in volgare di Antonio Brucioli (da Gian Maria Giunti, amico di Lotto, il quale forse collabor\u00f2 alle incisioni del frontespizio) e numerosi altri libri non in linea con l'ortodossia cattolica.\n\u00c8 a Venezia che predicano Frate Galateo, l'Ochino, fra Agostino (tutti condannati dall'Inquisizione). La citt\u00e0 inoltre si ribella al potere supremo papale imponendo la presenza di Tre Savi Laici ai processi inquisitori (1547).\nDato il contesto storico, \u00e8 possibile che Lotto non fosse minimamente sfiorato dalla disputa religiosa?\nPer rispondere bisogna considerare anche che negli anni '40 l'Inquisizione apr\u00ec una serie di processi a carico di vari gioiellieri e commercianti di pietre di via Rialto, a Venezia, accusati di essere eretici. Tra questi troviamo vari amici o conoscenti del Lotto: Bartolomeo Carpan, nominato nel suo testamento e i fratelli Antonio e Vittore, Caravia (che frequentava la casa del Carpan come Lotto), Giovan Battista Ferrari.\nIl nipote del Lotto, Mario d'Arman, che lo ospit\u00f2 in casa sua dal '40 al '42, fu inquisito e assolto tra 1559 e 1560. Sul suo Libro delle spese, Lotto scrive che ha dipinto \u201cdoi quadretti del retrato de Martin Luter et suo moier\u201d per \u201cmisser Mario\u201d nel 1540.\nVisti i documenti \u00e8 chiaro che tra gli anni '20 e '40 Lotto fu vicino o frequent\u00f2 ambienti interessati al pensiero luterano e quindi considerati eretici, ma in che misura egli vi ader\u00ec (visto anche che ben poco traspare dalle sue opere) non ci \u00e8 dato sapere."}
{"id": "76260", "revid": "228587", "url": "https://it.wikipedia.org/wiki?curid=76260", "title": "Pieve (disambigua)", "text": ""}
{"id": "76261", "revid": "599013", "url": "https://it.wikipedia.org/wiki?curid=76261", "title": "Pignataro", "text": ""}
{"id": "76262", "revid": "964", "url": "https://it.wikipedia.org/wiki?curid=76262", "title": "Pino (disambigua)", "text": ""}
{"id": "76263", "revid": "599013", "url": "https://it.wikipedia.org/wiki?curid=76263", "title": "Piobesi", "text": ""}
{"id": "76264", "revid": "287204", "url": "https://it.wikipedia.org/wiki?curid=76264", "title": "Piombino (disambigua)", "text": ""}
{"id": "76265", "revid": "36426", "url": "https://it.wikipedia.org/wiki?curid=76265", "title": "Poggio", "text": "Poggio, dal latino \"podium\", indica in italiano un rialzo o una piccola altura. "}
{"id": "76266", "revid": "1812835", "url": "https://it.wikipedia.org/wiki?curid=76266", "title": "Energia da fusione", "text": "Con il termine energia da fusione si definisce l'energia, in forma utilizzabile (usualmente sotto forma di energia elettrica), ottenuta da una reazione di fusione nucleare.\nIl termine \u00e8 di norma utilizzato per indicare una reazione di fusione nucleare ottenuta artificialmente e in maniera controllata. Sono per\u00f2 molte le fonti di energia che utilizzano indirettamente la fusione nucleare che avviene nel Sole, che, come tutte le stelle, costituisce un reattore nucleare naturale. L'energia prodotta dal processo di fusione che avviene nel suo nucleo pu\u00f2 essere raccolta sulla terra tramite moduli fotovoltaici o con conversione diretta della radiazione solare in calore con il cosiddetto solare termodinamico. La stessa energia permette l'evaporazione delle acque marine e la formazione di nubi.\nAttualmente sono in corso molti esperimenti sulla fusione nucleare, ma non \u00e8 ancora stato realizzato nessun sistema in grado di generare e sfruttare l'energia di fusione in modo vantaggioso e sicuro.\nConcetti di base.\nIn una reazione di fusione nucleare, due nuclei atomici vengono forzati a combinarsi tra loro per formare un solo nucleo.\nQuesta richiede una grande quantit\u00e0 di energia, di poco inferiore alla somma della masse iniziali dei due nuclei di partenza.\nDurante la fusione nucleare, questa differenza di massa si trasforma in energia, seguendo la famosa equivalenza tra massa ed energia definita da Einstein: \"E=mc\u00b2\" (dove \"E\" \u00e8 l'energia, \"m\" la massa e \"c\" la velocit\u00e0 della luce nel vuoto).\nI nuclei di atomi pi\u00f9 leggeri possono essere fusi tra loro con maggiore facilit\u00e0 (minore \u00e8 infatti la repulsione elettromagnetica che \u00e8 necessario vincere durante l'avvicinamento). Per questa ragione l'idrogeno, il pi\u00f9 diffuso elemento dell'universo, \u00e8 considerato il miglior combustibile nucleare.\nL'energia che \u00e8 possibile ottenere dalla fusione di due isotopi dell'idrogeno come il deuterio e trizio \u00e8 sensibilmente maggiore rispetto all'energia richiesta per avviare il processo di fusione. Anche per questo motivo la fusione di deuterio e trizio \u00e8 attualmente al centro di molte ricerche sulla fusione controllata. Questa non \u00e8 comunque l'unica fusione che \u00e8 possibile (almeno in linea teorica) ottenere in ambiente controllato.\nAlcune possibili fusioni attualmente in esame permetterebbero persino di evitare l'emissione di neutroni durante il processo di fusione (\"combustibili aneutronici\"). Un flusso di neutroni prodotto dalla fusione potrebbe portare all'inquinamento radioattivo delle componenti del reattore, come gi\u00e0 avviene per i reattori che sfruttano il processo di fissione nucleare.\nIl primo passo per la ricerca in questo settore prevede comunque la costruzione di un reattore nucleare in grado di generare fusione controllata di deuterio e trizio.\nUtilizzo commerciale dei reattori a fusione.\nLa fusione nucleare \u00e8 vista da molti come la soluzione a lungo termine dei problemi energetici della Terra.\nAlcuni dei vantaggi derivanti dall'uso di questa tecnologia sono:\nUno dei dubbi non ancora risolti \u00e8 se la produzione di energia attraverso la fusione nucleare sia economicamente competitiva rispetto ad altri sistemi. Questo perch\u00e9 a fronte di un combustibile (l'idrogeno) estremamente diffuso e disponibile, gli investimenti per costruire un ipotetico reattore a fusione e gli impianti di produzione del combustibile (sia D-T che D-D) sono stimati essere molto elevati. \u00c8 anche vero che nel caso dei combustibili fossili ai puri costi economici vanno sommati \u201ccosti\u201d di altro genere, come le tensioni internazionali, le guerre derivanti dal controllo delle fonti di combustibile o l'impatto ambientale.\nProgetti.\nSfortunatamente, malgrado l'ottimismo generatosi negli anni cinquanta con la previsione di vedere realizzati nell'arco di pochi anni i primi reattori, esistono tuttora notevoli barriere tra le conoscenze scientifiche e le capacit\u00e0 tecnologiche, barriere che mettono in dubbio la possibilit\u00e0 pratica di sfruttare questa forma di energia, ma malgrado le notevoli difficolt\u00e0 le ricerche continuano.\nUn grosso problema non risolto \u00e8 quello di trovare un materiale in grado di resistere all'intenso flusso di neutroni che si genera nella reazione di fusione, flusso stimato essere 100 volte maggiore di quello prodotto dai reattori a fissione tipo PWR. Lo studio di tali materiali \u00e8 attualmente (2005) ancora nelle sue fasi iniziali.\nQuesta situazione ha fatto s\u00ec che intorno agli anni novanta si sia dato molto risalto ad alcune notizie riguardanti la possibilit\u00e0 di ottenere la fusione nucleare a basse temperature, la cosiddetta fusione fredda. Ulteriori ricerche condotte da numerose universit\u00e0, anche italiane, non hanno per\u00f2 portato n\u00e9 a risultati definitivi, n\u00e9 a previsioni consistenti di utilizzi concreti.\nL'Unione europea si \u00e8 aggiudicata la realizzazione del progetto ITER per sviluppare il primo reattore a fusione funzionante. La Francia ha battuto il Giappone nella corsa per aggiudicarsi il sito di realizzazione, sostenuta dalla Russia, dalla Cina e dalla stessa UE. La sede prescelta sar\u00e0 Cadarache, nel sud del Paese.\nAnche l'Italia sta studiando la possibilit\u00e0 di realizzare un reattore sperimentale a fusione nucleare con confinamento magnetico. Il progetto in questione si chiama IGNITOR ed \u00e8 stato realizzato dall'ENEA; la sua costruzione non \u00e8 ancora cominciata.\nNel settembre 2021 l\u2019azienda americana Commonwealth Fusion Systems, di cui l\u2019italiana Eni \u00e8 maggiore azionista, ha realizzato e testato un prototipo in scala 1:1 di un magnete basato su superconduttori HTS (High Temperature Superconductors). L'esperimento ha dimostrato che \u00e8 possibile realizzare una camera di fusione in cui il confinamento del plasma \u00e8 assicurato da magneti superconduttori ad alta temperatura. Questa tipologia di camera di fusione potr\u00e0 consentire la realizzazione di un reattore sperimentale, denominato SPARC, pi\u00f9 piccolo rispetto agli altri prototipi in sviluppo. I dati raccolti da SPARC permetteranno di realizzare ARC, il primo impianto pilota industriale in grado di raggiungere le temperature necessarie per rendere possibile la fusione controllata di deuterio e trizio. Secondo le previsioni di CFS, il reattore SPARC potrebbe entrare in funzione gi\u00e0 nel 2025."}
{"id": "76267", "revid": "438678", "url": "https://it.wikipedia.org/wiki?curid=76267", "title": "Ponte (disambigua)", "text": ""}
{"id": "76269", "revid": "1272592", "url": "https://it.wikipedia.org/wiki?curid=76269", "title": "Ponti", "text": ""}
{"id": "76271", "revid": "287204", "url": "https://it.wikipedia.org/wiki?curid=76271", "title": "Ponzano", "text": ""}
{"id": "76273", "revid": "1494169", "url": "https://it.wikipedia.org/wiki?curid=76273", "title": "Portico (disambigua)", "text": ""}
{"id": "76275", "revid": "228587", "url": "https://it.wikipedia.org/wiki?curid=76275", "title": "Posta (disambigua)", "text": ""}
{"id": "76279", "revid": "228587", "url": "https://it.wikipedia.org/wiki?curid=76279", "title": "Pozzuolo", "text": ""}
{"id": "76280", "revid": "228587", "url": "https://it.wikipedia.org/wiki?curid=76280", "title": "Prata", "text": ""}
{"id": "76281", "revid": "287204", "url": "https://it.wikipedia.org/wiki?curid=76281", "title": "Prato", "text": ""}
{"id": "76282", "revid": "1494169", "url": "https://it.wikipedia.org/wiki?curid=76282", "title": "Pratola", "text": ""}
{"id": "76283", "revid": "713168", "url": "https://it.wikipedia.org/wiki?curid=76283", "title": "Prignano", "text": ""}
{"id": "76284", "revid": "1494169", "url": "https://it.wikipedia.org/wiki?curid=76284", "title": "Provaglio", "text": ""}
{"id": "76286", "revid": "599013", "url": "https://it.wikipedia.org/wiki?curid=76286", "title": "Quarna", "text": ""}
{"id": "76287", "revid": "46291", "url": "https://it.wikipedia.org/wiki?curid=76287", "title": "Codiaeum variegatum", "text": "Codiaeum variegatum, nota come croton, \u00e8 una pianta arbustiva appartenente alla famiglia delle Euphorbiaceae, ed originaria della Malaysia e Isole del Pacifico. \u00c8 l'unica coltivata come pianta ornamentale tra le varie specie di arbusti con fogliame persistente del genere \"Codiaeum\".\nNon va confusa con il genere \"Croton\", sempre appartenente alle euforbiacee, nel quale era originariamente compresa.\nHa foglie coriacee, persistenti e lucide, di forma e dimensione diverse, talvolta oblunghe simili a quelle della magnolia, talaltra lineari o lobate a seconda delle numerose variet\u00e0, con colori screziati che variano dal verde al giallo, rosa, rosso, viola, arancio con macchiettature pi\u00f9 o meno regolari, zonate, a volte disposte lungo le nervature dove di solito la colorazione \u00e8 pi\u00f9 intensa. Le foglie apicali giovani sono generalmente di colore verde screziato.\nI fiori monoici sono disposti in grappoli ascellari. \u00c8 una pianta da serra caldo-umida dove raggiunge dimensioni notevoli (oltre il metro); non si adatta bene, invece, a vivere negli appartamenti, dove a stento raggiunge il mezzo metro.\nColtivazione.\nPianta di non facile coltivazione in appartamento, in quanto esige ambienti caldo-umidi a temperatura costante, ben soleggiati, con innaffiature regolari e abbondanti in estate, ma non sulle foglie. Se tenuta in un ambiente troppo secco le foglie progressivamente ingialliscono e cadono; la temperatura non deve mai scendere sotto i 16-18\u00a0\u00b0C, pena l'afflosciamento e la caduta delle foglie.\nRichiede terriccio di bosco o di foglie con sfagno con un buon drenaggio, non eccessivamente fertile per non limitare la fioritura. Si rinvasa o rinterra in primavera, anche se si consiglia di sostituire frequentemente le piante per i problemi visti precedentemente.\nEssendo una pianta a rapido accrescimento va concimata spesso durante il periodo di crescita vale a dire in primavera-estate.\nLa moltiplicazione avviene in primavera per talea o margotta in serra calda, utilizzando piante ottenute con la semina in serra, facendo attenzione al lattice biancastro che fuoriesce dai tagli, in quanto pu\u00f2 causare reazione allergiche con rash cutanei per contatto; se ingerito causa nausea, vomito e diarrea in persone sensibili al principio attivo presente (il forbolo, un estere diterpenoide).\nAvversit\u00e0.\nIl croton \u00e8 una pianta molto delicata. Teme il freddo, le correnti d'aria, un ambiente troppo secco, rispondendo con la progressiva e irreversibile perdita del fogliame.\nL'eccesso di ristagno idrico provoca il marciume radicale per attacchi fungini.\nIl croton viene anche frequentemente attaccato da acari, afidi e cocciniglie; in India sono stati segnalati attacchi da parte dei coleotteri Cerambicidi \"Xylotrechus smei\" e \"Xylotrechus subscutellatus\"."}
{"id": "76289", "revid": "125960063", "url": "https://it.wikipedia.org/wiki?curid=76289", "title": "Acido citrico", "text": "L'acido citrico \u00e8 una sostanza solida, incolore, un acido tricarbossilico di Br\u00f8nsted-Lowry, con formula bruta C6H8O7, solubile in acqua in un ampio intervallo di pH.\nSebbene l\u2019acido citrico sia uno degli acidi pi\u00f9 diffusi negli organismi vegetali ed un prodotto metabolico degli organismi aerobici, quando \u00e8 solido oppure in soluzione concentrata deve essere maneggiato con cautela. Si trova in tracce nella frutta, soprattutto del genere \"Citrus\": il succo di limone ne pu\u00f2 contenere sino al 3-4% e l'arancia l'1%. \u00c8 presente anche nei legni, nei funghi, nel tabacco, nel vino e persino nel latte.\nOgni anno vengono prodotti pi\u00f9 di un milione di tonnellate di acido citrico. \u00c8 ampiamente utilizzato come anticalcare, acidificante, acido per il restauro e chelante.\nI derivati dell'acido citrico vengono chiamati citrati, che comprendono sia i sali e gli esteri sia l'anione poliatomico in soluzione. Un esempio di citrato \u00e8 il citrato di sodio, un esempio di estere \u00e8 il trietilcitrato. \u00c8 presente in piccola quantit\u00e0 anche in bevande zuccherate.\nBiosintesi e produzione industriale.\nL'acido citrico si pu\u00f2 trovare in una grande variet\u00e0 di frutta e verdura, in particolare negli agrumi. I limoni e il lime hanno concentrazioni particolarmente elevate dell'acido, che pu\u00f2 costituire fino al 3% del peso secco. Le concentrazioni di acido citrico negli agrumi vanno da 0,005 mol\\L nelle arance e pompelmi a 0,30 mol/L nei limoni e lime. All'interno delle specie, questi valori variano a seconda del cultivar e dell'ambiente in cui il frutto viene coltivato. \nNel 1784 Carl Wilhelm Scheele, isol\u00f2 per la prima volta l'acido citrico dal succo di limone per cristallizzazione. La produzione di acido citrico su scala industriale \u00e8 invece iniziata nel 1890, in Italia, dove si ricavava dal succo di limone (\"Citrus \u00d7 limon\"), attraverso un complesso processo con soluzione di ammoniaca, cloruro di calcio e acido solforico. Nel 1893, Carl Whemer scopr\u00ec che la muffa \"Penicillium,\" poteva produrre acido citrico dallo zucchero. Tuttavia, la produzione microbica di acido citrico non divenne industrialmente importante fino a quando a causa della prima guerra mondiale non si interruppero le esportazioni di agrumi dall'Italia.\nNel 1917, il chimico americano James Currie scopr\u00ec che alcuni ceppi di \"Aspergillus niger\" potevano produrre efficientemente l'acido citrico. La societ\u00e0 farmaceutica Pfizer inizi\u00f2 la produzione a livello industriale usando questa tecnica due anni dopo, seguita da Citrique Belge nel 1929. \nAnche oggi l'acido citrico viene prodotto attraverso fermentazioni su scala industriale utilizzando funghi (come l'Aspergillus niger) o lieviti in bioreattori ad ambiente a basso pH (acidulato) e bassa concentrazione di ferro; a tale scopo si utilizzano chelanti degli ioni ferro come l'EDTA. In questo modo il ciclo di Krebs viene interrotto all'acido citrico che pu\u00f2 essere estratto dalla cellula e purificato.\nNel 2007, la produzione annuale mondiale dell'acido citrico era di circa 1.600.000 tonnellate. Pi\u00f9 del 50% di questo volume \u00e8 stato prodotto in Cina. La met\u00e0 \u00e8 stata utilizzata come igienizzante e disincrostante, circa il 20/25% per le correzioni di pH in preparazioni chimiche. Il restante 20/25% trova impiego in prodotti farmaceutici e nell'industria chimica.\nPropriet\u00e0 chimiche.\nL'acido citrico \u00e8 un acido carbossilico, triprotico, con pKa 3,13, 4,76 e 6,34. Pu\u00f2 esistere in forma anidra (senza acqua), o monoidrato. La forma anidra cristallizza dall'acqua calda, mentre il monoidrato si forma quando l'acido citrico viene cristallizzato dall'acqua fredda. Il monoidrato pu\u00f2 essere convertito in forma anidra a circa 78\u00a0\u00b0C. Allo stato anidro l'acido citrico \u00e8 in forma di cristalli rombici, molto solubili in acqua.\nI tre gruppi carbossilici (-COOH) si ionizzano progressivamente passando progressivamente da un pH moderatamente acido a un pH vicino alla neutralit\u00e0, fino a un pH nettamente basico. La forchetta \u00e8 pertanto ampia.\nLo ione citrato forma complessi con cationi metallici, compresi quelli alcalini. I complessi chelati formati da tutti e tre i gruppi carbossilato, hanno anelli con 7 e 8 membri, e risultano meno stabili rispetto agli anelli di chelati pi\u00f9 piccoli.\nBiochimica.\nL'acido citrico \u00e8 un importante prodotto intermedio nel catabolismo dei carboidrati, una via metabolica fondamentale per gli esseri viventi aerobici, sia piante, che batteri e animali, incluso l'uomo. Il relativo processo biochimico prende il nome di ciclo di Krebs. Durante questa serie di reazioni metaboliche, la citrato sintasi catalizza la condensazione dell'ossalacetato con l'acetil CoA per formare il citrato. Il citrato agisce come substrato dell'aconitasi e viene convertito in acido aconitico. Il ciclo termina con la rigenerazione dell'ossalacetato. Negli organismi superiori due terzi dell'energia derivata dal cibo viene prodotta con questo sistema. Il citrato pu\u00f2 essere trasportato fuori dai mitocondri, nel citoplasma, per essere usato per la sintesi degli acidi grassi e dell'ossalacetato. L'acido citrico \u00e8 anche un componente importante delle ossa: circa 1/6 della superficie dei cristalli di apatite ossea \u00e8 coperta da molecole di citrato, che hanno un effetto stabilizzante.\nFunzioni e applicazioni.\nCosmetici e detergenti.\nL'acido citrico ha la propriet\u00e0 di ridurre la durezza dell'acqua, e per la sua azione anticalcare viene utilizzato in ammorbidenti eco-sostenibili per il lavaggio in lavatrice e come disincrostante per le tubazioni. In cosmesi pu\u00f2 essere utilizzato come correttore di pH.\nPer le sue capacit\u00e0 disincrostanti e corrosive \u00e8 ampiamente utilizzato in prodotti per la pulizia di ambienti industriali professionali.\nAlimenti, bevande e limone.\nPoich\u00e9 \u00e8 uno degli acidi commestibili pi\u00f9 forti, l'acido citrico \u00e8 utilizzato come aroma e un conservante nei cibi e nelle bevande, specialmente nelle bibite e nelle caramelle. Nell'industria alimentare \u00e8 usato, con la denominazione E330, come acidulante e per correggere il pH di coloranti basici, come emulsionante, ad esempio nei gelati, come sostituto del succo di limone oppure per evitare la precipitazione dello zucchero nel caramello. \u00c8 molto usato anche in bibite, prodotti di confetteria, gelatine, marmellate, birre, conserve di pomodori pelati e, congiuntamente al sodio bicarbonato, in preparazioni effervescenti. L'acido citrico ha 247 kcal per ogni 100 g.\nFarmacologia.\nIn campo farmacologico viene usato come anticoagulante nella conservazione del sangue estratto e come conservante in preparati farmaceutici (medicinali). I sali di citrato dei metalli sono usati per fornire i minerali in forma biologicamente pi\u00f9 disponibile in molti integratori alimentari. \nSicurezza.\n\u00c8 irritante per contatto con la pelle e gli occhi per cui va utilizzato abbigliamento protettivo quando si manipola. Un consumo eccessivo pu\u00f2 intaccare lo smalto dentale."}
{"id": "76290", "revid": "45927", "url": "https://it.wikipedia.org/wiki?curid=76290", "title": "Quarto al mare", "text": ""}
{"id": "76291", "revid": "287204", "url": "https://it.wikipedia.org/wiki?curid=76291", "title": "Quinto", "text": ""}
{"id": "76293", "revid": "174919", "url": "https://it.wikipedia.org/wiki?curid=76293", "title": "Acuzio", "text": "Origine e diffusione.\nNome di scarsissima diffusione in Italia, derivato dal latino \"Acutius\", dall'etimologia non del tutto certa; potrebbe essere basato sull'aggettivo \"acutus\" (\"acuto\", \"aguzzo\"), oppure essere una variante di Aconzio, nome classico tratto dal greco \u03b1\u03ba\u03bf\u03bd\u03c4\u03b9\u03bf\u03c2 (\"akontios\", \"giavellotto\").\nOnomastico.\nL'onomastico ricorre il 18 ottobre in memoria di sant'Acuzio, martire a Pozzuoli nel IV secolo sotto Diocleziano, assieme ai santi Desiderio, Eutiche, Festo, Gennaro, Procolo e Sossio, i sette cosiddetti \"martiri puteolani\"."}
{"id": "76294", "revid": "767487", "url": "https://it.wikipedia.org/wiki?curid=76294", "title": "Aciscolo", "text": "Origine e diffusione.\nQuesto nome, che riprende quello di un santo martire a Cordova, \u00e8 rarissimo in Italia, mentre ha avuto pi\u00f9 fortuna nella penisola iberica, godendo di particolare diffusione in Catalogna.\nAlcune fonti lo dicono di ignota origine greca; altre lo riconducono invece a vari termini latini, quali \"acies\" (\"punta\", \"lama affilata\"), \"acisculum\" (\"martelletto da cavapietre\") o \"ascia\" (\"ascia\", come diminutivo).\nOnomastico.\nL'onomastico si pu\u00f2 festeggiare il 17 novembre in ricordo di sant'Aciscolo, martire a Cordova con la sorella Vittoria sotto Diocleziano; il 10 novembre ricorre inoltre la memoria del beato Acisclo Pi\u00f1a Piazuelo, religioso dei fatebenefratelli e martire a Barcellona."}
{"id": "76296", "revid": "287204", "url": "https://it.wikipedia.org/wiki?curid=76296", "title": "Nervi", "text": ""}
{"id": "76301", "revid": "254401", "url": "https://it.wikipedia.org/wiki?curid=76301", "title": "Quinto al Mare", "text": "Quinto al Mare (anche abbreviato in Quinto) \u00e8 un quartiere residenziale di 8.308 abitanti del comune di Genova, compreso nel Municipio IX Levante. Un tempo comune autonomo, nel 1926 venne aggregato alla Grande Genova.\nSituato nella parte orientale della citt\u00e0, subito dopo Quarto dei Mille (da dove part\u00ec la notte fra il 5 e il 6 maggio 1860 la spedizione dei Mille guidata da Giuseppe Garibaldi), il quartiere \u00e8 stretto tra il mare e le ultime pendici del monte Fasce che prendono il nome di monte Moro.\nConfina con Nervi, un tempo localit\u00e0 di villeggiatura per il suo clima particolarmente mite e confine naturale del vicino comune di Bogliasco a levante, e con Quarto dei Mille a ponente.\nQuinto al Mare \u00e8 sede di alcuni fra i pi\u00f9 rinomati stabilimenti balneari cittadini e di alcuni locali caratteristici in cui \u00e8 possibile gustare le specialit\u00e0 della cucina ligure \nGeografica fisica.\nSi estende ai piedi delle pendici del monte Fasce e del monte Moro. Da questi scendono i torrenti detti Rio Bagnara, che sfocia nella omonima spiaggia, e Rio San Pietro, che prende il nome dalla parrocchiale. Le vallette a monte sono attraversate dai viadotti dell'autostrada A12.\nStoria.\nLa localit\u00e0 deve il nome alla collocazione al quinto miglio da Genova lungo la via medioevale, chiamata oggi \"via Antica Romana\", che portava verso la riviera di levante e la Toscana, che attraversa il quartiere poco pi\u00f9 a monte rispetto alla strada statale 1 Via Aurelia.\nNel 1033 il paese ottenne lo \"status\" di comune. Inserito nei territori della Repubblica di Genova il borgo di Quinto fu sottoposto alla podesteria del Bisagno e, nel 1606, nel successivo capitaneato.\nLo storico Giustiniani riporta che gli abitanti della zona, pi\u00f9 volte attaccati da incursioni dei saraceni, eressero in loco una fortezza, presso la quale, sul finire del XIV secolo, si scontrarono le fazioni liguri dei Fieschi (appartenenti alla corrente dei guelfi) e degli Adorno (che appartenevano ai ghibellini). La battaglia si risolse con la vittoria dei Fieschi, che occuparono il fortilizio, uccidendo tutti coloro che vi si trovavano dentro. La costruzione fu smantellata poi in seguito ai bombardamenti su Genova da parte della flotta inglese avvenuti tra il 1746 ed il 1814: al suo posto venne edificata a met\u00e0 Ottocento la Casa dei Capitani.\nIl borgo marinaro, durante l'epoca della Repubblica di Genova, ha dato molti dei suoi abitanti alla flotta genovese che nel 1700 imperversava sui mari. Soltanto con il XIX secolo si trasform\u00f2 in centro armatoriale per la costruzione di velieri mercantili da navigazione costiera. Fu quindi, da quel momento in poi, patria di marinai, alcuni dei quali divenuti famosi, come il \"Capitano Allegro\", conosciuto con il soprannome di \"Corsaro Allegro\".\nIl quartiere - sorto alle pendici del monte Moro come borgo di pescatori - rivendica i natali di Cristoforo Colombo, anche se le fonti riguardo alla sua nascita sono incerte e spesso contraddittorie. Si parla di una villa nella zona a monte dell'attuale corso Europa, in localit\u00e0 Terra Rossa, alle pendici del monte Moro, in cui avrebbero abitato i familiari di Cristoforo Colombo. Il navigatore \u00e8 rappresentato in un affresco nella locale chiesa di San Pietro, sulla via Antica Romana di Quinto. La chiesa parrocchiale fu, all'inizio dell'Ottocento, sede iniziale dell'attivit\u00e0 di santa Paola Frassinetti, a cui \u00e8 intitolata la piazza su cui prospetta il campanile e il fianco meridionale di essa.\nCon gli avventi napoleonici di fine settecento, e la conseguente caduta della repubblica genovese in favore della Repubblica Ligure, la costituita municipalit\u00e0 di Quinto al Mare fu inglobata nel dipartimento del Bisagno (1797) con capoluogo San Martino d'Albaro; l'anno successivo fu inserita nel VI cantone di Nervi della giurisdizione del Bisagno e ancora inserita, dal 1803, nel V cantone di San Martino d'Albaro nella I giurisdizione del Centro. Annesso al Primo Impero francese, dal 13 giugno 1805 al 1814 fu inserito nel Dipartimento di Genova. Con la caduta di Napoleone Bonaparte il congresso di Vienna del 1814 inser\u00ec il territorio ligure tra i possedimenti del Regno di Sardegna. A partire dal 1861 il comune di Quinto al Mare fu parte integrante del neo costituito Regno d'Italia. Dal 1859 al 1926 il territorio fu compreso nel II mandamento di Nervi del circondario di Genova facente parte dell'allora provincia di Genova. Nel 1926 il comune fu soppresso e aggregato nella Grande Genova.\nLa costruzione di corso Europa, avvenuta intorno al 1961, modific\u00f2 significativamente l'equilibrio del territorio, inducendo l'edificazione di nuclei abitativi pi\u00f9 a monte culminata poi, fra il 1986 e il 1992, nella costruzione dell'abitato del Colle degli Ometti\nMonumenti e luoghi d'interesse.\nAree naturali.\nNel territorio di Quinto \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali delle delegazioni genovesi di Boccadasse, Sturla, Quarto dei Mille e Nervi, dove \u00e8 segnalato un particolare \"habitat\" formato da praterie di \"posidonia oceanica\" e formazioni coralline. Tra le specie animali sono presenti i pesci: \"cavalluiccio marino\", \"tordo merlo\", \"Parablennius gattoruggine\", \"bavosa cornuta\", \"tordo grigio\", \"tordo musolungo\", \"tordo pavone\".\nInfrastrutture e trasporti.\nFerrovie.\n\u00c8 presente una locale stazione ferroviaria che garantisce collegamenti con il centro della citt\u00e0 e con la riviera di levante. Fino al 1916 tale impianto, denominato semplicemente \"Quinto\" si trovava nella vicina via Gianelli ed era coadiuvato dalle ulteriori due fermate ferroviarie di Giuncate e Via Argiroffo.\nMobilit\u00e0 urbana.\nIl quartiere \u00e8 collegato al centro di Genova grazie alle linee AMT 15 e 17, che percorrono rispettivamente la strada lungomare e corso Europa. \u00c8 in funzione, sempre a cura di AMT, il servizio a chiamata Drinbus"}
{"id": "76305", "revid": "1590", "url": "https://it.wikipedia.org/wiki?curid=76305", "title": "Rpm", "text": ""}
{"id": "76307", "revid": "1522738", "url": "https://it.wikipedia.org/wiki?curid=76307", "title": "USS Enterprise (Star Trek)", "text": "USS \"Enterprise\" \u00e8 un'astronave immaginaria del franchise di \"Star Trek\". Apparsa per la prima volta nella serie televisiva degli anni sessanta con il nome di USS \"Enterprise\" (NCC-1701), in seguito il nome Enterprise \u00e8 stato utilizzato per altre astronavi apparse in altre serie e film del franchise stesso.\nDescrizione.\nLa sigla \"USS\" una volta \u00e8 stata specificata come \"United Space Ship\" sebbene la sua denominazione ufficiale sia \"United Star Ship\". Poich\u00e9 la Flotta Stellare \u00e8 un'entit\u00e0 differente dalle forze armate statunitensi, tutte le somiglianze tra il nome delle astronavi federali e il prefisso delle navi militari degli Stati Uniti (\"United States Ship\") sono da ritenersi accidentali, anche se probabilmente gli autori quando scelsero quel nome lo fecero per ricordare la marina militare statunitense (la quale ha avuto varie navi chiamate USS \"Enterprise\").\nIn onore di \"Star Trek\", il primo Space Shuttle fu effettivamente chiamato \"Enterprise\" dalla NASA. Per ricambiare i tecnici della NASA, una delle astronavi di Star Trek venne chiamata come l'oramai distrutto Space Shuttle \"Columbia\". La nave della marina militare degli Stati Uniti che si vede durante il film \"Rotta verso la Terra\" viene chiamata USS \"Enterprise\" (CVN-65); in realt\u00e0 si trattava della USS Ranger (CV-61), dato che l\"Enterprise\" era in alto mare per esercitazioni durante le riprese del film.\nA legare le varie navi stellari chiamate \"Enterprise\" non \u00e8 solo il nome, ma anche il numero di matricola (NCC-1701), con l'eccezione della prima secondo la cronologia di Star Trek (presente nella serie \"\"), che ha preso la matricola NX-01. Il significato di tale sigla \u00e8 Naval Experimental, (la pronuncia inglese della lettera \"X\" \u00e8 infatti \"ex\"). Il vascello \u00e8 infatti una nave sperimentale in quanto \u00e8 la prima ad avere motori a curvatura 5.\nLe navi stellari Enterprise.\nLe navi stellari col nome di \"Enterprise\" sono apparse in molte serie televisive e film legati a Star Trek. Nella cronologia dell'universo di Star Trek (non corrispondente alla cronologia delle trasmissioni tv e cinematografiche) esse sono:\nI capitani.\nI vari capitani al comando delle varie astronavi (secondo la cronologia dell'universo di Star Trek):"}
{"id": "76308", "revid": "1305772", "url": "https://it.wikipedia.org/wiki?curid=76308", "title": "RPM", "text": ""}
{"id": "76310", "revid": "15756", "url": "https://it.wikipedia.org/wiki?curid=76310", "title": "Ada", "text": "Origine e diffusione.\nQuesto nome riunisce in s\u00e9 due diverse origini. In primo luogo, si tratta di una continuazione del nome germanico \"Ada\", documentato gi\u00e0 piuttosto anticamente assieme al maschile \"Ado\"; al netto di ipotesi che riconducono questi nomi alla voce fanciullesca \"atta\" (\"padre\"), \u00e8 probabile in origine essi fossero ipocoristici di altri nomi comincianti con l'elemento \"adal\" o \"athal\" (\"nobilt\u00e0\"), come ad esempio Adalgisa, Adelaide, Adelinda e Adalberto.\nIn seconda battuta, \"Ada\" \u00e8 anche un nome biblico, portato nell'Antico Testamento sia da una delle mogli di Lamech (Gn), sia da una di quelle di Esa\u00f9 (Gn). In questo caso il nome, che risale all'ebraico \u05e2\u05b8\u05d3\u05b8\u05d4 (\"Ad\u0101h\"), \u00e8 da ricondurre alla radice \"dh\" (\"adornare\"), e \u00e8 interpretabile come \"ornamento\"; anche qui si \u00e8 ipotizzato che possa essere stato una forma abbreviata di \"El'\u00e2d\u00e2h\", \"Dio ha adornato\", \"adornata dal Signore\".\nOltre che in italiano, il nome \u00e8 attestato anche in varie altre lingue, tra cui inglese, tedesco, polacco, ungherese e finlandese (qui anche come \"Aada\"). In Italia il nome \u00e8 documentato nel tardo Medioevo, sostenuto sia dal culto di sant'Ada, sia dalla presenza del corrispettivo francese \"Ade\"; esso si rarific\u00f2 successivamente, tanto da non essere neppure registrato dai repertori onomastici di inizio Ottocento. Torn\u00f2 in voga in seguito, giungendo probabilmente per vie letterarie dal Inghilterra o dalla Germania, sempre attraverso la Francia. Secondo dati pubblicati negli anni 1970, con oltre 140.000 occorrenze il nome era diffuso in tutto il territorio nazionale, ma in percentuale maggiore al Nord e al Centro. In Inghilterra, il nome venne introdotto dai Normanni, dove gi\u00e0 esisteva un nome imparentato inglese antico, \"Ede\"\nA margine, questo nome ha la particolarit\u00e0 di essere palindromo, come pochi altri quali Anna, Otto ed Elle.\nOnomastico.\nL'onomastico ricorre il 4 dicembre in ricordo di santa Ada, nipote di sant'Engelberto, suora nel monastero di Santa Maria a Soissons e poi badessa in quello di San Giuliano a Le Mans nel VII o nel XII secolo. Con la forma maschile si ricorda anche sant'Ado o Adone, arcivescovo di Vienne, commemorato il 16 dicembre."}
{"id": "76311", "revid": "125856673", "url": "https://it.wikipedia.org/wiki?curid=76311", "title": "Massacro di Amritsar", "text": "Massacro di Amritsar o anche massacro di Jalianwala Bagh \u00e8 il nome che indica un episodio avvenuto il 13 aprile 1919 ad Amritsar, principale citt\u00e0 dello stato indiano del Punjab, allora parte dell'India e quindi dell'Impero britannico.\nIl generale di brigata Reginald Dyer ordin\u00f2 alle sue truppe, in parte britanniche e in parte Gurkha, di aprire il fuoco sulla folla che assisteva a un comizio in un'angusta piazzetta della citt\u00e0, causando, secondo la successiva commissione d'inchiesta, 379 morti e circa 1.200 feriti.\nLa manifestazione venne considerata una provocatoria violazione della legge marziale, instaurata pochi giorni prima a seguito di alcuni atti contro i britannici. Inoltre, Dyer non ritenne di sparare alcun colpo di avvertimento affinch\u00e9 la folla si disperdesse.\nAntefatto.\nIl 18 marzo 1919 nell'intero subcontinente vi furono proteste e manifestazioni di massa guidate dal Partito del Congresso contro il \"Rowlatt Act\", legge che consentiva incarcerazioni arbitrarie di dissidenti senza alcun processo.\nDopo la prima guerra mondiale stava aumentando l'insoddisfazione fra gli indiani. Questi avevano partecipato al conflitto senza per\u00f2 trarre alcun vantaggio dai loro sacrifici, sottostando a uno stato meno liberale di quello di altri \"dominion\" come Canada e Australia. Inoltre l'accelerazione produttiva in periodo di guerra aveva portato in India una pesante crisi economica che l'impero britannico sembrava non prendere molto in considerazione.\nMentre nei giorni precedenti i membri istruiti della classe media del Congresso mettevano in pratica il metodo di protesta pacifico della lotta non-violenta propugnata da Mohandas Gandhi, chiamato \"satyagraha\", molti dei manifestanti per\u00f2 non lo seguirono portando successivamente Gandhi a sospendere il movimento il 18 aprile 1919. Da ci\u00f2 Gandhi dedusse tanto l'enorme seguito che suscitava nella popolazione indiana quanto la necessit\u00e0 per\u00f2 di creare un partito rivoluzionario panindiano pi\u00f9 solido e meglio organizzato per il futuro.\nInfatti gi\u00e0 dall'inizio delle marce, il 30 marzo o il 6 aprile a seconda delle regioni, ci furono sia enormi mobilitazioni popolari pacifiche quanto esempi di fraternizzazione fra ind\u00f9 e musulmani ma Gandhi (cos\u00ec come le forze dell'ordine inglesi) non avevano ancora i mezzi e l'organizzazione per gestire masse di queste proporzioni che in diversi casi volsero rapidamente in proteste violente, soprattutto nel Punjab a tal punto che il governatore inglese della regione, sir Michael O'Dwyer, dichiar\u00f2 legge marziale il 13 aprile. Il timore diffuso del Governo coloniale indiano era che tali violenze fossero l'inizio di una rivolta generale paragonabile a quella del 1857.\nIl raduno.\nIl 13 aprile, lo stesso giorno della dichiarazione della legge marziale, migliaia di indiani si ritrovarono al Jalianwalla Bagh, nel cuore della citt\u00e0 di Amritsar. L'occasione era la festivit\u00e0 Sikh di Baisakhi in cui \u00e8 tradizione festeggiare l'arrivo della primavera ritrovandosi in comunit\u00e0. Il raduno sfidava l'articolo della legge marziale che proibiva le riunioni di cinque o pi\u00f9 persone in citt\u00e0. Il luogo del ritrovo, il Jalianwala Bagh, era un parco circondato su tutti i lati da mura di mattoni e con una sola stretta apertura per l'accesso e l'uscita.\nIl massacro.\nLe truppe inglesi e i gurkha marciarono sino al parco accompagnati da un mezzo blindato su cui erano montate mitragliatrici, che per\u00f2 rimase fuori dato che non era in grado di passare nello stretto ingresso.\nI soldati erano guidati dal colonnello (generale di brigata \"pro tempore\" in attesa della smobilitazione) e veterano della prima guerra mondiale Reginald Dyer che, senza sparare alcun colpo di avvertimento affinch\u00e9 la folla si disperdesse, ordin\u00f2 ai suoi uomini di aprire il fuoco sulla folla pacifica.\nDato che non esistevano nel parco altre uscite oltre a quella gi\u00e0 ingombrata dai soldati, la gente tent\u00f2 disperatamente di scappare arrampicandosi sui muri e alcuni si gettarono in un pozzo per sfuggire ai proiettili, molti altri morirono calpestati .\nIl tiro di fuoco degli uomini di Dyer (furono sparati quasi un totale di 1.650 proiettil), continu\u00f2 sino all'esaurimento delle munizioni e in pochi minuti vi furono ufficialmente \"almeno 379 morti e oltre 1.200 feriti\"; le truppe si ritirarono senza fornire alcuna assistenza medica ai feriti.\nConseguenze.\nSeguirono due mesi di ferree leggi marziali in tutto il Punjab con violenze e umilianti disposizioni contro gli indiani non appartenenti all'amministrazione.\nL'accaduto, che s'inseriva nelle tensioni provocate in India dal rifiuto britannico di rispettare le promesse di riforme e autonomia fatte nel corso della prima guerra mondiale, port\u00f2 l'opinione pubblica indiana su posizioni pi\u00f9 marcatamente indipendentiste.\nAlcuni, come i dirigenti religiosi sikh di Amritsar, che offrirono una medaglia a Dyer, o la stessa Annie Besant, appoggiarono l'operato di Dyer, temendo l'estendersi all'India di una rivoluzione sociale. Altri invece ritennero giunto il momento di passare a movimenti di massa politici e sindacali per imporre al governo coloniale un reale mutamento di rotta. Per il movimento nazionalista indiano, e per quello gandhiano in particolare, il massacro di Amritsar segn\u00f2 un cruciale punto di svolta.\nDyer venne fatto dimettere dal suo incarico dal tenente generale Sir Havelock Hudson, che gli disse che era stato sollevato dal suo comando. Pi\u00f9 tardi gli fu detto dal comandante in capo dell'India, il generale Sir Charles Monro, di dimettersi ufficialmente. \nL'evento divise anche l'opinione pubblica britannica. Secondo il celebre scrittore Rudyard Kipling Dyer fu \"l'uomo che salv\u00f2 l'India\". Al contrario, Winston Churchill, all'epoca Ministro, durante un dibattito alla Camera dei Comuni dichiar\u00f2 il massacro \"un episodio senza precedenti o paralleli nella storia moderna dell'impero britannico ... un evento straordinario, un evento mostruoso, un evento che si trova in un singolare e sinistro isolamento ... la folla non era n\u00e9 armata n\u00e9 attaccante\".\nDyer venne sottoposto a procedimento disciplinare da una commissione appositamente costituita dal governo britannico in India, comprendente nove giudici dei quali tre indiani. La commissione condann\u00f2 all'unanimit\u00e0 le azioni di Dyer, sebbene i membri indiani abbiano scritto anche un loro rapporto di minoranza. Le conclusioni dell'inchiesta furono le seguenti:\nIl rapporto di minoranza dei membri indiani ha inoltre aggiunto che:\nA seguito di questo verdetto Dyer venne dimissionato dall'esercito britannico e torn\u00f2 in Gran Bretagna senza ricoprire altri incarichi ufficiali fino al giorno della sua morte, il 23 luglio 1927.\nIl giorno successivo al massacro Dyer eman\u00f2 un comunicato ufficiale, il cui stralcio consente di comprendere il punto di vista di un soldato professionista che, unito all'atmosfera di quei giorni, provoc\u00f2 il tragico evento \"...Per me il campo di battaglia di Francia o di Amritsar \u00e8 lo stesso. Sono un militare e andr\u00f2 dritto...\"\nMonumento.\nQuando l'India ottenne l'indipendenza venne costruito nel Bagh un monumento ai caduti a forma di fiamma; sono tuttora visibili sui muri del parco i segni dei proiettili sparati dalle truppe inglesi.\nIl massacro di Amritsar \u00e8 stato rappresentato correttamente nel film \"Gandhi\"."}
{"id": "76315", "revid": "125670388", "url": "https://it.wikipedia.org/wiki?curid=76315", "title": "Festival internazionale del cinema di Berlino", "text": "Il Festival internazionale del cinema di Berlino \u00e8 un festival cinematografico che si svolge ogni anno nel mese di febbraio nella citt\u00e0 di Berlino, per la durata di undici giorni. Noto anche come \"Berlinale\", nome coniato dall'attrice tedesca Tatjana Sais, ha come sede principale il Theater am Potsdamer Platz che nel periodo del festival assume il nome di Berlinale Palast.\nNato nel 1951, il Festival di Berlino \u00e8 stato riconosciuto come festival competitivo dalla FIAPF nel 1956 e con gli anni ha assunto sempre maggior prestigio. Grazie anche a eventi concomitanti come lo European Film Market e il Berlinale Talents, ogni anno attira circa 500.000 visitatori da tutto il mondo e ospita in media oltre 20.000 addetti ai lavori provenienti da 120 nazioni, tra cui 4.000 giornalisti.\nIl premio principale della manifestazione \u00e8 l'Orso d'oro (\"Goldener B\u00e4r\"), assegnato ogni anno al miglior film. Dal 1982 viene conferito anche l'Orso d'oro alla carriera e nel 1986 \u00e8 stata introdotta la Berlinale Kamera, premio onorifico destinato a personalit\u00e0 e istituzioni cinematografiche che nel corso degli anni hanno dato un importante contributo al festival.\nOgni anno vengono proiettati oltre 400 titoli tra lungometraggi, documentari e progetti speciali.\nStoria.\nIl primo Festival di Berlino, fondato da Oscar Martay e diretto da Alfred Bauer, si tenne il 6 giugno 1951 nel cinema Titania-Palast. Il film d'apertura fu \"Rebecca, la prima moglie\" di Alfred Hitchcock, con Joan Fontaine, l'ospite principale del festival. Sei anni dopo la fine della seconda guerra mondiale, Berlino torn\u00f2 sotto i riflettori mondiali grazie all'iniziativa dei soldati statunitensi di stanza nella parte occidentale della citt\u00e0, in gran parte ancora distrutta. Nonostante la ricostruzione in atto, infatti, Berlino era molto lontana e diversa dal vivace centro artistico che era stata negli anni venti, durante i quali il cinema tedesco aveva conosciuto il proprio splendore con la filmografia espressionista.\nProgramma e sezioni.\nIl programma del festival \u00e8 composto attualmente dalle seguenti sezioni:\nConcorso: comprende lungometraggi inediti al di fuori dei Paesi di origine, selezionati dal Direttore del festival e proiettati in lingua originale con sottotitoli in inglese e tedesco. Ai film in concorso vengono assegnati i premi della giuria internazionale.\nBerlinale Shorts: dal 1956 la \"Berlinale\" assegna l'Orso d'oro e l'Orso d'argento anche a cortometraggi nazionali e internazionali inediti al di fuori dei Paesi di origine, in particolare a quelli che dimostrano un approccio innovativo alla produzione cinematografica. I premi sono assegnati da un'apposita giuria dal 2003.\nPanorama: nata nel 1982 come \"Info-Schau\" e rinominata Panorama nel 1986, la sezione include film d'autore, pellicole indipendenti e documentari inediti che trattano soggetti controversi, in particolare legati a tematiche LGBT, con stili estetici non convenzionali.\nForum: fondato alla fine degli anni sessanta come contraltare al concorso, il \"Forum internazionale del giovane cinema\" \u00e8 diventato parte integrante del festival nel 1971 e ogni anno propone film sperimentali e documentari provenienti da tutto il mondo, con particolare attenzione alle opere dei giovani registi, oltre a dibattiti e workshop. La sezione parallela Forum Expanded rappresenta una piattaforma riservata ad arte visiva, teatro, musica e media.\nGeneration: inaugurata nel 1978, la sezione dedicata a bambini e ragazzi \u00e8 attualmente suddivisa in due sotto-sezioni riservate agli adolescenti (Generation 14plus) e ai pi\u00f9 giovani (Generation Kplus). Ai film e cortometraggi in programma sono assegnati premi da apposite giurie e altri riconoscimenti come la migliore opera prima e il miglior documentario.\nPerspektive Deutsches Kino: inaugurata nel 2002, la sezione pone l'attenzione sui registi emergenti e sulle recenti produzioni della scena cinematografica tedesca, in particolare sulle nuove tendenze tematiche e artistiche. I film concorrono per diversi premi tra cui quello al miglior documentario, il Compass Perspektive Award e il Teddy Award.\nBerlinale Special: inaugurata nel 2004, la sezione \u00e8 riservata alle ultime produzioni di grandi registi che concorrono per il premio al miglior documentario, oltre ad opere cinematografiche del passato legate a particolari \"focus\" o argomenti di attualit\u00e0. Dal 2015 la sezione \u00e8 affiancata dalla Berlinale Series, dedicata alle serie televisive.\nEncounters: introdotta nel 2020 con l'obiettivo di supportare nuove prospettive nel cinema e dare pi\u00f9 spazio a diverse forme narrative, la sezione \u00e8 dedicata ad anteprime mondiali di film e documentari di registi indipendenti e innovativi. Un'apposita giuria assegna alle opere di questa sezione i premi per il miglior film, il miglior regista e un premio speciale.\nRetrospettiva: sin dalla prima edizione il festival ha sempre presentato una retrospettiva dedicata a registi, attori o a specifici generi o temi affrontati dal cinema. Dal 1977 \u00e8 organizzata in collaborazione con la Deutsche Kinemathek e dal 2013 includa la sezione Berlinale Classics, con film classici restaurati attraverso tecnologie digitali.\nHomage: inaugurata nel 1977 con un programma dedicato al documentarista tedesco Wilfried Basse, questa sezione \u00e8 stata inclusa in modo regolare nella \"Berlinale\" solo a partire dal 1991. Dal 1993 in poi \u00e8 sempre stata dedicata a uno dei vincitori dell'Orso d'oro alla carriera, tranne nel 2004, 2005 e 2006 in cui non \u00e8 stata presentata.\nDal 2010 il festival celebra inoltre i cosiddetti \"KiezKinos\", i cinema di quartiere di Berlino, con l'evento Berlinale Goes Kiez che prevede la proiezione di una selezione di film inclusi nel programma. In ogni cinema vengono proiettati due film introdotti dai relativi \"film team\", che al termine si intrattengono con il pubblico discutendo la propria opera e raccontando il lavoro di produzione e i dietro le quinte. Inoltre, ogni KiezKino ha come madrina o padrino una personalit\u00e0 di spicco dello \"showbiz\".\nPremi e giurie.\nIl premio principale \u00e8 l'Orso d'oro assegnato al miglior film, una statuetta in bronzo placcata d'oro rappresentante il simbolo della citt\u00e0 presente sullo stemma e sulla bandiera. Oltre ai riconoscimenti onorari, a quelli delle giurie indipendenti e del pubblico, altri premi vengono assegnati alla miglior opera prima, al miglior documentario, al miglior cortometraggio e ai film della sezione giovanile \"Generation\".\nShooting Stars Award.\nLo Shooting Stars Award, introdotto nel 1998 dalla European Film Promotion, \u00e8 assegnato ogni anno a dieci giovani attori europei valutati da una giuria internazionale. I vincitori sono valutati in base alla performance nei film pi\u00f9 recenti ed hanno la possibilit\u00e0 di partecipare a conferenze stampa, servizi fotografici e incontri con direttori di casting, registi e produttori. \nTra gli attori che hanno ricevuto lo Shooting Stars Award figurano Rachel Weisz, Moritz Bleibtreu, Alba Rohrwacher, Daniel Craig, Carey Mulligan, Daniel Br\u00fchl, Alicia Vikander, Alexander Fehling, Jasmine Trinca, Elio Germano, Isabella Ragonese, Luca Marinelli e Matilda De Angelis.\nEuropean Film Market e Berlinale Co-Production Market.\nLo European Film Market (EFM) \u00e8 uno dei principali mercati cinematografici del mondo e nel periodo del Festival di Berlino rappresenta il centro degli affari per gli addetti ai lavori di cinema, televisione, \"home entertainment\" e nuovi media. Ospitato nel Martin-Gropius-Bau di Kreuzberg, ogni anno offre spazi espositivi per produttori cinematografici, acquirenti, finanziatori, agenti di vendita e distributori e organizza numerose proiezioni nei cinema di Potsdamer Platz. Nel 2020 hanno partecipato oltre 11.000 addetti ai lavori da 114 nazioni e sono state proiettate 525 prime visioni.\nTra le iniziative che hanno luogo nel periodo del festival:\nContemporaneamente allo European Film Market, ogni anno il festival ospita per quattro giorni il Berlinale Co-Production Market, una piattaforma per produttori cinematografici e televisivi che possono presentare progetti e trovare partner per coproduzioni internazionali. L'evento si svolge nella Abgeordnetenhaus di Berlino, di fronte a Martin-Gropius-Bau, ed \u00e8 organizzato in collaborazione con il Mitteldeutsche Medienf\u00f6rderung GmbH (MDM), societ\u00e0 per la promozione dei media di Sassonia, Sassonia-Anhalt e Turingia. Nel corso del festival, ai migliori progetti vengono assegnati tre premi: lo Eurimages Co-Production Development Award, il VFF Talent Highlight Award e l'ARTE International Prize.\nBerlinale Talents.\nNel 2003 il Festival di Berlino ha stretto una partnership con il Berlinale Talents (in precedenza Berlinale Talent Campus), una scuola per cineasti emergenti che si svolge contemporaneamente alla manifestazione. Ogni anno il Berlinale Talents riunisce circa 250 candidati da tutto il mondo e rappresentanti tutte le professioni del cinema: sceneggiatori, registi, produttori, direttori della fotografia, attori, montatori, scenografi, compositori, sound designer, distributori e critici cinematografici. \nOspitato negli spazi dello Hebbel am Ufer, nelle immediate vicinanze dello European Film Market, l'evento ha una durata di sei giorni e prevede workshop, tutoraggi, conferenze e tavole rotonde con professionisti dell'industria cinematografica internazionale. Il Berlinale Talents collabora inoltre con l'EFM e con diversi festival cinematografici internazionali come quelli di Beirut, Buenos Aires, Durban, Guadalajara, Sarajevo e Tokyo."}
{"id": "76316", "revid": "339392", "url": "https://it.wikipedia.org/wiki?curid=76316", "title": "Berlinale", "text": ""}
{"id": "76319", "revid": "287204", "url": "https://it.wikipedia.org/wiki?curid=76319", "title": "KKK (disambigua)", "text": ""}
{"id": "76321", "revid": "256896", "url": "https://it.wikipedia.org/wiki?curid=76321", "title": "World Trade Organization", "text": ""}
{"id": "76322", "revid": "125812969", "url": "https://it.wikipedia.org/wiki?curid=76322", "title": "Partito politico", "text": "Un partito politico \u00e8 un'associazione tra persone accomunate da una medesima visione, identit\u00e0, linea o finalit\u00e0 politica di interesse pubblico ovvero relativa a questioni fondamentali circa la gestione dello Stato e della societ\u00e0 o anche solo su temi specifici o particolari. L'attivit\u00e0 del partito politico, volta a operare per l'interesse comune, locale o nazionale, si esplica attraverso lo spazio della vita pubblica con la definizione di un programma o piano politico da perseguire e, nelle attuali democrazie rappresentative, ha per \"ambito prevalente\" quello elettorale.\nDescrizione.\nDefinizioni e funzioni.\nSecondo Max Weber, \u00abper partiti si debbono intendere le associazioni costituite al fine di attribuire ai propri capi una posizione di potenza all'interno di un gruppo sociale e ai propri militanti attivi possibilit\u00e0 per il perseguimento di fini oggettivi e/o per il perseguimento di vantaggi personali\u00bb. Nella definizione del politologo americano Anthony Downs il partito politico \u00e8 \u00abuna compagine di persone che cercano di ottenere il controllo dell'apparato governativo a seguito di regolari elezioni\u00bb. Gli elementi centrali delle definizioni sono dunque:\nI partiti sono mediatori tra lo Stato e i cittadini. I partiti svolgono infatti la funzione di controllo dei governati sui governanti: poich\u00e9 infatti i candidati si presentano all'interno di liste di partito, \u00e8 pi\u00f9 facilmente punibile un'eventuale rottura del patto di fiducia tra il candidato eletto e gli elettori che lo hanno votato (non votando pi\u00f9 il partito di cui fa parte). I partiti strutturano il voto: questo perch\u00e9 i candidati alle elezioni sono prevalentemente membri di un partito, e perch\u00e9 il partito \u00e8 l'entit\u00e0 con cui gli elettori si identificano. Esso svolge una funzione di socializzazione politica, poich\u00e9 attraverso la loro azione i partiti educano gli elettori alla democrazia. Infine, mentre i \"gruppi di interesse\" articolano gli interessi dei cittadini, i \"partiti\" si occupano di aggregare questi interessi.\nSistemi partitici.\nIl sistema partitico \u00e8 l'insieme di partiti legati da una relazione logica. La distinzione classica proposta da Maurice Duverger li divide in sistemi \"monopartitici\", \"bipartitici\", \"multipartitici\".\nSecondo le teorie di Duverger, i sistemi bipartitici sono influenzati dal sistema elettorale maggioritario a un turno e quelli multipartitici dal proporzionale.\nUna teoria contraria a quella di Duverger \u00e8 stata proposta da Giovanni Sartori. Il numero di partiti in un sistema non va calcolato semplicemente in base al numero effettivo di partiti esistenti, ma tramite un \u201cconteggio intelligente\u201d che considera solo i partiti dotati di due potenziali:\nSulla base di questa precisazione, e sull'importanza data al livello di polarizzazione ideologica del sistema partitico, Sartori ha dunque proposto una classificazione pi\u00f9 articolata rispetto a quella di Duverger.\nI sistemi monopartitici. Sono distinti da Sartori in tre tipi:\nI primi due sono anche detti sistemi non competitivi, s'instaurano solo in regimi dittatoriali o totalitari (nel primo caso). Il terzo caso avviene invece anche in contesti democratici e pluralistici.\nI sistemi bipartitici. In questi sistemi non \u00e8 necessario che vi siano solo due partiti, ma che esistano solo due partiti significativi, sulla base dei due potenziali sopra indicati.\nI sistemi multipartitici. Sono distinti da Sartori in tre tipi:\nDemocrazia interna.\nUno dei maggiori problemi dei partiti \u00e8 quello della democrazia interna. Tale principio si realizza in diverse forme e modi, a partire dalla presenza di organi rappresentativi, generalmente assemblee, preposti alla determinazione della linea politica e alla nomina e controllo dell'esecutivo del partito. Affinch\u00e9 si possa parlare di democrazia interna al partito \u00e8 necessaria la tutela delle minoranze in seno al partito.\nL'art. 49 della Costituzione Italiana dice che \"tutti i cittadini hanno diritto di associarsi liberamente in partiti per concorrere con metodo democratico a determinare la politica nazionale\".\nIl \"metodo democratico\" \u00e8 oggetto di lungo dibattito, risalente alla stessa Assemblea Costituente. Ai fautori del metodo democratico come condizione essenziale dell'esistenza dei partiti si sono opposti i sostenitori della natura associativa dei partiti e della loro libert\u00e0 di organizzazione. L'ipotesi che l'organizzazione interna dei partiti fosse oggetto del controllo e della regolazione statale era conseiderata non solo un attentato all'autonomia organizzativa di alcuni partiti (si pensi al metodo del centralismo democratico del PCI) ma era per molti il prodromo della \"democrazia protetta\" (vedi Germania). Nella tesa situazione politica e internazionale dei primi anni della repubblica (piena guerra fredda), la suddetta ipotesi sarebbe stata, infatti, una minaccia pendente in capo a quei partiti che lo stato avrebbe ritenuto non democratici. Pertanto il metodo democratico \u00e8 riferito alla sola competizione esterna fra partiti.\nCondizionano negativamente la democrazia interna ai partiti tutte le disposizioni volte alla centralizzazione del processo politico decisionale del partito.\nFinanziamento.\nI partiti politici si assicurano i fondi necessari a finanziare le proprie attivit\u00e0 attingendo a tre principali categorie di risorse. In primis le risorse dell'autofinanziamento, quali le quote corrisposte dagli affiliati nel momento del tesseramento e dei rinnovi. Secondo, il finanziamento da privati; ovvero erogazioni liberali da individui o associazioni private alle casse dei partiti. Generalmente vengono limitate da tetti massimi. Terzo, e ultimo in ordine di apparizione storica, il finanziamento pubblico ai partiti. I finanziamenti pubblici, in alcuni paesi stabiliti in costituzione o da pronunce di corti costituzionali, generalmente regolati da legislazione ordinaria, sono erogati dalla legge di bilancio e sono scomponibili in tre categorie. A) rimborso delle spese sostenute dai candidati in campagna elettorale (rimborsi elettorali), B) finanziamento delle strutture di partito (finanziamento diretto), C) finanziamento delle attivit\u00e0 degli eletti in parlamento (finanziamento ai gruppi parlamentari).\nNegli ordinamenti che hanno introdotto forme di finanziamento pubblico alla politica le ragioni e i principi che hanno presieduto a tale scelta sono diverse: il principio dell'uguaglianza delle possibilit\u00e0 per tutti i candidati nella competizione elettorale, la reazione al diffondersi di forme di finanziamento illecito, la necessit\u00e0 di garantire lo svolgimento delle funzioni partitiche riconosciute costituzionalmente.\nLa coesistenza di finanziamento pubblico e finanziamento illecito, oltre che gettare discredito verso la classe politica, pongono questioni che sia i criminologi, sia i politologi affrontano nei loro studi: da un lato la persistenza di una legge penale assai spesso violata, dall'altro l'alternanza di un lato dominante nei due corni del rapporto tra politica e imprenditoria.\nStoria.\nL'origine dei partiti, gruppi organizzati per la conquista e la gestione del potere, risale alle teocrazie, cio\u00e8 alle prime forme di governo a base religiosa. Le citt\u00e0-stato avevano un dio patrono, rappresentato da una classe sacerdotale e dal re. E i templi erano le sedi dei \"partiti\" nelle prime civilt\u00e0. Gli Egizi diedero vita a una fiorente civilt\u00e0, durata oltre anni, frutto dell'unione di pi\u00f9 partiti religiosi che governavano varie citt\u00e0. Amon era il dio di Tebe, Ra quello di Eliopoli, Anubi di Cinopoli, Osiride di Abydos. I partiti laici, svincolati da caratteristiche religiose, nacquero nell'antica Grecia grazie al pensiero dei filosofi che fondarono la politica sull'analisi razionale della societ\u00e0 e sui valori da seguire.\nTuttavia i gruppi-partito greci furono l'espressione dei clan tribali fino alla riforma di Clistene (565 a.C.-492 a.C.) che ruppe questo sistema dividendo Atene in 10 aree geografiche, mescolando cos\u00ec le trib\u00f9. Ogni area eleggeva i magistrati e fra di loro vi erano sorteggiati 50 rappresentanti alla Bul\u00e8, il consiglio dei 500 con potere legislativo. Con Pericle nel V secolo a.C. la democrazia si rafforz\u00f2 anche attraverso il pagamento dei rappresentanti del popolo: i magistrati ricevevano uno stipendio per non essere condizionati dall'esterno e un indennizzo (un \"gettone di presenza\") per assenza dal lavoro era dato alle migliaia di rappresentanti all'Assemblea generale dei cittadini liberi, che si riuniva quattro volte al mese e votava le proposte di legge dell\"'Assemblea dei Cinquecento\". All'Assemblea generale partecipavano tutti gli ateniesi liberi maggiorenni con diritto di parola e di voto. L\u00ec si votava anche l'ostracismo contro alcuni cittadini.\nNell'antica Roma la politica era caratterizzata dalla divisione fra patrizi, la minoranza dei ricchi, e la maggioranza dei plebei, i poveri che erano molto meno rappresentati nei comizi centuriati. Nel Medio evo tra i secoli XII e XIV la contrapposizione fu data da guelfi (partigiani del papa) e ghibellini (partigiani dell'imperatore del Sacro Romano Impero Germanico). Anche in seguito solo i maschi che guadagnavano potevano ambire a cariche pubbliche. Il primo nucleo di bipolarismo politico tra \"conservatori\" (Tories) e \"progressisti\" (Whigs) nacque in Gran Bretagna nel XVII secolo: i primi erano inizialmente sostenitori della monarchia assoluta, i secondi della monarchia costituzionale. Sedevano in Parlamento ma poteva accedervi solo chi aveva un certo censo: il diritto di voto spettava solo a chi possedesse una terra con una rendita di 40 scellini. La Rivoluzione francese del 1789 deline\u00f2 invece le tre componenti della politica moderna: \"centro\", \"destra\", \"sinistra\". Quando il re Luigi XVI fu rovesciato, il Terzo Stato si proclam\u00f2 Assemblea Costituente diventando il rappresentante di tutta la nazione.\nI membri si divisero nell'emiciclo: i \"conservatori\" si sedevano a destra, i \"radicali\" e i \"rivoluzionari\" a sinistra. Il centro, chiamato \"Palude\", era uno spazio indistinto, senza identit\u00e0 politica precisa.\nSe il partito in quanto tale nasce con la Rivoluzione inglese del \u2018600, \u00e8 solo con il diffondersi della Rivoluzione industriale, e conseguentemente con la formazione di una societ\u00e0 di massa e l'allargamento del suffragio elettorale fino a essere universale, che i \"partiti moderni\" si affermarono nel senso specifico della forma attuale, ossia caratterizzati da: un'organizzazione territorialmente diffusa, con un sistema di comunicazione tra centro e periferia; la volont\u00e0 di ottenere il potere locale e centrale; la ricerca del sostegno popolare. Il \"partito modello\", da questo punto di vista, fu la SPD.\nI partiti politici si distinguono generalmente in partiti di centro, destra e sinistra. Questa distinzione trova la sua origine nella collocazione dei deputati negli emicicli parlamentari. Gi\u00e0 dal tempo della Rivoluzione francese sappiamo che il centro era sinonimo di \"moderazione\", la destra di \"conservazione\" e la sinistra di \"progresso\". Nella storia politica europea, e in particolare quella italiana, dalla met\u00e0 dell'Ottocento agli inizi del Novecento la scena politica era dominata da partiti politici tutti di stampo \"liberale\". Tali partiti, in quanto espressione dei ceti sociali medio-alti, erano attenti, in particolar modo, a ridurre il potere statale e ad accentuare la libera iniziativa locale. In alcuni casi, come nell'Italia della legge delle guarentigie, \"liberale\" era anche sinonimo di \"anticlericale\", mentre i partiti \"conservatori\" erano \"clericali\", cio\u00e8 contrari a ridurre l'ingerenza della Chiesa negli affari temporali. I \"liberali\" erano comunemente espressioni delle \u00e9lite cittadine e della nascente classe borghese, i \"conservatori\" dei latifondisti e proprietari terrieri.\nCon la rivoluzione industriale, come gi\u00e0 detto, si formarono partiti i cui membri avevano un'ideologia comune: i \"conservatori\", una \u00e9lite non interessata all'egualitarismo, e i \"progressisti\", che si battevano per dare a tutti uguali opportunit\u00e0, istruzione e servizi. Cos\u00ec nacquero prima il \"partito-organizzazione\" e poi il \"partito di massa\", basato sulla partecipazione di molti attivisti in cerca di consenso attraverso il voto. Nel 1919 ci fu una svolta importante in Italia: i cattolici, fino ad allora estranei alla politica, entrarono in scena con il partito popolare fondato da don Luigi Sturzo.\nCon la crescita del proletariato, composto soprattutto da piccoli artigiani, braccianti e operai, cominciano a diffondersi le teorie socialiste che troveranno, poi, in Karl Marx il loro pi\u00f9 compiuto teorizzatore. Nasce cos\u00ec l'idea di uno Stato laico, se non ateo, svincolato dalla tradizione borghese, unico detentore del potere e attento ad assicurare la pi\u00f9 completa uguaglianza tra i cittadini. Ben presto i marxisti si distinguono in una componente socialista o social-democratica e una comunista. La prima pi\u00f9 rispettosa delle scelte dell'individuo nella sfera personale (famiglia, scuola, religione) e pi\u00f9 attenta al coinvolgimento democratico dei cittadini, la seconda pi\u00f9 convinta del ruolo indispensabile dello Stato e del Partito di guida dei cittadini. Tanto gli uni quanto gli altri si sono fatti convinti assertori della distribuzione delle terre ai contadini, della netta separazione tra Chiesa e Stato, della collettivizzazione delle imprese e di un convinto internazionalismo.\nI partiti socialisti e poi i comunisti in particolare si assunsero il compito di far sentire la voce dei lavoratori, perseguendo l'obiettivo di cambiare a loro favore la societ\u00e0 e il sistema, secondo le direttive generali del movimento socialista.\nNegli Stati di tradizione cattolica, come l'Italia, accanto ai partiti liberale, conservatore, socialista, socialdemocratico e comunista, sono nate formazioni politiche variamente denominate (cristiano-democratico, cristiano-sociale, popolare), ma tutte accomunate da una politica ispirata alla dottrina sociale della Chiesa cattolica. Tali partiti, soprattutto nella seconda met\u00e0 del XX secolo, sono stati, spesso, al governo di alcuni Stati (Italia, Francia, Belgio, Lussemburgo, Germania, Paesi Bassi, Austria). Si sono caratterizzati per una politica conservatrice in campo morale (contrari all'aborto, alla legalizzazione delle droghe), liberale in campo economico e politica estera (favorevoli al libero mercato, all'Unione Europea, alla Nato), ma hanno saputo anche dimostrare, al fine di contenere i partiti socialisti e comunisti, una marcata attenzione alle questioni sociali.\nSul finire del XX secolo, in Italia, come nel resto d'Europa, sono andate diffondendosi nuove \"culture politiche\". La \"rivoluzione giovanile\" degli anni sessanta-settanta ha imposto le problematiche femminili e dell'ambiente. Le \"femministe\", convinte sostenitrici dell'emancipazione delle donne, hanno trovato facile accoglienza nei partiti liberali e socialdemocratici, un po' meno in quelli conservatori, cristiano-democratici e comunisti. La \"cultura ambientalista\" ha trovato sbocco nelle associazioni ambientaliste (WWF, Greenpeace, Legambiente) e in nuovi partiti politici, spesso denominati Verdi.\nNel frattempo, il tentativo di resistere al potere statale e imprenditoriale ha determinato la nascita di partiti autonomisti e federalisti. Alcuni di questi (come la S\u00fcdtiroler Volkspartei) sono nati per rappresentare di minoranze linguistiche o etniche.\nL'origine dei partiti.\nI partiti nascono nel momento dell'affermazione della democrazia e quindi quando il governo diventa responsabile verso il voto degli elettori. Esistono due principali analisi della storia dei partiti che guardano uno in maniera genetica l'altro in maniera strutturale, le fasi della loro creazione.\nProspettiva genetica.\nSecondo la prospettiva genetica elaborata da Stein Rokkan, nella storia di ogni nazione si manifestano delle fratture (\"cleavages\") che vedono contrapporsi gruppi sociali con interessi opposti, che possono essere di tipo materiale o ideologico; se queste fratture vengono politicizzate (trasferite dal piano sociale a quello politico), \u00e8 probabile che nascano nuovi partiti. Nella storia dell'Europa occidentale Rokkan individua 4 fratture principali:\nDa cosa dipende la nascita o meno dei partiti che sono espressione delle prime tre fratture? Secondo Rokkan, dalle scelte fatte dai \"costruttori della nazione\": infatti, nei periodi storici in cui si manifestano le fratture (\"giunture critiche\"), l'\u00e9lite dello Stato \u00e8 chiamata ad allearsi con uno dei due gruppi sociali che si contrappongono; la fazione esclusa tender\u00e0 ad allearsi con le periferie. Questo schema porterebbe a 8 possibili sistemi partitici.\nDa fratture di tipo non sociale ma politico emergono, invece, partiti antisistema estremisti sulla destra (fascisti) e sulla sinistra (comunisti).\nProspettiva strutturale.\nLa prospettiva strutturale sviluppata da Maurice Duverger crea una tripartizione del processo di creazione dei partiti.\nOrganizzazione.\nI partiti si distinguono a livello organizzativo a seconda di una struttura pi\u00f9 o meno verticistica, pi\u00f9 o meno movimentista. I partiti di stampo socialista e comunista, nonch\u00e9 quelli post-fascisti, si sono, nel corso degli anni, contraddistinti per la presenza di ampi organi assembleari e ristretti gruppi dirigenziali. Spesso i vertici del partito non venivano scelti direttamente dagli iscritti o dalle assemblee congressuali, ma dagli uffici di presidenza. Altri partiti, invece, hanno fatto propria una prassi pi\u00f9 \"democratica\", attenta cio\u00e8 a favorire il coinvolgimento della base nelle decisioni di vertice.\nPartiti organizzativi e partiti elettorali.\nLa distinzione pi\u00f9 semplice tra i diversi tipi di partito ne prevede due: il partito organizzativo e quello elettorale. I partiti organizzativi di massa si assumevano il compito di preparare le masse lavoratrici ad avere coscienza di s\u00e9, assumendosi le proprie responsabilit\u00e0 storiche. Le strutture erano sostenute da funzionari stipendiati grazie a quote regolari pagate dagli iscritti. I partiti di questo tipo furono dunque partiti militanti. I partiti elettorali di massa, pur essendo articolati come i primi, non hanno finalit\u00e0 alternative al sistema vigente, ma si collocano all'interno di esso, ricercando il consenso elettorale che permetta di raggiungere il potere e migliorare cos\u00ec gradualmente la societ\u00e0.\nOrgani interni.\nL'organizzazione interna dei partiti \u00e8 molto variabile da paese a paese oltre che da un partito all'altro. Di solito gli organi pi\u00f9 importanti sono:\nPossono inoltre esistere altre cariche come quella di \"segretario amministrativo\" o \"tesoriere\".\nL'articolazione organizzativa secondo Duverger.\nUna categorizzazione tradizionale, ma sempre efficace, delle forme di organizzazione partitica risale al costituzionalista e politologo Maurice Duverger; questi distingue quattro tipologie di partito secondo alla loro articolazione organizzativa:\nInternazionali politiche.\nI partiti politici, nel corso del Novecento, hanno stretto alleanze sovranazionali, in modo da potere sostenere in modo pi\u00f9 convinto i propri valori e assicurarne la diffusione anche in altri paesi. Le pi\u00f9 importanti \"internazionali\" sono:\nEuropei.\nA livello europeo, poi, le alleanze si sono articolate in veri e propri partiti federati, che si presentano insieme nei gruppi al Parlamento europeo e che hanno un apposito riconoscimento nell'ordinamento giuridico dell'Unione europea.\nLa raccomandazione 2013/142/UE della Commissione, del 12 marzo 2013, ad esempio, \u201cesorta gli Stati membri e i partiti politici a provvedere a che i nomi e, se del caso, i simboli dei partiti politici europei appaiano sulla scheda elettorale; [...] invita i partiti politici nazionali a informare i cittadini, prima e durante la campagna elettorale, in merito alla loro affiliazione a un partito politico europeo e al loro sostegno al candidato di quest'ultimo alla presidenza della Commissione e al programma politico di tale candidato\u201d."}
{"id": "76325", "revid": "122246", "url": "https://it.wikipedia.org/wiki?curid=76325", "title": "Modena Volley", "text": "Il Modena Volley \u00e8 una societ\u00e0 pallavolistica maschile italiana con sede a Modena: milita nel campionato di Superlega.\nStoria.\nGli inizi.\nCon tre formazioni in Serie A, la citt\u00e0 di Modena ha vissuto, negli anni cinquanta e anni sessanta, un periodo di particolare splendore in questo sport: tra il 1953 e il 1962-63 le squadre modenesi vinsero tutti gli undici scudetti a disposizione. Tre se li era aggiudicati la Crocetta Villa d'Oro, tre la Minelli e cinque l'Avia Pervia di Franco Anderlini.\nCon lo scioglimento di quest'ultima societ\u00e0 per problemi economici, avvenimento a cui segu\u00ec l'ascesa ai vertici del campionato di Ruini Firenze e Virtus Bologna, nel 1964 Anderlini pass\u00f2 ad allenare la squadra dei Vigili del Fuoco di Modena, la Menegola, allora militante in Serie B. Nel 1966, per iniziativa dei fratelli Benito e Giuseppe Panini, nacque il \"Gruppo Sportivo Panini\", finanziato dall'omonima azienda produttrice di figurine; la societ\u00e0 assorb\u00ec il Menegola e, con Anderlini in panchina, partendo dalla Serie C, raggiunse la massima categoria nel 1968, a soli due anni dalla sua fondazione.\n1966-1993: Gruppo Sportivo Panini.\nAl termine della stagione 1969-70 la Panini vinse il suo primo scudetto, una formazione composta in buona parte da atleti modenesi e dal primo giocatore straniero del club, il campione cecoslovacco Josef Musil. Nella prima met\u00e0 degli anni settanta, sempre sotto la guida di Anderlini, la squadra giallobl\u00f9 vinse altri due titoli (1971-72, 1973-74), rimanendo costantemente ai vertici. Nella stagione 1975-76 arriv\u00f2 un altro scudetto e sul finire degli anni settanta il club si aggiudic\u00f2 le prime due edizioni della Coppa Italia. Nel 1980 vinse il suo primo titolo europeo, la Coppa delle Coppe.\nUn nuovo ciclo di vittorie si apr\u00ec a partire dal 1985, con l'ingaggio dell'allenatore argentino Julio Velasco; tra le stagioni 1985-86 e 1988-89 la Panini vinse quattro campionati consecutivi. Il club schier\u00f2 campioni come Luca Cantagalli, Lorenzo Bernardi, Fabio Vullo e Andrea Lucchetta, rappresentanti della cosiddetta \"generazione di fenomeni\". Gli anni ottanta si chiusero con l'abbandono di Velasco e del finanziamento della Panini. Malgrado la prima vittoria in Coppa dei Campioni nel 1990 e un sesto posto alla Coppa del Mondo, per la societ\u00e0 si apr\u00ec un biennio di grave crisi economica e di risultati.\n1993-2005: Daytona Volley.\nNel 1993 il club fu acquistato da Giovanni Vandelli, industriale della ceramiche, che ne cambi\u00f2 la ragione sociale in \"Daytona Volley\", dal nome della sua azienda. Risanato, il club torn\u00f2 ai vertici grazie al ritorno di Cantagalli e Vullo e all'arrivo, tra gli altri, di Marco Bracci, Bas Van de Goor, Juan Carlos Cuminetti e Andrea Giani, che diventer\u00e0 capitano della squadra. La societ\u00e0, duellando a pi\u00f9 riprese con la Sisley Volley di Treviso vinse gli scudetti 1994-95 e 1996-97. Durante \"l'era Vandelli\" la bacheca del club si arricch\u00ec di altre tre Coppe dei Campioni, consecutive, l'ultima delle quali conquistata nel 1998 a Novi Sad, quando i modenesi si imposero per 3-0 sugli spagnoli dell'Almer\u00eca.\nNella stagione 2001-02 la societ\u00e0 vinse a sorpresa il titolo. La squadra, guidata in panchina da Angelo Lorenzetti e in campo da giocatori quali Andrea Giani, Lloy Ball, Roman Jakovlev e Luca Cantagalli, conquista il quarto posto alla fine di una \"regular season\" costellata di problemi e infortuni. Nei quarti di finale batte in 4 gare l'Asystel Milano e in semifinale ha la meglio sulla Yahoo! Italia Volley Ferrara in 3 incontri. La finale \u00e8 una classica, Modena contro Treviso. La serie \u00e8 equilibrata ma \u00e8 Modena a violare per prima il fattore campo, andando a vincere Gara-3 a Treviso. L'8 maggio 2002, in un PalaPanini tutto esaurito, \u00e8 l'opposto trevigiano Fomin ad attaccare out il pallone che consegna a Modena il suo 11\u00ba scudetto al termine di una partita spettacolare, chiusasi ai vantaggi nel quinto set.\nNel 2004 il club, che partecipa al campionato con la denominazione \"Daytona Modena\", acquista il campione olimpico brasiliano Ricardo Garcia, ritenuto uno dei pi\u00f9 forti palleggiatori a livello mondiale, e richiama in panchina Julio Velasco. Nonostante l'arrivo del forte alzatore brasiliano, l'ultimo anno dell'era Vandelli si chiude con un misero 11\u00ba posto su 14, uno dei peggiori risultati di sempre.\n2005-2013: Pallavolo Modena.\nIl 10 maggio 2005 il titolo sportivo del club pass\u00f2 ufficialmente dalle mani di Giovanni Vandelli ad una cordata composta da Antonio Barone, ex giocatore giallobl\u00f9, Catia Pedrini, Giuliano Grani e Gianpietro Peia. La denominazione \"Daytona Volley\" venne sostituita dal nome della nuova societ\u00e0, \"Pallavolo Modena\".\nNelle prime tre stagioni del nuovo corso giallobl\u00f9 la squadra, sponsorizzata dal Consorzio del Cimone e alla cui guida, a Velasco, seguirono prima Bruno Bagnoli poi Andrea Giani, assunse una filosofia di gioco sempre pi\u00f9 ispirata al modello della plurititolata nazionale brasiliana. In questo periodo hanno vestito il giallobl\u00f9 giocatori del calibro di Luigi Mastrangelo, Andrea Sartoretti, \u00c1ngel Dennis, Luca Tencati, Murilo Endres, Andr\u00e9 Nascimento solo per citarne alcuni. Malgrado i nomi altisonanti, le prestazioni e i risultati non furono all'altezza delle aspettative. La conquista nel 2008 della Challenge Cup, unico trofeo ancora assente dalla ricca bacheca della societ\u00e0, fu l'unico acuto di un triennio che ha visto Modena uscire di scena ai quarti di finale di Coppa Italia e Campionato per tre stagioni consecutive e perdere una Top Teams Cup tra le mura amiche per mano degli sloveni del ACH Volley Bled.\nNel 2008 il quadro dirigenziale viene rinnovato ancora una volta. Con l'uscita di Barone e Pedrini, la societ\u00e0 passa completamente nelle mani di Giuliano Grani e Pietro Peia. Partecipa alla Serie A1 2008-09 con sponsor Trenkwalder. Con la partenza di parte del blocco brasiliano, la societ\u00e0 si affida al giovane Dragan Travica al palleggio, al centrale americano David Lee e a Wytze Kooistra nell'inedito ruolo di opposto. La stagione dei gialli si riveler\u00e0 abbastanza deludente: la mancata qualificazione alla Final Eight di Coppa Italia a una classifica deficitaria portano all'esonero di Andrea Giani, sostituito da Emanuele Zanini. La squadra, non senza difficolt\u00e0, chiude al decimo posto su 14 con all'attivo solo 33 punti; Modena per la terza volta nella sua storia \u00e8 fuori dai play-off. Per ripartire dopo una stagione avara di soddisfazioni, la societ\u00e0 affida l'incarico di direttore generale a Bruno Da Re, per 22 anni general manager della Sisley Volley di Treviso, storica rivale di Modena.\nPer la seconda stagione consecutiva partecipa alla Serie A1 2009-10 con sponsor Trenkwalder. Da Re opera una rivoluzione del parco giocatori e dello staff tecnico. In panchina arriva uno degli allenatori pi\u00f9 esperti del campionato italiano, Silvano Prandi, anch'egli per anni rivale di Modena con Trentino Volley e Bre Banca Lannutti Cuneo. In campo ci si affida poi a giocatori talentuosi come l'alzatore finlandese Mikko Esko e il libero nel giro della nazionale italiana Loris Mani\u00e0 e si scommette sul cambio di ruolo di \u00c1ngel Dennis, passato da schiacciatore a opposto. Completano il sestetto Marco Piscopo e Wytze Kooistra al centro, Luis D\u00edaz e D\u00f6m\u00f6t\u00f6r M\u00e9sz\u00e1ros, ceduto a met\u00e0 stagione, in banda. Grazie anche all'apporto di una panchina di primo livello e a un Dennis eletto best scorer del campionato con 588 punti, il mix si rivela azzeccato e Modena ritorna nelle posizioni che le competono, mantenendo il terzo-quarto posto in graduatoria per tutta la stagione. Partecipa alla Final Four di Coppa Italia arrendendosi in semifinale a Trento e dopo aver battuto nei quarti di finale la di fronte ad un PalaPanini tutto esaurito. In virt\u00f9 del quarto posto finale in regular season si qualifica alla Coppa CEV per la stagione 2010-2011 ed esce sconfitta nei quarti di finale play-off in quattro gare contro la stessa Macerata.\nPer la stagione 2010-11 il nuovo main sponsor \u00e8 Casa Modena. Confermato lo staff tecnico, guidato da Silvano Prandi, la squadra si affida nuovamente alla diagonale Mikko Esko - \u00c1ngel Dennis, confermata dopo la brillante stagione precedente. La grande novit\u00e0 nel sestetto titolare \u00e8 il nazionale russo Yuri Berezhko, uno dei pi\u00f9 talentuosi schiacciatori del volley mondiale. Le brillanti prestazioni dell'anno precedente, tuttavia, non vengono ripetute nella stagione. La squadra viene eliminata prematuramente dalla Coppa CEV al golden set ad Ankara e dopo nemmeno una settimana anche dalla Coppa Italia, in casa, per mano della Sisley Treviso. A seguito di tali deludenti risultati, Silvano Prandi viene sostituito da Daniele Bagnoli. I risultati con il nuovo allenatore sono incoraggianti: la coppia Esko-Dennis acquista maggior sicurezza e Berezhko, pur se frenato da diversi problemi fisici, fa intravedere le sue potenzialit\u00e0. Tuttavia, alla terzultima di campionato, il palleggiatore finlandese si frattura la mano in un'azione di gioco: viene chiamato a sostituirlo il palleggiatore della nazionale brasiliana, Bruninho, che esordir\u00e0 in giallobl\u00f9 all'ultima di campionato, sconfitto in casa da Monza. I playoff iniziano proprio con Monza: al termine di una battaglia durata 5 incontri, Modena si qualifica per le semifinali nelle quali affronta i campioni d'Italia, d'Europa e del mondo del Trentino Volley. Modena si aggiudica le due gare casalinghe per 3-0 (in cui infligge un pesante 25-8 nell'ultimo set agli avversari con \u00c1ngel Dennis capace di piazzarvi 7 ace, di cui 5 consecutivi) e 3-1 ma non \u00e8 in grado di violare il PalaTrento e quindi viene eliminata, con la serie che si conclude sul 2-3.\nNella stagione 2011-12 vengono confermati sia il main sponsor, Casa Modena, che l'allenatore, Daniele Bagnoli. A un buon girone d'andata concluso col terzo posto provvisorio e la qualificazione alla Coppa Italia, fa seguito un finale di stagione deludente che porta al quinto posto finale e alle eliminazioni al primo turno dei playoff scudetto e in semifinale di Coppa Italia. A fine stagione Giuliano Grani annuncia la sua uscita dal quadro dirigenziale, lasciando la societ\u00e0 interamente nelle mani di Pietro Peia. La stagione 2012-13 porta notevoli cambiamenti nella rosa della squadra con la cessione di giocatori come \u00c1ngel Dennis, Mikko Esko e Cristian Casoli e l'arrivo di Michele Baranowicz, Sam Deroo, Guillaume Quesque e Gundars Celit\u0101ns. Anche la guida tecnica viene cambiata con l'ingaggio dell'allenatore Angelo Lorenzetti.\nModena Volley.\nNell'estate del 2013 la Pallavolo Modena cambia la propria denominazione in Modena Volley, durante un riassetto societario che porta alla presidenza Catia Pedrini: per un breve periodo, dal passaggio dalla vecchia alla nuova denominazione, la societ\u00e0 prende il nome di Modena Volley Punto Zero. Nell'ottobre 2014 i Modena City Ramblers incidono \"Chi vola vale\", inno del Modena Volley.\nNella stagione 2014-15 ritorna alla vittoria della Coppa Italia, per poi perdere la finale scudetto contro la Trentino Volley. L'annata seguente si apre con la vittoria della Supercoppa italiana 2015, seguita poi dal nuovo successo nella coppa nazionale e dello scudetto. La stagione 2016-17 vede la squadra trionfare nuovamente in Supercoppa italiana, trofeo che conquista anche nell'edizione 2018."}
{"id": "76326", "revid": "1848372", "url": "https://it.wikipedia.org/wiki?curid=76326", "title": "Orso d'oro", "text": "L'Orso d'oro (\"Goldener B\u00e4r\") \u00e8 il premio assegnato dalla giuria internazionale del Festival di Berlino al miglior film presentato in concorso.\nIl premio, una statuetta in bronzo placcata d'oro rappresentante un orso, simbolo della citt\u00e0 presente sullo stemma e sulla bandiera, venne creato il 9 ottobre 1950 in occasione della prima riunione del comitato organizzatore della \"Berlinale\". \nNella prima edizione del festival l'Orso d'oro fu assegnato da una giuria di esperti, tutti di nazionalit\u00e0 tedesca, mentre dalla successiva fino a quella del 1955 i vincitori furono scelti dal pubblico. Questa decisione venne presa su pressione della FIAPF, dato che l'assegnazione di premi da parte di una giuria di esperti era riservata ai cosiddetti \"festival competitivi\", titolo che Il Festival di Berlino avrebbe guadagnato solo nel 1956."}
{"id": "76342", "revid": "125420813", "url": "https://it.wikipedia.org/wiki?curid=76342", "title": "Comore", "text": "Le Comore, ufficialmente Unione delle Comore (in comoriano: \"Udzima wa Komori\"; in francese: \"Union des Comores\"; ), sono uno Stato insulare dell'Africa Orientale posto all'estremit\u00e0 settentrionale del Canale del Mozambico, nell'Oceano Indiano, tra il Madagascar e il Mozambico. \nLa nazione \u00e8 composta da tre isole vulcaniche: Grande Comore, Moh\u00e9li e Anjouan, mentre la vicina isola di Mayotte \u00e8 reclamata dalle Comore ma ha rifiutato in diversi referendum l'indipendenza dalla Francia. Lo Stato fu denominato dal 1975 al 1978 \"Stato delle Comore\" e dal 1978 fino al 2000 \"Repubblica Federale Islamica delle Comore\".\nEtimologia.\nIsole Comore \u00e8 la traduzione dell'espressione araba \u062c\u064f\u0632\u064f\u0631 \u0627\u0644\u0642\u064f\u0645\u0631, \"Juzur al-Qumr\", che significa \"isole della Luna\", ma anche \"isole del Madagascar\", in quanto nel Medioevo gli arabi chiamavano il Madagascar \"Luna\".\nStoria.\nLe Comore rimasero disabitate fino al VI secolo quando furono popolate da genti bantu provenienti dalle prospicienti coste africane. In questa fase l'organizzazione sociale era basata sulla famiglia e sul villaggio.\nSuccessivamente, a partire dal IX secolo le Comore furono invase da arabi shirazi, che vi fondarono dei sultanati, il pi\u00f9 importante dei quali ad Anjouan, e sottomisero la popolazione bantu.\nNel Cinquecento anche i Malgasci si insediarono nelle Comore, in particolare a Mayotte, dove tuttora si parla malgascio.\nGli esploratori portoghesi visitarono l'arcipelago nel 1505. Arrivarono poi i Francesi, gli Olandesi e gli Inglesi. Le Comore in quest'epoca furono una base per la tratta degli schiavi, condotta sia dagli Arabi sia dagli europei.\nPer gli europei erano inoltre una tappa sulla rotta dal Capo di Buona Speranza verso il Golfo Persico, l'India e le Indie Orientali.\nInoltre furono anche la base per i pirati che intercettavano le navi sulle rotte sopra descritte. \nI sultanati riuscirono a mantenersi indipendenti, pur facendo concessioni agli europei. Le ultime sultane di Moh\u00e9li furono: Djoumb\u00e9 Fatima (1841-1878) e Salima Machamba (1888-1909) che rinunci\u00f2 al trono cedendo l'isola alla Francia.\nTra il 1841 e 1912 la Francia conquist\u00f2 i sultanati e pose le isole sotto l'amministrazione del governatore generale del Madagascar.Pi\u00f9 tardi, coloni francesi, compagnie commerciali francesi e ricchi mercanti arabi costruirono un'economia fondata sulle piantagioni che tuttora sfrutta circa un terzo del territorio delle Comore per la coltivazione di prodotti da esportazione.\nNel 1973 fu raggiunto un accordo con la Francia per ottenere l'indipendenza nel 1978, ma il 6 luglio 1975 il parlamento comoriano approv\u00f2 una risoluzione con la quale fu dichiarata l'indipendenza, con l'astensione dei deputati di Mayotte, che rimase sotto il controllo francese. In due referendum, nel dicembre 1974 e nel febbraio 1976, la popolazione di Mayotte vot\u00f2 contro l'indipendenza dalla Francia (rispettivamente con il 63,8% e il 99,4% dei voti).\nNel 1997 le isole di Anjouan e Moh\u00e9li dichiararono la loro indipendenza dalle Comore. Il conseguente tentativo del governo di ristabilire con la forza il controllo sulle isole ribelli fall\u00ec e in seguito l'Unione Africana, sotto gli auspici del Presidente Thabo Mbeki del Sudafrica, port\u00f2 avanti le trattative per arrivare a una riconciliazione. Questa condusse all'autonomia governativa per ciascuna isola, e un governo federale per le tre isole. All'inizio del 2005 venne approvata la \"Loi des comp\u00e9tences\", una legge che definisce le responsabilit\u00e0 di ciascun organismo di governo, attualmente in corso di perfezionamento.\nIl giorno 25 marzo 2008 l'esercito, con il sostegno di truppe della Unione Africana, ha assunto il totale controllo dell'isola di Anjouan, mettendo fine alla secessione.\nGeografia.\nMorfologia.\nL'Unione delle Comore \u00e8 formata da tre delle quattro isole principali dell'Arcipelago delle Comore. La quarta costituisce il territorio francese di Mayotte. L'arcipelago \u00e8 situato nell'Oceano Indiano, tra la costa africana e il Madagascar. L'interno delle isole vulcaniche varia dalle montagne ripide alle basse colline. Il Karthala (2316\u00a0m) sull'isola di Grande Comore \u00e8 un vulcano attivo.\nIdrografia.\nLe Isole Comore sono uno Stato areico.\nClima.\nTropicale con stagione delle piogge da novembre a maggio.\nPopolazione.\nDemografia.\nLe seguenti statistiche demografiche sono tratte dal CIA Factbook e risalgono al 2009.\nPopolazione: 752.438 \nEtnie.\nI comoriani che abitano la Grande Comore, i Anjouan e i Moh\u00e9li (86% della popolazione), hanno un'origine etnica mista arabo-africana. Sulle isole comoriane abitano anche immigrati francesi e i loro discendenti, che occuparono le isole fino all'indipendenza.\nReligione.\nNella grande maggioranza i comoriani sono di cultura arabo-islamica, tranne una significativa minoranza sull'isola di Mayotte (Francia), i \"Mahorais\", costituita da cattolici fortemente influenzati dalla cultura francese. L'unica circoscrizione ecclesiastica cattolica presente \u00e8 il Vicariato apostolico delle Isole Comore, che ha sostituito il 1\u00ba maggio 2010 la precedente amministrazione apostolica eretta nel 1975. Si contano circa 6.000 fedeli, molti dei quali immigrati e cittadini francesi.\nLingue.\nLa lingua pi\u00f9 diffusa \u00e8 lo shikomor o comoriano, un dialetto swahili, ma sono parlati anche il francese, l'arabo e il malgascio. Circa il 57% della popolazione \u00e8 istruita nell'alfabeto latino, la restante parte nell'alfabeto arabo.\nCultura.\nFamose in tutta l'Africa del sud, le barche tradizionali comoriane, chiamate djahazi, sono oggi oggetto di una rivalutazione storica e culturale. Nel giugno del 2009, l'artista romano Paolo W. Tamburella ha esposto la djahazi nel corso della 53\u00aa Biennale d'Arte di Venezia, in rappresentanza delle Isole Comore.\nOrdinamento dello stato.\nSuddivisioni amministrative.\nCiascuna delle tre isole principali (Grande Comore, Anjouan e Moh\u00e9li) costituisce una unit\u00e0 amministrativa indipendente, con un proprio presidente eletto; le strutture amministrative centrali hanno scarsi poteri.\nLe unit\u00e0 amministrative di secondo livello sono i municipi; ogni isola ha uno o due municipi:\nCitt\u00e0 principali.\nLa capitale delle Comore \u00e8 Moroni ed \u00e8 anche la citt\u00e0 pi\u00f9 popolosa con 49.000 abitanti (2009;dati CIA Factbook).\nRatifiche ai Trattati internazionali.\nL'unione delle Comore ha ratificato il 25 gennaio 2004 il protocollo alla Carta africana dei diritti, adottato il 9 giugno 1988, permettendo la piena entrata in vigore della Corte africana dei diritti.\nPolitica.\nIl governo sta tentando di diversificare le esportazioni, di privatizzare le imprese industriali e di ridurre il forte tasso di crescita della popolazione; la sua autorit\u00e0, tuttavia \u00e8 indebolita da una cronica instabilit\u00e0 politica e da numerosi tentativi di colpi di stato.\nEconomia.\nNel 2004 il prodotto interno lordo ammontava a 367 milioni di dollari USA, pari a un PIL di 620 dollari \"pro capite\". L'economia delle Comore \u00e8 basata sull'agricoltura e sulla pesca. La manioca, le patate dolci e il riso vengono coltivati per l'alimentazione locale, ma la gran parte dei generi alimentari delle isole sono importati. L'ylang-ylang (un olio essenziale), la vaniglia, la copra (polpa di noce di cocco essiccata), il sisal e il caff\u00e8 sono destinati all'esportazione. Le foreste ricoprono il 2,2% del territorio e forniscono un modesto quantitativo di legname da costruzione, soprattutto su Grande Comore. Il settore primario fornisce il 41,1% (2004) del prodotto interno lordo, occupando il 77% (1990) della popolazione attiva.\nNel 2000 il valore totale delle esportazioni fu di 6,86 milioni di $.\nAmbiente.\nTra i principali problemi ambientali che le isole Comore devono affrontare, i pi\u00f9 gravi sono rappresentati da deforestazione e degrado del suolo. Il 59,2% (2003) del territorio \u00e8 coltivato e il depauperamento e l'erosione del suolo sono il risultato della coltivazione sulle pendici senza l'opportuna creazione di terrazze. Anche l'originaria foresta pluviale \u00e8 ormai circoscritta ad una minima parte del territorio. Una percentuale piuttosto alta della gi\u00e0 limitata biodiversit\u00e0 dell'isola \u00e8 compromessa; la pesca e il turismo stanno danneggiando le barriere coralline. Il governo ha ratificato accordi internazionali sull'ambiente in materia di biodiversit\u00e0, desertificazione, specie in via d'estinzione, protezione dell'ozonosfera e zone umide.\nArte.\nL'arte non \u00e8 molto sviluppata. Nel paese sono state ritrovate le prime forme d'arte dei popoli locali.\nSport.\nLo sport pi\u00f9 diffuso a livello nazionale \u00e8 il Badminton."}
{"id": "76347", "revid": "1522738", "url": "https://it.wikipedia.org/wiki?curid=76347", "title": "Repubblica del Congo", "text": "La Repubblica del Congo (nota anche come Congo-Brazzaville o ex Congo francese; in francese: \"R\u00e9publique du Congo\"; in kituba: \"Repubilika ya Kongo\"; in lingala: \"Republiki ya Kong\u00f3\") \u00e8 uno Stato dell'Africa centrale e un'ex-colonia francese. Dal 1969 al 1992 fu denominata Repubblica Popolare del Congo.\nLa capitale \u00e8 Brazzaville.\nConfina a nord con il Camerun e la Repubblica Centrafricana, a est e a sud con la Repubblica Democratica del Congo, a sud per un breve tratto con l'exclave angolana di Cabinda, a sud-ovest si affaccia sul Golfo di Guinea e a ovest confina con il Gabon.\nLa repubblica del Congo \u00e8 una repubblica presidenziale; l'attuale presidente \u00e8 il generale Denis Sassou Nguesso, al potere dal 1979 salvo il periodo 1992-97. La lingua ufficiale \u00e8 il francese.\nStoria.\nL'et\u00e0 moderna e la colonizzazione europea.\nI primi abitanti della regione furono delle popolazioni pigmee che si costituirono in domini locali, quali ad esempio il Regno di Anziku. I contatti con le popolazioni europee ebbero inizio nel XV secolo e riguardarono il commercio di schiavi. Intorno al 1883 la regione entr\u00f2 a far parte della sfera di influenza francese; l'area era contesa tra l'esploratore italofrancese Pietro Savorgnan di Brazz\u00e0 e gli emissari del sovrano belga che mirava al controllo del bacino del Congo. La Conferenza di Berlino del 1885 assegn\u00f2 al Belgio lo Stato Libero del Congo mentre l'area a ovest dei fiumi Congo e Ubangi divenne un protettorato francese. Negli anni precedenti infatti erano stati stipulati contratti di protezione fra la Francia e i regnanti locali.\nNel 1891 la regione fu dichiarata colonia con il nome di Congo Francese e nel 1910, in seguito alla riorganizzazione delle colonie francesi, fu inclusa nell'AEF, Africa Equatoriale Francese (\"Afrique \u00c9quatoriale Fran\u00e7aise\" che comprendeva l'area degli attuali stati del Gabon, Ciad, Repubblica Centrafricana e Repubblica del Congo) di cui Brazzaville (cos\u00ec chiamata in memoria del gi\u00e0 citato Pietro Savorgnan di Brazz\u00e0) divenne capitale. Lo sviluppo economico nel corso dei primi 50 anni di dominio coloniale in Congo si incentr\u00f2 sull'estrazione di risorse naturali da parte di compagnie private.\nLa seconda guerra mondiale.\nDal 1924 al 1934 fu costruita la ferrovia da Brazzaville al porto di Pointe-Noire; dopo la sconfitta francese nel 1940 l'amministrazione coloniale si un\u00ec alla Francia Libera di cui Brazzaville divenne capitale simbolica, anche se una parte rimase fedele al Governo di Vichy. La Conferenza di Brazzaville del 1944 annunci\u00f2 una serie di riforme della politica coloniale garantendo la cittadinanza francese alla popolazione, il decentramento di alcuni poteri, l'abolizione dei lavori forzati e l'elezione di assemblee locali.\nL'indipendenza.\nNel 1958 la colonia fu divisa nei quattro stati attuali e il 28 novembre dello stesso anno la regione del Congo francese divenne la Repubblica del Congo, dichiarata indipendente il 15 agosto 1960.\nIl primo presidente fu Fulbert Youlou, ex-prete cattolico il cui mandato fu caratterizzato da un periodo di intensi disordini etnici e politici.\nIl colpo di Stato del 1968.\nNell'agosto del 1963 fu deposto e dopo un breve periodo di governo militare divenne presidente Alphonse Massemba-D\u00e9bat. Il 10 gennaio 1966 fu fondato il partito Mouvement National de la R\u00e9volution (MNR) che, secondo il suo stesso statuto, era il principale organo dello stato. Il 23 giugno l'esercito venne rinominato in esercito popolare e nel 1968, con un colpo di Stato, Massamba-Debat venne deposto e fu sostituito alla presidenza da Alfred Raoul.\nIl 31 dicembre dello stesso anno venne nominato presidente il maggiore Marien Ngouabi che trasform\u00f2 il paese in una repubblica popolare politicamente sostenuta dall'Unione Sovietica, cambi\u00f2 il nome del paese in Repubblica popolare del Congo, dichiarandolo il primo stato marxista-leninista dell'Africa. Rimase in carica fino al suo assassinio, avvenuto il 18 marzo 1977.\nNell'aprile del 1977 divenne presidente Joachim Yhombi-Opango che rimase in carica fino a febbraio del 1979. Nel 1979, dopo un torbido periodo, il potere al vertice del partito unico, il Partito Congolese del Lavoro, (PCT) e dello stato fu assunto dal Generale Denis Sassou Nguesso. Questi promosse una politica di stampo nettamente marxista-leninista.\nDopo il 1989, in seguito al collasso dell'Unione Sovietica e alla cessazione della guerra fredda, Sassou-Nguesso inizi\u00f2 una politica di riforme del sistema politico, portando l'ex Congo Francese al multipartitismo; modific\u00f2 inoltre la sua politica economica ed estera in senso filo-capitalistico.\nLe elezioni del 1992 e la guerra civile.\nNel 1992 Sassou-Nguesso fu sconfitto alle elezioni presidenziali da un suo vecchio rivale, Pascal Lissouba, che ridiede al Paese la denominazione di Repubblica del Congo.\nLa crisi fra le due fazioni prosegu\u00ec fino a giungere al conflitto armato nel 1997, poco prima delle previste elezioni presidenziali. Lo scontro fu vinto nel giro di qualche mese dall'esperto generale Sassou-Nguesso, che ricevette anche l'appoggio dell'esercito dell'Angola, e in ottobre torn\u00f2 a coprire la massima carica dello stato. La seconda fase del lungo governo di Sassou-Nguesso, iniziata nel 1997, \u00e8 caratterizzata da una ristrutturazione totale delle vecchie istituzioni partitiche e statali.\nIl sistema rimane fortemente autoritario, ma non pi\u00f9 caratterizzato ideologicamente bens\u00ec personalisticamente, tanto che anche la bandiera e gli emblemi statali sono stati modificati e si \u00e8 diffuso un certo culto della personalit\u00e0, dal punto di vista politico venne perseguito l'allineamento con la Francia e gli stati afro-portoghesi.\nGli ultimi anni.\nUna nuova costituzione, approvata con il referendum nel gennaio 2002, concesse al presidente nuovi poteri, prolung\u00f2 il suo mandato a sette anni e introdusse una nuova assemblea bicamerale. Gli osservatori internazionali hanno contestato l'organizzazione delle elezioni presidenziali e del referendum costituzionale, entrambi elementi che ricordavano l'organizzazione tipica dell'era del Congo dello stato monopartitico.\nA seguito delle elezioni presidenziali, sono iniziati i combattimenti nella regione del Pool tra forze governative e ribelli guidati dal pastore Ntumi; un trattato di pace per porre fine al conflitto \u00e8 stato firmato nell'aprile 2003.\nSassou ha anche vinto le seguenti elezioni presidenziali nel luglio 2009. Nel marzo 2015 Sassou ha annunciato di voler candidarsi per un ulteriore mandato e con un referendum costituzionale in ottobre una modifica della costituzione gli ha permesso di correre durante le elezioni presidenziali del 2016, vincendo le elezioni, ritenute da molti fraudolente. Dopo violente proteste nella capitale, Sassou attacc\u00f2 la regione del Pool, dove un tempo si basavano i ribelli della guerra civile. Ci\u00f2 ha portato a una ripresa dei combattimenti contro l'esercito nell'aprile 2016, portando 80.000 persone a fuggire dalle loro case. Nel dicembre 2017 \u00e8 stato firmato un accordo di cessate il fuoco.\nGeografia.\nLa Repubblica del Congo si trova nella parte centro-occidentale dell'Africa subsahariana, a cavallo dell'Equatore. A sud e a est ha come confini naturali il Congo e un suo affluente, l'Ubangi sulla riva opposta del quale si trova la Repubblica Democratica del Congo, a ovest si affaccia sull'Oceano Atlantico (Golfo di Guinea).\nMorfologia.\nIl paese \u00e8 ricoperto per il 65% da foreste pluviali, che forniscono specie pregiate di legname da esportazione. Per il resto, le pianure caratterizzano la costa atlantica fino alle montagne Mayumbe, mentre la parte settentrionale del paese \u00e8 occupata da un vasto altopiano solcato da numerosi affluenti del fiume Congo che scorre lungo il confine dello stato. Il clima \u00e8 sempre caldo e umido, con le temperature medie annuali che nella capitale Brazzaville si aggirano attorno ai 25-26 gradi privilegiando il secondo dato e nelle aree che si affacciano sull'oceano atlantico si caratterizzano per scarto contenuto (di 5-7 gradi) tra minima e massima giornaliera. La \"stagione secca\" \u00e8 pi\u00f9 prolungata nei pressi delle montagne Mayumbe al confine Sud.\nIdrografia.\nGran parte del paese fa parte del bacino idrografico del Congo a eccezione dell\u2019area costiera che appartiene al bacino del Kouilou e che \u00e8 separata dal bacino del Congo dai rilievi della zona Cabinda. Le acque giungono al Congo tramite diversi fiumi che attraversano il paese come il Sangha, il Likouala e l\u2019Alima.\nClima.\nIl clima \u00e8 equatoriale o \"subequatoriale\" soprattutto ai confini Sud, evidentemente piovoso da gennaio a maggio e con un tasso medio elevatissimo di umidit\u00e0 rispetto alla media annuale delle temperature che si aggira tra i 26 e i 27 gradi. Non ci sono stagioni (piogge-secca) precise in nessuna zona del paese; solo ai confini Sud vi \u00e8 un buon periodo pi\u00f9 stabilmente soleggiato ma mai completamente affidabile; in genere nella Repubblica del Congo e in tutti i Paesi equatoriali giornate soleggiate e piovose si alternano ma spesso presentano entrambe le caratteristiche.\nPopolazione.\nDemografia.\nLa popolazione stimata (luglio 2006) \u00e8 pari a 3.703.348 persone cos\u00ec suddivise:\nGran parte della popolazione si concentra nella parte sud-occidentale del paese, mentre l'area settentrionale, dominata dalla foresta tropicale, \u00e8 pressoch\u00e9 disabitata. Il Congo \u00e8 uno degli stati pi\u00f9 urbanizzati del continente africano: circa l'85% della popolazione si concentra infatti in poche aree urbane (Brazzaville, Pointe-Noire, e i piccoli villaggi situati sulla ferrovia Chemin de fer Congo-Oc\u00e9an che collega le due citt\u00e0).\nEtnie.\nLa popolazione \u00e8 suddivisa all'incirca nelle seguenti etnie: congo 40,5%, teke 16,9%, m'bochi 13,1%, punu 4,3%, sangha 5,6%, maka 1,3%, pigmei 1,6%, duma 1,5%, mbere/mbeti/kele 4,4%, stranieri 8,2%, ubanguiani 1,6%, altri 1% .\nReligione.\nLe religioni ufficiali riconosciute dallo Stato sono il cristianesimo e l'animismo tradizionale, praticati rispettivamente da circa il 50% e il 48% della popolazione. I musulmani sono il 2% (principalmente lavoratori stranieri).\nLingue.\nLingua ufficiale \u00e8 il francese e due lingue bantu kituba (conosciuto anche come kikongo ya leta, una lingua creola basata sul kikongo) e lingala sono riconosciute lingue nazionali . Lingue pigmei e altre lingue bantu cui il kikongo e il t\u00e9k\u00e9 sono parlate.\nOrdinamento dello Stato.\nIstituzioni.\nLa Repubblica del Congo \u00e8 una repubblica presidenziale, con forte caratterizzazione in senso autoritario. In base alla nuova Costituzione del 2002, il presidente ha poteri praticamente illimitati e si avvale di una serie di istituzioni: il Parlamento (bicamerale: il Senato, 66 membri esimi non elettivi; l'Assemblea, 153 membri eletti nei partiti riconosciuti o sulla base di candidature individuali); la Commissione nazionale per i diritti umani, che prevede un'impostazione etica del governo sulla base del diritto francese e delle consuetudini locali; il Consiglio superiore per la libert\u00e0 d'informazione, che controlla lo sviluppo del giornalismo; e i consigli tecnici specifici riguardanti altri settori. Nel 2016 \u00e8 stata ripristinata la carica di Primo ministro, che era stata abolita nel 2009.\nSuddivisione amministrativa.\nLo stato si divide in 12 dipartimenti (\"d\u00e9partements\"):\nI 10 dipartimenti veri e propri sono suddivisi in distretti, mentre Brazzaville e Pointe-Noire, comuni equiparati a distretti, sono suddivisi in \"arrondissement\" come del resto altri quattro comuni autonomi, ma inseriti nei distretti: Dolisie, Mossendjo, Nkayi e Ou\u00e9sso.\nEconomia.\nSettore primario.\nI principali prodotti agricoli provengono dalle piantagioni di: arachidi, ananas, canna da zucchero, banane e soprattutto manioca. Dall'ingente patrimonio forestale sono ricavati legnami per la costruzione e legnami pregiati (caucci\u00f9). Negli ultimi 10 anni, l'agricoltura congolese \u00e8 cresciuta di produttivit\u00e0 del 30%. La pesca non riveste grande importanza, come neanche l'allevamento.\nSettore secondario.\nGli importanti giacimenti di petrolio sono la principale fonte dell'esportazione, e il paese ne \u00e8 fortemente dipendente, infatti, a causa del ribasso dei prezzi del petrolio a causa della crisi, nel biennio 2008-2009 la crescita economica \u00e8 rallentata.\nSono presenti ingenti giacimenti di sabbie bituminose non sfruttate nell'entroterra della costa atlantica congolese. L'inizio dell'estrazione, in partnership con l'Eni, era prevista per il 2012. Sono inoltre presenti giacimenti di oro e diamanti. L'industria \u00e8 limitata, esistono stabilimenti petrolchimici, alimentari, manifatturieri e tessili.\nSettore terziario.\nMolto utilizzato il fiume Congo come mezzo di trasporto fluviale, anche a causa della scarsit\u00e0 di strade. Nel 2010, con finanziamenti cinesi \u00e8 entrata in funzione la centrale idroelettrica di Imbolou.\nNel 2011 \u00e8 entrata in funzione la centrale termo elettrica (n\u00ba 2 turbogas da 250\u00a0MW) con finanziamenti Eni e altri partner.\nLa sanit\u00e0 non \u00e8 molto efficiente (0,1 medici ogni mille abitanti) ma \u00e8 comunque migliore di quella di altri paesi africani. Il paese spende circa l'1,8 % del PIL per l'istruzione, gli analfabeti sono circa il 14% dei congolesi.\nAmbiente.\nNel bacino nord-occidentale del fiume Congo si trova uno dei tre parchi nazionali che formano il Sangha Trinational, sito che fa parte del patrimonio dell'UNESCO. Gli altri due parchi appartengono a Camerun e Repubblica Centrafricana.\nSport.\nLo sport nazionale \u00e8 il calcio; sono diffusi anche il tennis, il basket ed il polo.\nTradizioni e costumi.\nMolto particolari sono le tradizioni per commemorare i parenti defunti: si organizzano delle veglie funebri della durata di un paio di settimane (o anche pi\u00f9 lunghe), in cui amici, parenti o semplici conoscenti si radunano per consumare pasti tipici e bevande (generalmente birra prodotta in Congo). Il tutto si svolge in un clima di euforia e dolore allo stesso tempo. Al contrario alla nascita di un bambino si resta quasi del tutto indifferenti.\nEsistono, poi, due tipi di matrimonio: uno con cerimonia e sposa in abito bianco, del tutto simile a quelli celebrati nel mondo occidentale; l'altro, che non ha nessun valore legale, \u00e8 il matrimonio di famiglia, paragonabile a quello che nel mondo occidentale si definirebbe un fidanzamento ufficiale, ma con la differenza che dopo la cerimonia i due possono vivere insieme come marito e moglie."}
{"id": "76349", "revid": "122246", "url": "https://it.wikipedia.org/wiki?curid=76349", "title": "Pallavolo Piacenza", "text": "La Pallavolo Piacenza \u00e8 stata una societ\u00e0 pallavolistica maschile italiana con sede a Piacenza.\nStoria.\nLa Pallavolo Piacenza viene fondata nel 1982: nei primi anni della sua storia partecipa al campionato di Prima Divisione, per poi passare a disputare nel 1983 quello di Serie D, categoria nella quale militer\u00e0 per sette stagioni; al termine dell'annata 1989-90 ottiene la promozione in Serie C2, mentre in quella successiva la promozione in Serie C1, dove resta per altre cinque stagioni.\nNella stagione 1996-97 esordisce in Serie B2, mentre in quella 1998-99 passa in Serie B1: dopo aver sfiorato la promozione al termine della stagione 1999-00, con la partecipazione ai play-off, viene ammessa in Serie A2 grazie all'acquisto del titolo sportivo dal Mezzolombardo Volley. Nell'annata 2000-01 fa il suo esordio nella pallavolo professionistica nel campionato cadetto: tuttavia il quattordicesimo posto in classifica al termine della \"regular season\" condanna la squadra ad una pronta retrocessione in Serie B1. Grazie ad un nuovo acquisto di titolo, questa volta dalla Pallavolo Torino, la Pallavolo Piacenza viene ripescata in Serie A2: il campionato 2001-02, vede, oltre alla vittoria della Coppa Italia di categoria, dominare la \"regular season\", con la promozione in Serie A1. \nIl primo campionato nella massima serie nazionale si chiude con un modesto dodicesimo posto: all'inizio della stagione 2003-04 la societ\u00e0 cede il suo titolo sportivo al Ducato Volley ma acquista quello del Volley Milano, grazie al quale resta in Serie A1 ed ottiene anche il diritto di partecipazione alla Coppa CEV, competizione nella quale raggiunger\u00e0 la finale; lo stesso risultato sar\u00e0 raggiunto anche in campionato, sconfitta nella serie finale dalla Volley Treviso. I buoni risultati consentono alla Pallavolo Piacenza di disputare per la prima volta la Champions League, massimo torneo per club a livello europeo, uscendo agli ottavi. La vittoria del primo trofeo internazionale arriva nella stagione 2005-06 con il successo nella Top Teams Cup: nella stessa annata raggiunge anche la finale in Coppa Italia.\nNelle stagioni 2006-07 e in quella 2007-08 raggiunge in entrambi in casi la finale scudetto, venendo sconfitta nuovamente dalla Sisley Volley e dalla Trentino Volley; arriva inoltre a disputare sia la finale di Coppa CEV 2006-07 che di Champions League 2007-08, anch'esse terminate con insuccessi. La vittoria del primo scudetto arriva nella stagione 2008-09 ai danni della Trentino Volley: a questo successo segue la vittoria della Supercoppa italiana all'inizio dell'annata 2009-10, per poi cominciare un periodo di lento declino che porta la squadra fuori dalle principali competizioni.\nLa Pallavolo Piacenza torna nuovamente alla ribalta nella stagione 2012-13 con la vittoria in campo europeo della Challange Cup e il raggiungimento della finale scudetto, persa nuovamente contro la Trentino Volley; nella stagione successiva si aggiudica per la prima volta la Coppa Italia. Al termine della stagione 2017-18, per problemi finanziari, la societ\u00e0 termina ogni tipo di attivit\u00e0 agonistica."}
{"id": "76352", "revid": "6923", "url": "https://it.wikipedia.org/wiki?curid=76352", "title": "Dominica", "text": "La Dominica (pronuncia \"Domin\u00ecca\", ; ufficialmente il Commonwealth della Dominica, in inglese \"Commonwealth of Dominica\") \u00e8 uno Stato insulare del Mar dei Caraibi, democrazia parlamentare all'interno del Commonwealth con capitale la citt\u00e0 di Roseau. Appartenente all'arcipelago delle Piccole Antille, l'isola \u00e8 situata a met\u00e0 strada tra le isole della Guadalupa e della Martinica. Contrariamente ad altre ex-colonie della regione, la Dominica non \u00e8 mai stata un reame del Commonwealth con il monarca britannico come capo di Stato: divenne infatti una repubblica al momento dell'indipendenza.\nL'isola era inizialmente abitata dagli indigeni Kalinago (Caribe) e fu successivamente colonizzata dagli europei, essenzialmente dai francesi, che la possedettero dal 1690 al 1763. Colombo afferm\u00f2 di aver passato l'isola la domenica del 3 novembre 1493; di qui il suo nome \"Dominica\". Il Regno Unito prese possesso dell'isola nel 1763, dopo la guerra dei sette anni, e vi sostitu\u00ec gradualmente l'inglese come lingua ufficiale. L'isola ottenne quindi l'indipendenza dal Regno Unito nel 1978. Non va confusa con la Repubblica Dominicana, altro Paese caraibico.\nStoria.\nLa Dominica fu l'ultima isola caraibica a essere colonizzata dagli europei a causa della fiera resistenza dei nativi caribi. Possedimento francese, nel 1763 fu ceduta ai britannici al termine della guerra dei sette anni; la Gran Bretagna la trasform\u00f2 in una colonia nel 1805, ma i francesi cercarono di ritornare in possesso dell'isola e la riconquistarono temporaneamente per due volte: nel 1778 durante la guerra d'America e nel 1805 durante le guerre napoleoniche.\nNel 1871 la Dominica fu aggregata alle Isole Sottovento britanniche, mentre nel 1940 fu unita alle Isole Sopravento britanniche; quindi, dal 1958 al 1962, fu una provincia delle Federazione delle Indie Occidentali. Raggiunse l'indipendenza il 3 novembre 1978, con la contestuale proclamazione della repubblica. Nel 1980, la situazione del paese miglior\u00f2 quando le autorit\u00e0, corrotte e dispotiche, furono sostituite dal governo guidato da Mary Eugenia Charles, la prima donna a diventare primo ministro nei Caraibi e che rimase tale per 15 anni.\nGeografia fisica.\nLa Dominica \u00e8 un'isola nazione situata nel mar dei Caraibi ed \u00e8 l'isola pi\u00f9 meridionale delle isole Sopravento Settentrionali (sebbene talune volte la si \u00e8 considerata come la pi\u00f9 settentrionale delle isole Sopravento Meridionali). L'estensione della nazione si aggira intorno ai 750\u00a0km2.\nNota come \"l'isola della natura\", la Dominica \u00e8 in buona parte coperta da lussureggianti foreste pluviali e ospita quello che secondo alcuni \u00e8 il secondo lago di vapore del mondo in ampiezza. La Dominica ha inoltre numerose cascate, sorgenti e fiumi (ben 365). L'area di Calibishie, nel nordest dell'isola, \u00e8 invece caratterizzata da spiagge sabbiose. Animali e piante credute estinte sulle isole limitrofe possono essere ancora rinvenuti nelle foreste della Dominica. Numerose sono infine le aree protette, tra cui spiccano il Parco nazionale di Cabrits nonch\u00e9 il Parco nazionale Morne Trois Pitons, costituito da un territorio caratterizzato da un forte vulcanesimo e ricoperto da una fitta foresta tropicale, valsogli il riconoscimento di patrimonio dell'umanit\u00e0 il 4 aprile 1995.\nLa Dominica intrattiene una disputa territoriale di lunga data con il Venezuela sulle acque di pertinenza dell'isola di Aves (in spagnolo \"Isla de Aves\", tradotto in italiano come \"isola degli uccelli\"), un piccolo isolotto situato a circa 225 km a ovest dell'isola della Dominica.\nIdrografia.\nUno dei fiumi pi\u00f9 importanti \u00e8 il Layou, che scorre nella parte occidentale dello Stato e sfocia nel mar dei Caraibi.\nClima.\nLa Dominica \u00e8 particolarmente vulnerabile agli uragani, dal momento che \u00e8 situata in quella che \u00e8 definita come la regione degli uragani. Nel 1979 l'uragano David, uragano di categoria 4, colp\u00ec l'isola causando danni ingenti; il 17 agosto 2007 l'uragano Dean, in quel momento un uragano di categoria 1, invest\u00ec l'isola, causando la morte di una madre e della sua figlioletta di sette anni, rimaste sepolte da una frana causata dalle pesanti piogge e che aveva colpito la loro casa. In un altro incidente due persone furono ferite quando un albero cadde sulla loro abitazione. Il primo ministro Roosevelt Skerrit stim\u00f2 che dalle 100 alle 125 abitazioni furono danneggiate e che il settore agricolo era stato particolarmente colpito, specialmente la produzione di banane.\nPolitica.\nPolitica interna.\nIl presidente \u00e8 il capo dello Stato, mentre il potere esecutivo spetta a un gabinetto guidato dal primo ministro. Il parlamento unicamerale \u00e8 composto dai 30 membri della Camera dell'assemblea di cui 21 sono direttamente eletti, mentre gli altri nove, i senatori, possono essere nominati dal presidente o dagli altri membri della Camera.\nPolitica estera.\nLa Dominica \u00e8 un membro a pieno titolo della Comunit\u00e0 dei Caraibi (\"Caribbean Community, CARICOM\").\nEconomia.\nIl sistema economico dipende in larga parte dall'agricoltura, specialmente dalla coltivazione delle banane. Il 40% dei lavoratori del paese \u00e8 impiegato nel settore agricolo, le esportazioni riguardano soprattutto prodotti della terra (banane, olio di alloro, succhi e arance). Vi sono alcune industrie (sapone, olio di noce di cocco, turismo, copra, mobili, cemento, calzature) che occupano il 32% della forza-lavoro.\nTuttavia, vi sono alti tassi di povert\u00e0 (30%) e di disoccupazione (23%) e un basso PIL pro-capite (). L'intero sistema economico soffre duramente il crollo dei prezzi delle banane o i raccolti scarsi causati dalle cattive condizioni atmosferiche.\nL'Unione europea ha eliminato gli accessi preferenziali al suo mercato, provocando una caduta della domanda di banane. Perci\u00f2, il governo ha deciso di privatizzare l'industria delle banane. Inoltre, si \u00e8 deciso di diversificare l'economia e di alzare i prezzi tenuti sotto controllo in modo tale da risolvere il ritardo economico del paese. Vi sono inoltre progetti riguardanti la costruzione di una raffineria, si sta tentando di incoraggiare la crescita di un settore finanziario \"offshore\" e di sviluppare il turismo, in particolare l'ecoturismo.\nLa mancanza di un aeroporto internazionale e il fatto che le spiagge sono prevalentemente di sabbia nera scoraggiano il turismo vacanziero tradizionale, ma le foreste pluviali e i maestosi paesaggi dell'isola potrebbero affascinare coloro che sono interessanti a esperienze ecoturistiche anticonvenzionali.\nDominica \u00e8 considerato un \"paradiso fiscale\". Il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le aziende italiane ed i soggetti ubicati in tale territorio.\nOrdinamento dello stato.\nSuddivisioni amministrative.\nLa Dominica \u00e8 suddivisa in 10 parrocchie.\nSociet\u00e0.\nDemografia.\nLa gran parte degli abitanti discende dagli schiavi africani deportati dai proprietari delle piantagioni nel XIX secolo. Tuttavia, la Dominica \u00e8 l'unica isola dei Caraibi orientali a conservare una sparuta comunit\u00e0 di stirpe precolombiana (gli indigeni caribi), che vivono in una piccola porzione della costa orientale.\nIl tasso di crescita della popolazione \u00e8 molto basso, a causa dell'emigrazione verso isole caraibiche pi\u00f9 ricche, verso il Regno Unito, gli Stati Uniti e il Canada.\nLingue.\nL'inglese \u00e8 la lingua ufficiale; ciononostante, per via della precedente colonizzazione francese, \u00e8 parlata correntemente la \nlingua creola delle Antille, basata sul francese.\nCinematografia.\nL'isola Dominica \u00e8 stata il luogo in cui si \u00e8 svolta parte delle riprese della trilogia cinematografica \"Pirati dei Caraibi\"."}
{"id": "76353", "revid": "599013", "url": "https://it.wikipedia.org/wiki?curid=76353", "title": "Piemonte Volley", "text": "Il Piemonte Volley \u00e8 stata una societ\u00e0 pallavolistica maschile di Cuneo, militante nella massima serie nazionale ininterrottamente dalla stagione 1989-90. Nata come Cuneo Volley Ball Club, nel 2001 ha assunto la nuova denominazione.\nNel palmar\u00e8s della squadra figurano molti trofei, sia nazionali che internazionali. In Italia sono stati conquistati negli anni tutti i titoli disponibili: uno scudetto, ottenuto il 9 maggio 2010 nello storico V-Day di Bologna, cinque Coppe Italia e quattro Supercoppe italiane. In ambito europeo il sodalizio cuneese si \u00e8 distinto vincendo per tre volte il secondo trofeo per importanza (due volte quando la denominazione del torneo era Coppa delle Coppe e una con l'attuale denominazione, ossia Coppa CEV) e due volte il terzo trofeo per importanza (entrambe con la denominazione di Coppa CEV). Le varie partecipazioni alla Champions League hanno portato come miglior risultato un secondo posto, ottenuto nell'edizione 2012-13. Inoltre si \u00e8 fregiata per due volte della vittoria nella Supercoppa europea, competizione ormai scomparsa che metteva di fronte le squadre migliori delle tre competizioni europee.\nPer ragioni di sponsorizzazione, la squadra \u00e8 conosciuta nelle competizioni nazionali ed internazionali come \"BreBanca Lannutti Cuneo\". Negli anni la societ\u00e0 ha sempre adattato il proprio nome ai vari sponsor principali: in particolare si \u00e8 partiti dalla denominazione \"Alpitour\", per passare a \"Alpitour Diesel\", \"Alpitour Traco\", \"TNT Alpitour\", \"Noicom Alpitour\" e \"Noicom Brebanca\", fino all'ultima denominazione, adottata dalla stagione 2004-05.\nLa societ\u00e0 \u00e8 molto attiva a livello giovanile: partecipa infatti a tutti i campionati, dal minivolley all'under 19. Vanta inoltre una squadra iscritta al campionato di Serie B2, utilizzata come vivaio dove attingere giocatori per la prima squadra, e una a quello di prima divisione.\nIl Piemonte Volley \u00e8 una societ\u00e0 a responsabilit\u00e0 limitata, status acquisito nel 1997, presieduta dall'imprenditore Valter Lannutti dalla stagione 2003-04.\nStoria.\nI primi passi in serie A.\nFondato nel 1958, il \"Cuneo Volley Ball Club\" milit\u00f2 per un trentennio in categorie regionali. Fu sul finire degli anni ottanta, periodo immediatamente successivo al declino di storiche sedi della pallavolo piemontese (Alessandria, Torino, Asti) che il club bianco-azzurro, ottenuto il patrocinio dello sponsor Alpitour, pot\u00e9 aspirare a traguardi di alto livello.\nAcquistato nel 1988 il titolo di Serie A2 dell'Opel Agrigento (ripescata in A1 dopo la rinuncia del CUS Torino), l'Alpitour vinse il suo girone nel campionato 1988-89, ottenendo la promozione diretta in serie A1 e il diritto a partecipare, per la prima volta, ai play-off per l'assegnazione dello scudetto. All'epoca, infatti, erano ammesse a giocarsi il titolo anche le migliori squadre di Serie A2. Questa prima esperienza nella pallavolo di alto livello si concluse con l'eliminazione al primo turno ad opera della Conad Ravenna. La partita in casa fu giocata al Palasport del parco Ruffini di Torino per motivi di capienza.\nPer andare incontro alle esigenze di un pubblico sempre pi\u00f9 vasto, fu allestita una tensostruttura, il Palatenda, in piazza d'Armi a Cuneo: questa fu la casa del volley cuneese per le prime tre stagioni in Serie A1. La prima partita in assoluto nel massimo campionato italiano fu disputata proprio al Palatenda il 15 ottobre 1989, contro il Gabbiano Mantova, sconfitto per 3-2. Questo incontro coincise anche con la prima vittoria nella nuova categoria. La prima stagione in Serie A1 termin\u00f2 con un nono posto, che non qualific\u00f2 i piemontesi ai play-off ma consent\u00ec loro di guadagnare una tranquilla salvezza, ottenuta con un budget limitato e senza nomi altisonanti. Con l'arrivo dell'opposto bulgaro Ljubomir Ganev, affiancato a giocatori storici come Guido De Luigi e Liano Petrelli, la squadra inizi\u00f2 a prendersi alcune soddisfazioni contro le dominatrici dell'epoca, fra tutte la Pallavolo Modena, la Sisley Volley di Treviso e la Maxicono Parma. Il seguito che la squadra ottenne in citt\u00e0 venne premiato con la costruzione del Palasport. Dopo quattro campionati condotti a met\u00e0 classifica, dalla stagione 1994-95 nuovi, importanti sponsor affiancarono la storica \"Alpitour\". Gli accordi commerciali con la \"TNT Traco\", la \"Banca Regionale Europea\" e l\"'Albamotor\" consentirono finalmente di condurre una campagna acquisti di un certo livello. Alla guida della squadra giunse il decano della pallavolo italiana Silvano Prandi, a cui venne affidata una rosa di prim'ordine, con nomi altisonanti quali Andrea Lucchetta, Samuele Papi, Claudio Galli e Ferdinando De Giorgi, tutti nel giro della nazionale divenuta famosa nel mondo con il nome di generazione di fenomeni.\nL'arrivo di Silvano Prandi e i primi trofei.\nGli investimenti vennero subito premiati con un secondo posto nella stagione regolare della Serie A1 1994-95, che valse per la prima volta l'accesso a una competizione europea, la Coppa CEV, terzo trofeo per importanza. La stagione termin\u00f2 con il raggiungimento della semifinale sia nella Coppa Italia che nei play-off scudetto. In entrambi i casi fu la blasonata Pallavolo Modena a eliminare i bianco-azzurri, dando cos\u00ec vita a una delle rivalit\u00e0 pi\u00f9 accese del panorama pallavolistico italiano.\nNella stagione 1995-96 arrivarono finalmente i primi successi. Alla corte di Silvano Prandi giunsero gli schiacciatori Vladimir Grbi\u0107 e, soprattutto, Rafael Pascual, destinato a diventare uno dei giocatori pi\u00f9 importanti e amati della storia della squadra. La stagione regolare della Serie A1 si concluse con il primo posto, davanti alla corazzata Pallavolo Modena. La formazione cuneese si trov\u00f2 di fronte nel play-off l'Associazione Sportiva Volley Lube di Macerata negli ottavi di finale e la Maxicono Parma nei quarti di finale. Superati questi ostacoli, l'avversario delle semifinali fu ancora una volta Casa Modena. Due vittorie, una al Palatenda e una nel tempio del volley modenese, il PalaPanini, consegnarono al sodalizio piemontese la prima finale scudetto della propria storia.\nL'avversario della finale, che si gioc\u00f2 al meglio delle cinque partite, fu l'imbattibile Sisley Volley di Treviso. Al \"Cuneo Volley Ball Club\", partito con una gara di vantaggio grazie al miglior piazzamento nella stagione regolare, non bast\u00f2 vincere la seconda partita della serie. La decisiva gara 5, giocata al Palatenda di Cuneo, vide trionfare facilmente la corazzata trevigiana, che si impose con un perentorio 0-3.\nLa delusione per la sconfitta fu in parte assorbita grazie ai primi due trofei della storia del club. In ambito nazionale l'Alpitour Traco Cuneo ottenne la sua prima Coppa Italia. L'accesso alla \"final four\" fu guadagnato ai danni della Maxicono Parma: la sconfitta nella gara di andata a Parma per 3-1 fu ribaltata nel ritorno al Palatenda, che videro i cuneesi travolgere i rivali con il punteggio di 3-0. La semifinale mise di fronte ai bianco-azzurri la Gabeca Montichiari, piazza storica del volley italiano: la partita termin\u00f2 con il trionfo cuneese, che raggiunse la sua prima finale. Contro la Sisley Volley di Treviso il \"Cuneo Volley Ball Club\" centra un'impresa storica, vincendo una combattuta partita al \"tie-break\" e conquistando il primo trofeo della propria storia.\nIl successo nella coppa nazionale fu bissato in Europa dalla conquista della Coppa CEV. Il torneo, dominato dall'inizio alla fine senza concedere nemmeno un set, vide la squadra trionfare in finale contro l'altra formazione italiana iscritta alla competizione, la Porto Ravenna Volley. Il successo fu ottenuto a Parigi, di fronte a molti tifosi entusiasti che avevano seguito la squadra nella trasferta europea.\nLa stagione successiva inizi\u00f2 con la sfida tra i campioni d'Italia della Sisley Treviso e i cuneesi detentori della Coppa Italia. Nel palazzetto di casa la squadra mise in bacheca il terzo trofeo in pochi mesi, regolando gli avversari nella finale in gara unica, con il punteggio di 3-1.\nIn un'annata ricca di impegni nazionali e internazionali, il \"Cuneo Volley Ball Club\" affront\u00f2 a ottobre la trasferta in terra tedesca per la Supercoppa europea. L'avversario della semifinale fu Casa Modena, campione d'Europa in carica. Contro ogni pronostico fu Cuneo a trionfare, in un incontro tirato e concluso solo al \"tie-break\". La finale contro i tedeschi del ASV Dachau si rivel\u00f2 una formalit\u00e0: il \"Cuneo Volley Ball Club\" sollev\u00f2 un altro trofeo, vincendo facilmente per 3-0.\nNella seconda competizione europea per importanza, la Coppa delle Coppe, la squadra ottenne un successo dietro l'altro. Dopo aver superato agevolmente un turno eliminatorio, vinse il proprio girone eliminatorio a punteggio pieno, qualificandosi per le finali del torneo. La \"final four\" fu organizzata a Salonicco, in Grecia. Il primo avversario, in semifinale, fu la squadra russa del Volejbol'nyj klub Belogor'e, sconfitta per 3-1. La finale fu disputata il 9 marzo: i greci dell'Olympiakos Pairaios, padroni di casa, furono sconfitti per 3-0, in un incontro senza storia.\nLe delusioni giunsero dalla Coppa Italia e dal campionato.\nNella coppa nazionale la squadra elimin\u00f2 facilmente l'Associazione Sportiva Volley Lube di Macerata nei quarti di finale e la Porto Ravenna Volley in semifinale, cedendo solo un set in quattro partite disputate. Fu la Pallavolo Modena a fermare i cuneesi, nella finale disputata in gara unica al Pala Mens Sana di Siena. L'incontro termin\u00f2 3-0 per gli emiliani.\nIl campionato 1996-1997 si concluse con un terzo posto in stagione regolare. Ottenuta la qualificazione ai play off la squadra super\u00f2 i quarti di finale contro la Gabeca Montichiari, vincendo la serie con due vittorie contro una. La rincorsa allo scudetto si concluse con l'eliminazione in semifinale per mano della Sisley Treviso, che vinse due volte a Cuneo e una al PalaVerde, a fronte di una sola vittoria cuneese, ottenuta in trasferta nella terza partita della serie.\nLa stagione 1997-98 port\u00f2 a Cuneo il palleggiatore titolare della nazionale serba Nikola Grbi\u0107. Ancora una volta il primo trofeo in palio fu la Supercoppa italiana, e fu Casa Modena a vincere, conquistando la coppa nella finale in gara unica disputata al PalaArgento di Napoli.\nLa rivincita giunse nella Supercoppa europea. Nella \"final four\" disputata al \"Lotto D\u00f4me\" di Maaseik, in Belgio, la squadra ebbe facilmente ragione dei padroni di casa del in semifinale. La gara finale contro i rivali storici di Modena, giocata il giorno successivo, si rivel\u00f2 un trionfo: dopo la sconfitta nel set iniziale, Cuneo vinse l'incontro per 3-1 portando a casa il secondo successo consecutivo in questa manifestazione. La sfida infinita contro i modenesi si rinnov\u00f2 per la terza volta in stagione nella Coppa Italia. Cuneo elimin\u00f2 Pallavolo Falconara, Gabeca Montichiari e 4Torri Ferrara Volley, prima di piegarsi nella finale contro gli emiliani, persa per 3-0.\nIl \"Cuneo Volley Ball Club\" riusc\u00ec comunque a ottenere un altro trionfo in Coppa delle Coppe. Dopo aver vinto il proprio girone di qualificazione, alla squadra piemontese fu affidato il compito di organizzare la \"final four\" nel Palazzetto dello Sport di Cuneo. I bianco-azzurri fecero valere il fattore campo, eliminando gli spagnoli del Club Voleibol Gran Canaria in semifinale e ottenendo il successo nella competizione battendo in finale, come nell'edizione precedente, i greci dell'Olympiakos Pairaios.\nAncora una volta fu per\u00f2 il campionato a riservare la delusione pi\u00f9 grande. La squadra concluse prima la stagione regolare e part\u00ec quindi con il vantaggio del fattore campo in tutti i turni dei play-off. Questi iniziarono ai quarti di finale contro la Zinella Volley Bologna, che fu eliminata in due partite. La semifinale contro l'Associazione Sportiva Volley Lube di Macerata fu invece molto combattuta, ma in virt\u00f9 di tre partite vinte a una fu Cuneo ad accedere alla sua seconda finale scudetto. Come due anni prima, la squadra avversaria nella serie decisiva fu la Sisley Treviso, e anche questa volta furono gli orogranata a ottenere lo scudetto, vincendo due partite a Cuneo e una al PalaVerde.\nLa stagione 1998-99 segn\u00f2 la fine del ciclo di Silvano Prandi a Cuneo. Venne comunque aggiunto in bacheca un altro trofeo, la Coppa Italia, vinta al PalaLottomatica di Roma nella finale disputata contro Casa Modena. In precedenza la squadra aveva eliminato la neonata Roma Volley nei quarti di finale e il Palermo Volley in semifinale. In campionato Cuneo giunse seconda al termine della stagione regolare, risultato che le permise di qualificarsi ancora una volta il play-off per l'assegnazione dello scudetto. Dopo aver eliminato con qualche difficolt\u00e0 la Gabeca Montichiari, i bianco-azzurri furono eliminati nel girone di semifinale. Anche l'avventura europea in Coppa delle Coppe non termin\u00f2 come sperato: fu l'Association Sportive Cannes Volley-Ball ad aggiudicarsi il trofeo in finale.\nLa \"rivoluzione De Giorgi\".\nL'addio di Silvano Prandi alla panchina cuneese port\u00f2 a un anno di transizione, in cui la panchina fu affidata a Roberto Serniotti, che condusse la squadra alla conquista della sua seconda Supercoppa italiana contro la Sisley Treviso. Nonostante questo successo, i risultati altalenanti in campionato e l'eliminazione al primo turno della Coppa Italia contro la Gabeca Montichiari portarono all'esonero del tecnico torinese. La squadra fu affidata a Nino Beccari, che riusc\u00ec a condurre Cuneo fino alle semifinali scudetto. Nonostante partisse dalla casella numero sette, riusc\u00ec a eliminare la Lube Macerata nei quarti di finale, ma chiuse ultima il girone di semifinale. Cuneo perse anche la seconda finale europea consecutiva: nella Coppa delle Coppe fu ancora una squadra francese, questa volta il Paris Volley, a vincere la competizione.\nLa stagione 2000-01 fu caratterizzata dall'arrivo in panchina di Ferdinando De Giorgi, che port\u00f2 in estate a una vera e propria rivoluzione della rosa dei giocatori. Partirono molti dei protagonisti dei successi degli anni passati, su tutti il capitano Rafael Pascual, sostituito da Andrea Sartoretti. L'annata non port\u00f2 in dote alcun risultato rilevante. La squadra si ferm\u00f2 in semifinale sia in campionato che in Coppa Italia, eliminata rispettivamente da Volley Milano e Pallavolo Padova. Il primo posto in stagione regolare consent\u00ec comunque a Cuneo di tornare in Europa, qualificandosi per la Coppa CEV. Furono gettate delle buone basi per il futuro, e i risultati non tardarono ad arrivare.\nCon l'ingresso in societ\u00e0 di nuovi sponsor e di nuovi dirigenti, venne assunto il nome di \"Piemonte Volley\", con l'intenzione di creare un progetto regionale. La squadra, confermata quasi per intero, condusse un cammino in campionato alquanto deludente, concludendo la stagione regolare sesta e fermandosi ai play-off ai quarti di finale, eliminata dalla Maxicono Parma. Torn\u00f2 comunque a conquistare due trofei, i primi con la nuova denominazione.\nQualificato alla Coppa Italia come sesto classificato al termine del girone di andata del campionato, il \"Piemonte Volley\" affront\u00f2 nei quarti di finale la Sisley Volley di Treviso. Sovvertendo il pronostico, riusc\u00ec a vincere per 3-1 e a qualificarsi per la \"final four\", che si disput\u00f2 al Mediolanum Forum di Assago. Qui sconfisse la Trentino Volley in semifinale e, nella finale disputata il giorno successivo, la Maxicono Parma, alzando il trofeo per la terza volta e qualificandosi, per la prima volta in assoluto, alla pi\u00f9 importante competizione CEV per club, la Champions League.\nIn ambito europeo il \"Piemonte Volley\" vinse la sua seconda Coppa CEV. Superato agevolmente il primo turno, nei quarti di finale gli avversari furono i forti russi del Volejbol'nyj klub Iskra Odincovo. Dopo la sconfitta per 3-1 in trasferta, la formazione cuneese riusc\u00ec a ribaltare il risultato, vincendo per 3-0 la gara di ritorno. La \"final four\" fu organizzata nel Palasport di San Rocco Castagnaretta. Cuneo riusc\u00ec a far valere il fattore campo, eliminando prima l'altra italiana giunta in semifinale, l'Asystel Milano, e infine sconfiggendo in finale per 3-1 il Volejbol'nyj klub Belogor'e. Fu questo l'ultimo trofeo prima di un periodo difficile, che vide alcuni cambi ai vertici societari e un momentaneo ridimensionamento degli obiettivi.\nL'ultima stagione di Ferdinando De Giorgi sulla panchina cuneese non fu fortunata. Si decise di puntare su alcuni giovani del vivaio, dati in prestito per fare esperienza. Alla vittoria nella Supercoppa italiana contro la Pallavolo Modena fecero seguito l'eliminazione al primo turno dalla Champions League, l'ottavo posto in stagione regolare e la sconfitta nei quarti di finale sia di Coppa Italia che dei play-off scudetto, sempre contro la Sisley.\nLa presidenza di Valter Lannutti.\nNella primavera del 2003 venne eletto a presidente di \"Piemonte Volley\" l'imprenditore Valter Lannutti. Gli innesti in termini di giocatori, grazie anche all'ingresso della Banca Regionale Europea come main sponsor, furono notevoli. Arrivarono a Cuneo Wout Wijsmans, capitano della nazionale belga, Gilberto de Godoy, detto Giba, uno dei pi\u00f9 forti schiacciatori del mondo, Pasquale Gravina e Bj\u00f6rn Andrae. Tuttavia i risultati tardarono ad arrivare. Nella stagione 2003-2004 la squadra, affidata ad Andrea Anastasi, non and\u00f2 oltre il settimo posto in campionato, penultima piazza utile per l'accesso ai play-off, che videro l'uscita ai quarti di finale ad opera della Lube Banca Marche Macerata, che riusc\u00ec nell'impresa di recuperare le due sconfitte iniziali e vincere la serie per tre partite vinte a due. Nonostante le difficolt\u00e0 Cuneo riusc\u00ec comunque a raggiungere la finale della Coppa Italia. Nonostante partisse dall'ottavo posto in griglia, riusc\u00ec a eliminare prima la Trentino Volley e poi la Lube Macerata, per poi cedere nella finale contro l'eterna rivale Sisley Treviso.\nLa stagione 2004-05 \u00e8 stata forse la pi\u00f9 difficile della storia della societ\u00e0. La squadra di Anastasi fall\u00ec sia l'accesso alla Coppa Italia che quello ai play-off, chiudendo sia l'andata che il ritorno della stagione regolare al nono posto.\nDopo alcune stagioni poco brillanti, il club seppe rilanciarsi a partire dal campionato 2005-06. Torn\u00f2 a sedersi sulla panchina cuneese Silvano Prandi, il tecnico delle due finali scudetto degli anni novanta. La sua gestione inizi\u00f2 con la conquista della quarta Coppa Italia. Superata la Callipo Sport di Vibo Valentia nei quarti di finale, la squadra si qualific\u00f2 per la \"final four\" disputata a Forl\u00ec. Qui venne eliminata la Trentino Volley in semifinale e infine, nella finale, fu sconfitta la Pallavolo Piacenza, con il punteggio di 3-1. La stagione regolare si concluse con un quarto posto, che qualific\u00f2 i cuneesi ai play-off scudetto. Il torneo si concluse in semifinale contro l'Associazione Sportiva Volley Lube, dopo che nei quarti di finale era stata superata la Pallavolo Piacenza.\nLa stagione 2006-07 si apr\u00ec con la sconfitta in Supercoppa italiana ad opera della Lube Banca Marche Macerata. Cuneo vinse per la quarta volta la stagione regolare, senza per\u00f2 andare oltre le semifinali nei play-off scudetto, dove fu eliminata dalla Copra Berni Piacenza. La Coppa Italia e la Champions League non riservarono nessuna soddisfazione.\nLe stagioni 2007-08 e 2008-2009 furono ricche di delusioni per il Piemonte Volley. Si registrarono due semifinali scudetto consecutive perse, una contro la Pallavolo Piacenza e una contro la Trentino Volley, una finale di Coppa Italia persa contro l'Associazione Sportiva Volley Lube di Macerata e un terzo posto in Coppa CEV.\nLo scudetto.\nSulla base dei risultati delle stagioni precedenti, la societ\u00e0 decise di cambiare rotta: dalla stagione 2009-10 la panchina fu affidata al tecnico emergente Alberto Giuliani, che pot\u00e9 contare su una campagna acquisti di primo livello: in palleggio ritorn\u00f2 a Cuneo Nikola Grbi\u0107, al centro si decise di puntare su Luigi Mastrangelo, mentre il reparto schiacciatori si arricch\u00ec con il giovane talento Simone Parodi, che and\u00f2 ad affiancarsi a campioni affermati come Wout Wijsmans e Vladimir Nikolov. Come libero fu scelto il francese Hubert Henno.\nI risultati di questi importanti investimenti non si fecero attendere. La Coppa Italia, nonostante la sconfitta in finale per 3-1, dimostr\u00f2 che la differenza con la corazzata Trentino Volley si era assottigliata. Il primo successo arriv\u00f2 in ambito europeo. La squadra piemontese si aggiudic\u00f2 infatti la Coppa CEV, sconfiggendo i russi del Volejbol'nyj klub Iskra Odincovo nella finale disputata a Maaseik, in Belgio; in precedenza, nella semifinale disputata il giorno precedente, aveva eliminato la Pallavolo Piacenza.\nIl campionato vide il Piemonte Volley chiudere la stagione regolare al secondo posto, dietro la Trentino Volley. I play off iniziarono con la serie dei quarti di finale contro i campioni d'Italia in carica della Copra Berni Piacenza. La BreBanca Lannutti Cuneo riusc\u00ec a imporsi in tre partite, in virt\u00f9 di due successi in casa e uno in trasferta. L'avversario della semifinale fu la Sisley Treviso. Dopo una vittoria per parte, i bianco-azzurri s'imposero in gara 3 e gara 4, staccando il \"pass\" per la prima finale in gara unica della storia del campionato italiano. Nell'evento denominato \"V-Day\", disputato il 9 maggio 2010 al Futurshow Station di Casalecchio di Reno, Cuneo affront\u00f2 l'Itas Diatec Trentino. Dopo un primo set dominato dai trentini, la squadra trov\u00f2 le giuste contromisure, riuscendo a vincere l'incontro per 3-1. L'ultimo pallone, messo a terra da Vladimir Nikolov, scaten\u00f2 la festa dei tifosi, che attendevano questo momento dal 1989.\nIl momento magico della societ\u00e0 cuneese ebbe seguito nella stagione successiva. Il 29 dicembre sconfisse ancora una volta l'Itas Diatec Trentino al PalaRuffini di Torino, aggiudicandosi la quarta Supercoppa italiana della sua storia. La gara si risolse con un perentorio 3-0. Il 23 gennaio 2011, completando un cammino nella competizione che aveva visto sconfitte l'Umbria Volley nei quarti di finale e la Lube Macerata in semifinale, si aggiudic\u00f2 anche la Coppa Italia, battendo per la terza volta consecutiva Trento in una finale di torneo.\nNello stesso anno ottenne ottimi risultati anche in campionato. Qualificata ai play off come seconda classificata, raggiunse la seconda finale scudetto consecutiva, eliminando prima la Marmi Lanza Verona nei quarti di finale, poi, in una semifinale molto tirata, l'Associazione Sportiva Volley Lube di Macerata. Ma questa volta l'Itas Diatec Trentino si prese una rivincita sui bianco-azzurri, vincendo per 3-0, in una partita senza storia giocata al PalaLottomatica di Roma.\nLa fine del ciclo vincente.\nA partire dalla stagione 2011-12 la societ\u00e0 Piemonte Volley dovette fare i conti con i bilanci. La partenza di molti dei protagonisti degli ultimi trionfi, dal tecnico Alberto Giuliani ai giocatori chiave come Vladimir Nikolov, Simone Parodi e Aleksandr Volkov, portarono a un ridimensionamento degli obiettivi. Il primo trofeo in palio fu la Supercoppa italiana, ma fu Trento ad aggiudicarselo nella finale in gara unica disputata a Cagliari. Anche la Coppa Italia conferm\u00f2 il momento difficile: l'eliminazione nei quarti di finale ad opera della Sisley Belluno e le evidenti difficolt\u00e0 della squadra portarono all'esonero del tecnico Flavio Gulinelli, sostituito in corso d'opera dal suo secondo, Camillo Plac\u00ec. Nonostante questo ribaltone le cose non migliorarono sensibilmente: la squadra sub\u00ec l'eliminazione ai play off 12 di Champions League da parte dell'Associazione Sportiva Volley Lube di Macerata, che super\u00f2 i cuneesi grazie alla regola del \"golden set\". Il terzo posto nella stagione regolare qualific\u00f2 i piemontesi ai play off per la settima volta consecutiva. Dopo aver eliminato la Pallavolo Piacenza e la Callipo Sport di Vibo Valentia nel girone eliminatorio, ancora una volta fu Macerata a fermare i bianco-azzurri, sconfitti nella serie di semifinale nonostante la vittoria in trasferta in gara 1.\nAnche la stagione successiva fu ricca di difficolt\u00e0. Per il secondo anno consecutivo Cuneo manc\u00f2 la qualificazione alla \"final four\" di Coppa Italia. Il quinto posto al termine del girone di andata la costrinse ad affrontare la trasferta a Vibo Valentia. La partita termin\u00f2 addirittura 3-0 per la Callipo Sport, risultato che mise in moto un'accesa contestazione da parte del tifo organizzato. La posizione del tecnico Roberto Piazza vacill\u00f2, ma la societ\u00e0 decise di rimanere al fianco dell'allenatore, mettendo invece fuori squadra il centrale della nazionale italiana Luigi Mastrangelo. Dopo questo provvedimento la squadra riprese un cammino positivo, con alcune soluzioni tattiche innovative e l'utilizzo di alcuni giocatori fuori ruolo, come l'opposto Cvetan Sokolov utilizzato anche come centrale. I risultati portarono il Piemonte Volley al raggiungimento di un traguardo storico: eliminando l'Associazione Sportiva Volley Lube di Macerata nei play off 6 della Champions League raggiunse la sua prima \"final four\" nel massimo torneo continentale per club, disputata a Omsk, in Siberia. Gli avversari della semifinale furono i campioni polacchi dello ZAKSA K\u0119dzierzyn-Ko\u017ale, che furono regolati solo al \"tie-break\". La finale, contro la rivelazione del torneo Volejbol'nyj klub Lokomotiv Novosibirsk, non fu fortunata: i russi, padroni di casa, vinsero una partita molto tirata per 3-2, sfruttando l'inesperienza di molti giocatori cuneesi, non abituati a partite di questo livello. La stagione si concluse con l'eliminazione in semifinale dei play off scudetto ad opera della Trentino Volley.\nLa fine del volley maschile a Cuneo.\nIl 2 maggio 2014 il presidente Valter Lannutti annuncia le sue dimissioni da presidente in una conferenza stampa. Il titolo sportivo non viene ceduto, ma la squadra non si iscrive al campionato 2014-15.\nSettore giovanile.\nImponente \u00e8 il settore giovanile del Piemonte Volley; Cuneo vanta una squadra satellite in Serie B. Nel corso degli anni ha lanciato tra gli altri Luigi Mastrangelo, Ventzislav Simeonov, Manuel Coscione, Mauro Gavotto e, pi\u00f9 recentemente, Mattia Rosso, Simone Parodi, Matteo Martino e Michele Baranowicz.\nNel palmar\u00e8s delle squadre giovanili si trovano tre Campionati Juniores (1996, 2010 e 2012), due Boy League (1998 e 1999), due Campionati Under 20 (1999 e 2004), tre Under 18 (2004, 2007 e 2011), un Under 17 (2003) e due Under 16, categoria nella quale la BreBanca Lannutti ha vinto il titolo di Campione d'Italia per due anni consecutivi (2007 e 2008).\nLa tifoseria.\nLa tifoseria organizzata del Piemonte Volley \u00e8 tutta riunita intorno allo striscione \"Blu Brothers\", posto in una delle due \"curve\" del palazzetto dello sport. Il gruppo si form\u00f2 a partire dalla stagione 1989-1990, anno della promozione in Serie A1, e and\u00f2 a sostituire lo storico gruppo dei \"Rangers\", in una fusione tra i vecchi tifosi e le nuove leve. Ad oggi \u00e8 considerata una delle tifoserie pallavolistiche pi\u00f9 grandi d'Italia. Spesso coinvolti in episodi controversi, i tifosi bianco-azzurri si sono spesso distinti positivamente, vincendo per due volte il premio Jimmy George come tifoseria pi\u00f9 corretta del campionato. Macchia indelebile nella storia dei \"Blu Brothers\" resta la diffida di alcuni ultras a seguito di un fumogeno acceso all'interno del PalaLido di Milano, all'inizio degli anni duemila; fu solo grazie alla passione di alcuni tifosi storici del volley cuneese che il provvedimento non pose fine all'avventura della tifoseria organizzata cuneese.\nGemellaggi e rivalit\u00e0.\nLa tifoseria cuneese \u00e8 gemellata dalla stagione 2004-2005 con i Lupi di Santa Croce e con i \"Wild Kaos\" di Crema. Nonostante la retrocessione di queste due squadre in categorie inferiori, questi gemellaggi vengono periodicamente rinforzati con momenti di incontro sia sportivi che extra-sportivi.\nI rivali storici dei \"Blu Brothers\" sono i tifosi della Pallavolo Modena, riuniti sotto il nome di \"Irriducibili Gialloblu\". Questo non ha impedito una dimostrazione di grande solidariet\u00e0 in occasione del terremoto dell'Emilia del 2012: il direttivo della tifoseria cuneese acquist\u00f2 un ingente quantit\u00e0 di Parmigiano-Reggiano, andato danneggiato durante le scosse, per poi rivenderlo e destinare il ricavato alle popolazioni colpite. La tifoseria modenese ringrazi\u00f2 i rivali con due striscioni, sia al PalaPanini di Modena che durante la successiva trasferta a Cuneo.\nLa rivalit\u00e0 con gli \"Ultras Milano\", oggi scomparsa per l'assenza di una squadra di pallavolo nel capoluogo lombardo, port\u00f2 all'episodio della diffida di cui sopra. Si sono registrati, negli anni, alcuni scontri verbali con i sostenitori della Gabeca Montichiari, per il loro gemellaggio con Modena, con la \"Curva Gislimberti\" del Trentino Volley, incontrata molte volte nei momenti pi\u00f9 caldi della stagione, con i loro gemellati \"Lupi e bufali\" di San Giustino e con i tifosi della Lube Macerata."}
{"id": "76356", "revid": "122246", "url": "https://it.wikipedia.org/wiki?curid=76356", "title": "Associazione Sportiva Volley Lube", "text": "L'Associazione Sportiva Volley Lube \u00e8 una societ\u00e0 pallavolistica maschile italiana con sede a Treia: milita nel campionato di Superlega.\nStoria.\nL'Associazione Sportiva Volley Lube viene fondata nel 1990 a Treia per la volont\u00e0 di creare una societ\u00e0 sportiva legata al marchio Lube: tuttavia poco dopo la sua fondazione, la societ\u00e0 lega il suo nome alla citt\u00e0 di Macerata, dove svolge la maggior parte delle attivit\u00e0 sportive e hanno sede diversi uffici amministrativi. Partita dalle serie inferiori, nel giro di tre annate, precisamente in quella 1993-94 approda in Serie A2, disputando il primo campionato da professionista; la stagione successiva chiude il campionato al terzo posto, ma complice la mancata iscrizione di diverse societ\u00e0, viene ripescata in Serie A1: nella stagione 1995-96 fa quindi il suo esordio nella massima divisione italiana.\nNella stagione 1996-97, il quarto posto in \"regular season\" ed il raggiungimento dei quarti di finale nei play-off scudetto, qualifica la squadra ad una competizione europea, ossia alla Coppa CEV 1997-98, chiusa poi al terzo posto e al quarto posto nell'edizione 1998-99. I primi trofei in bacheca giungono nella stagione 2000-01, con la vittoria della Coppa Italia, battendo in finale la Sisley Volley, e della Coppa CEV. Nell'annata successiva, ancora in campo internazionale, arriva un'altra affermazione, con la vittoria, alla prima partecipazione, della Champions League: battendo in finale i greci dell'Olympiakos Syndesmos Filathlon Peiraios, l'AS Volley Lube si laurea campione d'Europa; in campionato tuttavia, nonostante avesse chiuso la \"regular season\" al primo posto, non va oltre i quarti di finale nei play-off scudetto. Nella stagione 2002-03 vince per la seconda volta la Coppa Italia, mentre per una nuova vittoria in campo europeo bisogner\u00e0 attendere la Coppa CEV 2004-05, successo bissato anche nell'edizione successiva.\nNella stagione 2005-06, dopo il primo posto nella stagione regolare, arriva anche la vittoria del primo scudetto, battendo nella serie finale la Sisley Volley: la stagione seguente si apre con la vittoria della Supercoppa italiana, mentre il prosieguo dell'annata \u00e8 sotto le aspettative, con un decimo posto finale in campionato. Nelle quattro annate successive, il club di Treia, vince per due volte la Coppa Italia, nell'edizione 2007-08 e 2008-09, la Supercoppa italiana 2008 e la Challenge Cup 2010-11, oltre ad un quarto posto nella Champions League 2008-09; nella stagione 2011-12 vince per la seconda volta lo scudetto, con l'affermazione sulla Trentino Volley, seguita poi dalla vittoria della Supercoppa italiana 2012, vinta anche nel 2014, mentre al termine dell'annata 2013-14 si aggiudica nuovamente il campionato.\nNel 2014 la societ\u00e0 lascia Macerata, dove si continuer\u00e0 a svolgere l'attivit\u00e0 giovanile, per trasferire definitivamente tutte le attivit\u00e0 amministrative a Treia. Nella stagione 2014-15 si aggiudica per la quarta volta la Supercoppa italiana, in quella 2015-16 sposta la propria sede di gioco a Civitanova Marche, mentre in quella 2016-17 arriva il successo per la quinta volta in Coppa Italia e il quarto in campionato. Nella stagione 2017-18 partecipa per la prima volta al campionato mondiale per club, venendo sconfitta in finale dallo Zenit-Kazan, per poi ritornare alla vittoria dello scudetto nella stagione 2018-19: nella stessa annata conquista per la seconda volta la Champions League, battendo in finale lo . Nella stagione 2019-20 vince il campionato mondiale per club 2019 e la Coppa Italia, mentre in quella successiva conquista nuovamente la coppa nazionale e lo scudetto."}
{"id": "76359", "revid": "122246", "url": "https://it.wikipedia.org/wiki?curid=76359", "title": "Gabeca Pallavolo", "text": "La Gabeca Pallavolo \u00e8 stata una societ\u00e0 pallavolistica maschile italiana con sede a Monza.\nStoria.\nLa Gabeca Pallavolo viene fondata nel 1975 a Carpenedolo: nei primi anni di attivit\u00e0 partecipa a campionati di livello locale e regionale fino a quando nella stagione 1985-86 esordisce in Serie B: al termine del campionato, il primo posto in classifica, regala alla squadra una nuova promozione, in Serie A2.\nNell'annata 1986-87, spostando la propria sede e campo di gioco a Montichiari, la Gabeca Pallavolo fa il suo esordio nella pallavolo professionistica: con la vittoria del torneo il club ottiene una nuova promozione, questa volta in Serie A1, massima divisione del campionato italiano. Dopo una prima annata conclusa con l'ottavo posto in \"regular season\" e l'uscita ai quarti di finale dei play-off scudetto, la squadra riesce, nella stagione 1988-89 a concludere il campionato al quarto posto, qualificandosi, per la prima volta, a una competizione europea, ossia alla Coppa CEV, dalla quale uscir\u00e0 nei quarti di finale. I buoni risultati ottenuti nelle stagioni seguenti, la qualificano per tre volte consecutive alla Coppa delle Coppe: in questo torneo ottiene le prime i primi successi, con le vittorie nell'edizione 1990-91 e 1991-92, oltre a un terzo posto in quella 1992-93; partecipa inoltre per due volte di fila alla Supercoppa europea, venendo per\u00f2 sempre sconfitta.\nA partire dalla stagione 1993-94 la squadra ha sempre un andamento costante in campionato, chiudendo nelle zone di met\u00e0 classifica e uscendo ai play-off scudetto ai quarti di finale, eccetto nell'edizione 1995-96, quando viene eliminata agli ottavi di finale: nella stessa annata raggiunge per\u00f2 le semifinali in Coppa Italia, altro torneo dove la Gabeca Pallavolo non va mai oltre i quarti di finale, tranne nell'edizione 1999-00 quando riesce a raggiungere la finale, sconfitta poi dalla Sisley Volley; il risultato \u00e8 comunque utile per qualificarla nuovamente a una competizione europea, ossia alla Coppa CEV 2000-01, dove sar\u00e0 poi sconfitta in semifinale.\nDalla stagione 2002-03 a quella 2005-06 la Gabeca Pallavolo non riesce pi\u00f9 a trovare la qualificazione n\u00e9 ai play-off scudetto, n\u00e9 alla Coppa Italia: in questa ritorner\u00e0 a partire dall'edizione 2006-07, mentre ai play-off dall'edizione 2007-08. Nel 2009 la societ\u00e0 sposta la sede a Monza: nello stesso anno, a causa di un incidente mortale che vede coinvolto il presidente della societ\u00e0, Marcello Gabana, sua figlia, Giulia Gabana, prende in mano le redini della squadra.\nIl quarto posto in \"regular season\" nella stagione 2010-11, permette al club di partecipare alla Coppa CEV 2011-12: nel torneo la formazione monzese sar\u00e0 sconfitta nelle semifinali; al termine del campionato 2011-12 la Gabeca Pallavolo cede il titolo sportivo al Gruppo Sportivo Robur Angelo Costa, cessando ogni tipo di attivit\u00e0."}
{"id": "76361", "revid": "762947", "url": "https://it.wikipedia.org/wiki?curid=76361", "title": "The Rape of Lucretia", "text": "The Rape of Lucretia \u00e8 un'opera di Benjamin Britten.\nL'opera da camera, su libretto di Ronald Duncan, \u00e8 ispirata a Livio, Ovidio e Shakespeare, ma \u00e8 tratta da una tragedia (\"Le viol de Lucr\u00e8ce\", 1931) di Andr\u00e9 Obey (1892-1975), drammaturgo non troppo noto, e ha pi\u00f9 o meno questa struttura, \u00e8 divisa in due atti di due scene ciascuna, pi\u00f9 due interludi e 4 scene. In totale dura meno di 110 minuti.\nIl titolo \u00e8 stato talvolta erroneamente tradotto con \"Il ratto di Lucrezia\", mentre in realt\u00e0 \"rape\", nell'inglese moderno e nel senso utilizzato dal libretto, significa \"stupro\".\nLa prima dell'opera ebbe luogo con successo a Glyndebourne Festival Opera il 12 luglio 1946, l'anno dopo il ben pi\u00f9 famoso e celebrato \"Peter Grimes\", e al centro di un periodo ben fecondo nella carriera del compositore inglese: del 1947 \u00e8 infatti l'\"Albert Herring\", del 1948 \"The Beggar's Opera\" (voluto da Britten proprio \"The Beggar's Opera\" e non, com'era nella commedia di John Gay: \"The Beggars' Opera\" (1728). In ogni caso \"The Rape\" \u00e8 la prima delle tre opere da camera di Britten (nel caso specifico l'organico \u00e8 formato da dodici suonatori), seguono il prossimo \"Albert Herring\" (che per di pi\u00f9 \u00e8 l'unica opera cosiddetta comica che Britten abbia scritto, ma solo se si prescinde da episodi cursori in altre composizioni) e il celeberrimo \"The Turn of the Screw\" (\"Il giro di vite\", 1954). Per le edizioni, a parte la \"vulgata\" diretta da Britten (che contiene anche la bellissima cantata \"Phaedra\", una delle estreme composizioni dell'autore, 1975), c'\u00e8 quella assai pi\u00f9 recente di Hickox, della Chandos.\nLa prima esecuzione assoluta nell'Opera Theatre di Glyndebourne di \"The Rape of Lucretia\" op. 37 \u00e8 stata diretta da Ernest Ansermet con Kathleen Ferrier e Peter Pears.\nAl Royal Opera House, Covent Garden di Londra la premi\u00e8re \u00e8 stata il 10 ottobre 1947 per l'English Opera Group.\nNegli Stati Uniti la premi\u00e8re \u00e8 stata il 29 dicembre 1948 al Ziegfeld Theatre per il Broadway theatre con Giorgio Tozzi e Kitty Carlisle.\nAl Grand Th\u00e9\u00e2tre di Ginevra va in scena il 7 novembre 1970.\nIn Australia la premi\u00e8re \u00e8 stata il 27 maggio 1971 all'Elizabethan Theatre di Newtown (Distretto affaristico centrale di Sydney).\nAtto primo.\nScena prima.\nIl coro maschile introduce l'azione descrivendo lo sfondo storico. Siamo a Roma, nel 509 a.C.: Tarquinio il Superbo \u00e8 despota di Roma, mentre il figlio, il Tarquinio dell'opera, non avendo pi\u00f9 bisogno di fingere una modestia che fu necessaria al padre per conquistare il trono, \"guida la giovent\u00f9 romana nella guerra etrusca e tratta l'orgogliosa citt\u00e0 come se fosse la sua puttana\". Il coro femminile lamenta \"la riprovevole marcia dei Romani da casa\" e dichiara che ancora Roma dovr\u00e0 aspettare cinque secoli per la nascita e la morte di Cristo. Insieme, i due cori si pongono a osservare l'azione col pubblico.\nIn un accampamento lontano da Roma, Collatinus, Junius e Tarquinius bevono insieme e discutono dell'infedelt\u00e0 delle mogli messa in luce da alcuni generali proprio il giorno prima (l'unica donna casta risult\u00f2 proprio Lucretia, moglie di Collatinus). Segue una disputa feroce tra Tarquinius e il \"cuckold\" (cornuto) Junius, che sono separati da Collatinus, il quale, ottenuta la \"rappacificazione\", propone un brindisi alla sua moglie adorabile (\"Collatinus is politically astute to choose a virtuous wife. Collatinus shines brighter from Lucretia's fame\", cio\u00e8 \"Collatinus ha molta astuzia politica nello scegliersi una moglie virtuosa. Collatinus splende pi\u00f9 radioso per la fama di Lucretia\", commenta il coro maschile). Junius - ferito e invidioso della buona sorte di Collatinus - getta veleno su Lucretia, mentre Tarquinius propone un ulteriore brindisi (\"The only girl worth having is wine\", \"la sola ragazza meritevole \u00e8 il vino\") e guarda andar via Collatinus, \"happy man\", \"felice\" per poter condividere il letto di Lucretia. Nel duetto successivo (in cui fanno la comparsa dei temi che ritroveremo in tutta l'opera) si capisce che Junius vuole sedurre Lucretia e, alla protesta di Tarquinius per cui \"Lucretia's virtuous\" (\"Lucretia \u00e8 virtuosa\"), risponde che \"Virtue in women is a lack of opportunity\" (\"la virt\u00f9 nelle donne \u00e8 mancanza di opportunit\u00e0\"). [Tenerissima la risposta di Tarquinius: \"Lucretia's chaste as she is beautiful\", \"Lucretia \u00e8 casta quanto \u00e8 bella\"]. Tarquinius e Junius fanno dunque la scommessa sulla virt\u00f9 della donna. Vano intervento del coro maschile (\"Tarquinius do not dare\", \"Tarquinius non osare\"), richiesta del cavallo da parte di Tarquinius.\nInterludio.\nIl coro maschile descrive la turbolenta e rapida cavalcata di Tarquinius in uno stile che suggerisce una giostra impazzita (ed \u00e8 un interessante precedente per le successive \"macchine infernali\" di Britten, cio\u00e8 per tutti i giochi che testimoniano violenza) richiamando tutta una serie di immagini mitiche e, nel frattempo, invitandolo a tornare indietro, a ripensarci.\nScena seconda.\nSiamo a Roma, casa di Lucretia. Lucretia, Bianca e Lucia filano la lana cantando (qui il canto \u00e8 motivo tematico pi\u00f9 che formale), seguite passo passo dal coro femminile che, con consueta ma qui opportuna metafora, riporta la cardatura e lo scorrere dei fili a simbolo del corso della vita. A un certo punto Lucretia ode bussare e vorrebbe\nandare a vedere se \u00e8 un messaggio del suo amato Collatinus, ma Bianca la dissuade (\"It's too late for a messenger\", \"\u00e8 troppo tardi per un messaggero\"), per di pi\u00f9 Lucia, che va a vedere chi si fosse dietro la porta, rientra dicendo di non aver trovato nessuno. Lucretia assicura di aver sentito bussare ma infine Bianca riesce a rassicurare la sua padrona che si trattava di un'immagine causata dalla sua ansia e dalla sua stanchezza. Il terzetto si conclude con le considerazioni sull'amore (\"How cruel men are to teach us love\", \"come sono crudeli gli uomini a insegnarci l'amore\") seguite dal consueto commento del coro femminile, accompagnato stavolta dai bellissimi vocalizzi di Lucia e Bianca. Lucretia nota come sia tranquilla la notte, Bianca conferma (\"I can almost hear myself thinking\", \"posso addirittura sentirmi pensare\") e mostra la voglia di andare a dormire. Le donne dunque si preparano per la notte e in seguito alle osservazioni tra Coro maschile e Coro femminile a proposito del sonno che regna sulla citt\u00e0, si ode di nuovo bussare ma stavolta nessuno si alza perch\u00e9, appunto, di nuovo, \"\"it's too late for a messenger\", ma stavolta anche \"the knock was too loud for a friend\"\" (\"bussare era troppo forte per esser quello di un amico\"). Lucia corre ad aprire la porta mentre Lucretia \"pales with an unspocken fear\" (\"impallidisce di una muta paura\"). \u00c8 Tarquinius, che fa sentire la sua voce, e reclama di entrare \"in the name of the prince of Rome\" (\"nel nome del Principe di Roma\"). Tarquinius entra e dal coro ci viene raccontato che Lucretia chiede notizie di Collatinus mentre Tarquinius invece ride e chiede del vino, reclamando l'ospitalit\u00e0 di Lucretia perch\u00e9 \"his horse is lame\" (\"il suo cavallo s'\u00e8 azzoppato\"). Bianca e Lucia, inquiete, si chiedono come mai Tarquinius cerchi riparo da Lucretia, e il coro femminile commenta che \"etiquette compels what discretion would refuse\" (\"l'etichetta impone quel che la discrezione dovrebbe rifiutare\"). Quindi Tarquinius viene condotto nella sua stanza da Lucretia, la quale \"with decorum, whishes him\" (\"signorilmente gli surrurra\"), \"Good night, your Hightness\" (\"Buona notte, vostra Altezza\"). Cos\u00ec fanno anche Bianca e Lucia. \"And Tarquinius, with true etruscan grace, bows over Lucretia's hand, then lifts it with slow deliberation to his lips\" (\"E Tarquinio, con autentica grazia etrusca, si curva sulla mano di Lucretia e la solleva con lenta deliberazione alle sue labbra\"). \"And then all, with due formality, wish each other\" (\"E tutti, con la dovuta formalit\u00e0, si augurano l'un l'altro\") la buona notte.\nAtto secondo.\nScena prima.\nIl coro femminile fa una cronistoria dell'opulenza etrusca, individuando tutti gli elementi che l'hanno determinata: ricchezza del terreno, virilit\u00e0 degli uomini, fertilit\u00e0 delle donne, industriosit\u00e0 ma poi anche brama di uccidere e sete di sangue. Sulla base di questi presupposti Tarquinio il Superbo \"ruled in Rome relentless as a torrid sun\" (\"govern\u00f2 a Roma implacabile come un torrido sole\"). Fuori scena anch'essi, Collatinus, Lucia, Bianca, Junius si uniscono ai cori e commentano la crudelt\u00e0 del tiranno. Ancora una volta, come hanno fatto nel primo atto, coro maschile e coro femminile si appostano come ideali testimoni del seguito della vicenda e il coro maschile continua: \"When Tarquinius desires, Tarquinius dares\" (\"Quando Tarquinius desidera, Tarquinius osa\").\nFidando nell'oscurit\u00e0 della notte, Tarquinius attraversa un buio corridoio, e supera la porta di Bianca gi\u00e0 dormiente, e proprio alla fine del suo monologo, per l'ennesima volta il coro maschile invita il sordo Tarquinius a fermarsi proprio mentre questi \u00e8 gi\u00e0 nella camera da letto di Lucretia; commento ormai rassegnato del coro femminile, \"thus sleeps Lucretia\" (cos\u00ec dorme Lucretia). Tarquinius in un momento di reale poesia loda la bellezza della donna e stavolta \u00e8 proprio il coro femminile che la invita a \"dormirci su\" (\"\"Sleep on, Lucretia! Sleep on, Lucretia!\"). Le immagini che evoca Tarquinius si fanno sempre pi\u00f9 vive, colorate, ma mai violente. Tarquinius bacia Lucretia che invece sogna Collatinus (\"Her lips receive Tarquinius she dreaming of Collatinus\"); risveglio di Lucretia. Agitatissimo duetto tra una spaurita e ansiosissima Lucretia e un (in qualche modo) rassicurante Tarquinius, il quale si lascia scappare tutta una serie splendida di versi, di dolci desideri, di appellativi che in altre circostanze avrebbero fatto squagliare una donna. Lucretia, da virtuosa qual \u00e8 gli risponde che \"what you have taken, never can you be given\"\" (\"quello che tu hai preso non ti pu\u00f2 mai esser dato\"). Segue un curioso e gi\u00e0 meno irrequieto sofisticare per le note della sintassi inglese e della morale sessuale \"\"How could I give, Tarquinius,/since I have given to Collatinus/In whom I am, wholly;/with whom I am, only;/and without whom I am, lonely?\"), per quanto Lucretia mantenga sempre intatta la sua propria purezza e rifiuta recisamente non pi\u00f9 Tarquinio soltanto, ma qualsiasi ipotesi di desiderio. Tarquinius non crede che una donna cos\u00ec bella possa esser casta e confessa di non resistere alla brama di lei, di essere - con le parole di Lucretia - \"Passion's slave and not a Prince\"\" (\"Schiavo della passione e non un principe\"). Segue una domanda che nelle opere di Britten non si risolver\u00e0 mai, nel corso di tutta la sua opera, fino a Death in Venice: \"What peace can passion find?\", cio\u00e8: \"Che pace pu\u00f2 trovare la passione?\" Per il momento Tarquinius risponde: \"Beauty is all in life! It has the peace of death.\" (\"La bellezza \u00e8 tutto nella vita! Include la pace della morte\").\nI cori invitano per l'ultima volta Tarquinius a tornare sui suoi passi ma Tarquinius cede alla sua passione e violenta Lucretia minacciandola con la spada. Tutti i personaggi richiamano immagini mitiche per commentare l'accaduto.\nInterludio.\n\u00c8 un canto morale sulla \"vertue assailed by sin\" (virt\u00f9 assalita dal peccato), corredata da immagini religiose che inquadrano appunto il peccato nella particolare ottica cristiana preannunciata dal coro femminile nel primo atto.\nScena seconda.\nCome se niente fosse accaduto, e infatti niente sanno, Lucia e Bianca sistemano i fiori in un vaso introducendo quel che forse \u00e8 il pi\u00f9 intenso momento di canto neoclassico in Britten. E l'immagine dei fiori in una tranquilla quotidianit\u00e0, e il voluto lirismo spinto danno alla scena un carattere surreale, cos\u00ec che la prossima entrata di\nLucretia sembra quella di un fantasma, una lacera anticipazione di Miss Jessel di \"The Turn of the Screw\", ma anche di tutte le donne folli che mai siano comparse nel mondo dell'opera (chi non ricorda la Lady Macbeth dell'opera di Verdi?). L'ingresso di Lucretia viene regalmente anticipato da un \"\"here she comes\".\nLucretia farnetica, senza per\u00f2 spiegare l'accaduto (bellissimo terzetto soprano-mezzosoprano-contralto). I malintesi sono drammatici, Bianca non capisce, dapprincipio si rifiuta di percepire quel che \u00e8 successo. A Lucia, che chiede quale messaggio debba dare al messaggero per Collatino, Lucretia risponde di dare quell'orchidea, come simbolo della purezza che ormai non le appartiene pi\u00f9 e di dirgli che gliela manda una sgualdrina (\"harlot\"\"). Lucia esce e Lucretia fa il confronto tra la perenne, costante perfezione dei fiori contrapposta alla sua impurit\u00e0. Splendido duetto \"dei tempi andati\" con Bianca, sui ricordi puri che accomunano entrambe. Esce Lucretia e, dalle sue parole, si intuisce che Bianca sa tutto ora. Rientra Lucia dicendo che Tarquinius ha preso uno dei cavalli e di aver chiesto che Collatinus venisse immediatamente. Bianca d\u00e0 il contrordine (\"words can do more harm than good. Only time can heal\" cio\u00e8: \"le parole posson fare pi\u00f9 male che bene. Solo il tempo pu\u00f2 guarire\") ricordando che \"sometimes a good servant should forget an order and loyalty should disobey\" (\"certe volte un buon servo deve dimenticare un ordine e la lealt\u00e0 pu\u00f2 disubbidire\"). Ma il messaggero era gi\u00e0 partito, ancora una volta \"it's too late\", \"troppo tardi\", \"Lord Collatinus is here\": \"Collatinus \u00e8 qua\". \u00c8 arrivato con Junius. Ed \u00e8 preoccupato, non crede alle equivoche rassicurazioni di Bianca, vuol vedere sua moglie; evidentemente informato da Junius, chiede se Tarquinius sia stato in casa e impone a Bianca di rispondere. Junius dice di aver fatto di tutto per precedere Tarquinius e avvertire del pericolo ma, di nuovo, Bianca risponde \"\"too late\" (tre volte). Collatinus chiede udienza alla moglie e finalmente avviene il confronto. Mentre Collatinus punta l'attenzione sull'amore che li lega, Lucretia, disperata e rassegnata, nega qualsiasi continuit\u00e0 di un rapporto straziato alla base. Entrambi concordano che \"to love as we loved was to live, on the edge of tragedy\"\" (\"amare come abbiamo amato \u00e8 stato vivere sull'orlo di una tragedia\").\nLucretia lamenta la sua infinita vergogna e racconta l'accaduto mentre Collatinus la conforta: \"what Lucretia has given can be forgiven\" (\"quel che \u00e8 stato fatto a Lucretia pu\u00f2 esser dimenticato\"). Il duetto \u2014 anche questo splendido \u2014 ha un tono in minore ma non \u00e8 \"tragico\", ha pi\u00f9 la disperazione del passato non pi\u00f9 presente, sa pi\u00f9 di malinconico, come di un'occasione perduta, una magnifica occasione perduta. Ma alla fine Lucretia si pugnala dichiarando che sempre sar\u00e0 casta fuorch\u00e9 per essere stata violentata dalla morte. Disperazione di Collatinus (\"So brief is beauty. It his all? It his all!\", \"Cos\u00ec breve \u00e8 la bellezza? \u00c8 tutto? \u00c8 tutto!\").\nJunius invita i romani a sollevarsi in rivolta contro Tarquinius e a far attraversare la citt\u00e0 dal cadavere di Lucretia. I due cori identificano l'amore assoluto dei due coniugi con la morte. Immancabili considerazioni sul senso della vita, a cosa valga la pena se tutto \u00e8 dolore. Ma soprattutto una richiesta particolare, ancora: \"\"Is it all? \u00c8 tutto?\" E la malinconica tirata finale: \"Now with worn words and these brief notes, we try to harness song to human tragedy\"\", cio\u00e8: \"Ora con parole esauste e queste piccole note, tentiamo di bardare una canzone per l'umana tragedia\".\nConsiderazioni.\nL'uso dei due cori era gi\u00e0 in Obey ma Duncan li rende pi\u00f9 fluidi, limitandoli a due soli elementi in tutto. La particolare visuale cristiana non \u00e8 irrazionale come potrebbe sembrare, raccontando i due cori una vicenda gi\u00e0 avvenuta che serve come apologo morale.\nIl lirismo crescente \u00e8 fortemente poetico (di una poesia quasi di fattura latina, soprattutto quel \"etiquette\ncompels what discretion would refuse\"; e culmina, come gi\u00e0 detto, nel secondo atto, soprattutto nella seconda scena, non ha eguali forse in nessun compositore coevo. Niente a che fare con la vocalit\u00e0 di Strawinsky in questo caso, molto pi\u00f9 nel Peter Grimes, soprattutto Ellen, cos\u00ec simile ad Anne del \"The Rake's Progress\".\n\u00c8 evidente quanto quest'opera si inserisca alla perfezione nella prospettiva critica della violenza all'individuo da parte della societ\u00e0 circostante ma bisognerebbe ascoltarla per cogliere le raffinatezze orchestrali di Britten. Le melodie che si ascoltano sono tutte introdotte nel primo atto e si ripropongono nel secondo: per esempio il terzetto iniziale di II,2 ha un suo corrispettivo precedente nel duetto tra Junius e Tarquinius in I,1, \"Tomorrow the city urchins\u2026\", ma ecco che, laddove si ha un momento negativo, in cui cio\u00e8 domina la corruzione, anche la melodia \u00e8 corrotta, grottesca, dissonante, sgradevole; nell'idillio dei fiori, invece, \u00e8 tutto un vocalizzo aereo e fiorito, appunto, di incantevole fascino. Sempre in I,1, prima che Collatinus riesca a dividere i due contendenti, Tarquinius si lascia andare in un'odiosa, bambinesca cantilena volgare (\"Junius is a cuckold, Junius is a cuckold\") che altera lo sviluppo autonomo della musica, la rende distorta, ai limiti della tonalit\u00e0. \u00c8 lo stesso procedimento esatto che viene usato nel \"Sogno di una notte di mezza estate\" (1960) nella scena dei commedianti, a sua volta per\u00f2 anticipata dal ben pi\u00f9 antico \"Paul Bunyan\" (1941), l'unica opera \"americana\" di Britten, su libretto di Auden, nella scena dei cuochi.\nLa linea vocale di Lucretia si compiace di determinate cadenze, come i veloci arpeggi discendenti, che sono tipici dello sprofondare nei toni bassi, nelle profondit\u00e0 che per Britten sono terra d'elezione (non esclusiva per\u00f2, si pensi a Bianca) del male, laddove di norma i toni alti sono affidati alle voci angeliche e incorrotte."}
{"id": "76366", "revid": "122246", "url": "https://it.wikipedia.org/wiki?curid=76366", "title": "Latina Volley", "text": ""}
{"id": "76369", "revid": "416001", "url": "https://it.wikipedia.org/wiki?curid=76369", "title": "Avalon", "text": "Avalon \u00e8 un'isola leggendaria, facente parte del ciclo letterario legato al mito di re Art\u00f9, situata nella parte occidentale delle isole britanniche. Il nome \u00e8 forse legato alla fertilit\u00e0 di questa terra che secondo alcuni significherebbe \"isola delle mele\" (gallese \"Afal\", bretone \"Aval\"). Infatti la mela, nella tradizione druidica, \u00e8 un frutto strettamente connesso all'Altro Mondo, ed Avalon \u00e8 considerata appunto la sede dell'Altro Mondo.\nStoria.\nIl primo documento scritto che ci parla di Avalon dandole il significato di \"Isola delle Mele\" si trova nella \"Historia Regum Britanniae\" di Goffredo di Monmouth; questa \u00e8 la traduzione pi\u00f9 probabile, visto che in bretone e in cornico il termine usato per indicare mela \u00e8 \"Aval\", mentre in gallese \u00e8 \"Afal\", pronunciato \"aval\". Inoltre il concetto di una \"isola dei beati\", posta nell'estremo occidente (il luogo del tramonto) \u00e8 presente anche altrove nella mitologia indoeuropea, in particolare nel \"T\u00edr na n\u00d3g\" e nel mito delle greche Esperidi (anche queste ultime famose per le loro mele).\nSecondo alcune leggende (cfr. il poeta Robert de Boron), Avalon sarebbe il luogo visitato da Ges\u00f9 e da Giuseppe di Arimatea e quello dove proprio Giuseppe di Arimatea, dopo aver raccolto il sangue di Cristo in una coppa di legno (il Sacro Graal), si rifugi\u00f2, fondando anche la prima chiesa della Britannia. Sarebbe anche il luogo in cui sarebbe sepolto re Art\u00f9, trasportato nell'isola su una barca guidata dalla sorellastra, la Fata Morgana. Secondo la leggenda, Art\u00f9 riposerebbe sull'isola, in attesa di tornare nel mondo quando questo ne sentir\u00e0 nuovamente il bisogno. L'isola di Avalon veniva chiamata anche in Gallese \"Ynys wydr\" (cio\u00e8 \"isola di vetro\") per l'abbondanza di guado, pianta che sfuma sull'azzurro e che i guerrieri celti utilizzavano per tingersi la faccia per andare in battaglia.\nCollocazione.\nPer alcuni Avalon andrebbe identificata con Glastonbury. A partire dagli inizi dell'XI secolo prese corpo la tradizione secondo cui Art\u00f9 sarebbe sepolto nella Glastonbury Tor, che in passato era circondata dall'acqua, proprio come un'isola. Durante il regno di Enrico II, secondo il cronista Giraldo Cambrense e altri, l'abate Enrico di Blois commission\u00f2 una ricerca, che, a una profondit\u00e0 di 5 metri, avrebbe portato alla luce un enorme tronco di quercia o una bara con un'iscrizione: \"Qui giace sepolto l'inclito re Art\u00f9 nell'isola di Avalon\". I resti furono sotterrati di nuovo davanti all'altare maggiore, nell'abbazia di Glastonbury, con una grande cerimonia, a cui parteciparono anche re Edoardo I e la sua regina. Il luogo divenne meta di pellegrinaggio fino al periodo della Riforma protestante. Comunque, la leggenda di Glastonbury \u00e8 considerata falsa e veniva utilizzata come propaganda per favorire un pellegrinaggio e raccogliere denaro per la ricostruzione del monastero.\nSecondo la maggior parte delle fonti, come Gervasio di Tilbury e Floriant et Florete, l'isola di Avalon sarebbe la Sicilia. Secondo altre teorie, Avalon sarebbe invece l'\u00cele Aval o Daval, sulla costa della Bretagna, oppure Burgh-by-Sands, nel Cumberland, che al tempo dei romani era il fortilizio di Aballava, lungo il Vallo di Adriano, e vicino Camboglanna, al di sopra del fiume Eden, ora Castlesteads. Per una coincidenza, il sito dell'ultima battaglia di Art\u00f9 si sarebbe chiamato Camlann. Per altri Avalon sarebbe da ubicare sul Monte di san Michele, in Cornovaglia, che si trova vicino ad altre localit\u00e0 associate con le leggende arturiane. Questo monte, \u00e8 in realt\u00e0 un'isola che si pu\u00f2 raggiungere quando c'\u00e8 bassa marea. La questione \u00e8 confusa a causa di leggende simili e toponimi presenti in Bretagna.\nNote.\n1. "}
{"id": "76370", "revid": "767487", "url": "https://it.wikipedia.org/wiki?curid=76370", "title": "Distretto di Guarda", "text": "Il distretto di Guarda \u00e8 un distretto del Portogallo continentale, appartenente alla provincia tradizionale della Beira Alta, esclusi i comuni pi\u00f9 settentrionali, appartenenti al Tr\u00e1s-os-Montes e Alto Douro. Confina con il distretto di Bragan\u00e7a a nord, con la Spagna (province di Salamanca e di C\u00e1ceres) a est, con i distretti di Castelo Branco a sud, di Coimbra e di Viseu a ovest. La superficie \u00e8 di 5.518\u00a0km\u00b2 (7\u00ba maggior distretto portoghese), la popolazione residente (2001) \u00e8 di 173.716 abitanti. Capoluogo del distretto \u00e8 Guarda.\nIl distretto di Guarda \u00e8 diviso in 14 comuni:\nNell'attuale divisione principale del paese, il distretto \u00e8 compreso quasi interamente nella regione Centro, anche se Vila Nova de Foz C\u00f4a appartiene alla regione Nord (\"Norte\") e alla subregione del Douro. I restanti comuni formano le subregioni della Beira Interna Nord (\"Beira Interior Norte\") e della Serra da Estrela, con un comune appartenente a D\u00e3o-Laf\u00f5es. In sintesi:"}
{"id": "76384", "revid": "125956388", "url": "https://it.wikipedia.org/wiki?curid=76384", "title": "Gabon", "text": "Il Gabon, ufficialmente Repubblica Gabonese (in francese \"R\u00e9publique Gabonaise\"), \u00e8 un Paese dell'Africa centrale. Confina a nord con la Guinea Equatoriale e il Camerun, a nord-est, est e sud con la Repubblica del Congo, a occidente si affaccia sul Golfo di Guinea. Occupa una superficie di 267.667\u00a0km\u00b2, conta abitanti e la sua capitale \u00e8 Libreville. La lingua ufficiale \u00e8 il francese.\nGovernato da presidenti autocratici fin dalla sua indipendenza dalla Francia ottenuta il 17 agosto 1960, il Gabon ha introdotto un sistema multipartitico e una nuova costituzione all'inizio degli anni novanta, che ha permesso un processo elettorale pi\u00f9 trasparente e la riforma delle istituzioni governative. Una piccola popolazione, abbondanti risorse naturali e investimenti stranieri hanno aiutato a rendere il Gabon una delle nazioni pi\u00f9 prospere della regione e del continente nero.\nStoria.\nI primi abitanti dell'area furono delle trib\u00f9 pigmee dedite alla caccia e raccolta, circa 1000 anni fa cominciarono le migrazioni Bantu che rimpiazzarono e in parte assorbirono le popolazioni pigmee. Ciononostante una piccola percentuale dell'attuale popolazione del Gabon \u00e8 ancora costituita da pigmei. I Bantu che si insediarono nell'area diedero origine all'etnia Mpongwe, gli ultimi ad insediarsi nell'area, nel XIX secolo furono i Fang provenienti da settentrione.\nPrima del contatto con gli europei, esistevano comunit\u00e0 tribali di piccole dimensioni ma l'arte tribale suggerisce ricche eredit\u00e0 culturali. I primi visitatori europei del Gabon erano commercianti portoghesi arrivati nel XV secolo che definirono il territorio dell'attuale Gabon con la parola portoghese \"gabao\", un cappotto con il manicotto ed il cappuccio che assomiglia alla figura creata dall'estuario del fiume Komo. Il litorale si trasform\u00f2 in un centro del commercio di schiavi. Nel XVI secolo vi giunsero commercianti olandesi, inglesi e francesi.\nLa prima potenza europea che si insedi\u00f2 stabilmente sulle coste del paese fu la Francia. Il 9 febbraio 1839 l'ammiraglio francese Louis Edouard Bouet-Willaumez firm\u00f2 un contratto con uno dei sovrani dell'etnia Mpongwe di nome Rapontchombo (\u00ab\"roi Denis\"\u00bb); seguirono altri contratti con i capi delle trib\u00f9 residenti sulla costa. Tramite i contratti la Francia trasform\u00f2 la costa del paese in un protettorato e inizi\u00f2 a rafforzare la sua posizione nel paese, appellandosi alla conduzione della lotta contro la tratta degli schiavi per la costruzione di insediamenti militari. Del 1843 \u00e8 la costruzione del Fort Aumale usato come base per la marina nell'estuario del fiume Komo e nel 1849 venne fondata la capitale, chiamata Libreville in quanto destinata a residenza degli schiavi liberati (analogamente alla citt\u00e0 di Freetown in Sierra Leone). \nI missionari americani dalla Nuova Inghilterra stabilirono una missione a Baraka (ora Libreville) nel 1842. Nel 1849 i francesi catturarono una nave di schiavi e liberarono i passeggeri alla foce del fiume Komo. Gli schiavi chiamarono la loro citt\u00e0 \"Libreville\" (Citt\u00e0 libera). Gli esploratori francesi penetrarono nelle dense giungle del Gabon fra il 1862 e il 1887. Il pi\u00f9 famoso di loro fu Pietro Savorgnan di Brazz\u00e0, di origini friulane, mentre gli elementi portanti di queste spedizione furono le guide Gabonesi che sotto il controllo degli esploratori cercavano le sorgenti del fiume Congo. La Francia occup\u00f2 il Gabon nel 1885, ma non lo amministr\u00f2 fino al 1903. \nNel 1910, il Gabon venne trasformato in uno dei quattro territori dell'Africa Equatoriale Francese, una federazione che \u00e8 sopravvissuta fino al 1959. Durante la Seconda guerra mondiale il Gabon fu una delle poche colonie africane a schierarsi con la Repubblica di Vichy (alleata del Terzo Reich) e per questo fu occupato dalle truppe britanniche. Tuttavia, mentre il resto dell'Africa Equatoriale Francese (fedele alla Francia Libera) fu liberato gi\u00e0 nell'agosto 1940, il Gabon verr\u00e0 riconquistato completamente solo il 12 novembre, giorno della resa delle truppe collaborazioniste locali e quindi della fine della Campagna del Gabon.\nNel 1946 il Gabon ottenne l'indipendenza amministrativa e l'autonomia interna. I territori dell'Africa Equatoriale Francese divennero indipendenti il 17 agosto 1960, dividendosi in quattro stati indipendenti: Repubblica Centro Africana, Ciad, Congo e Gabon.\nLo stesso giorno il filofrancese L\u00e9on M'ba divenne il primo presidente della repubblica indipendente del Gabon. Nel 1967 L\u00e9on M'ba mor\u00ec; gli succedette il vicepresidente Omar Bongo, che l'anno dopo instaur\u00f2 un regime a partito unico. In cambio dell'appoggio dell'Eliseo, che pu\u00f2 intervenire per destituirlo, Bongo accetta di mettere a disposizione della Francia una parte delle ricchezze del Gabon, in particolare il petrolio e l'uranio, risorse strategiche. In materia di politica internazionale, il Gabon si \u00e8 allineato con Parigi. Alla fine del 1968, Omar Bongo, ancora sotto l'influenza di Jacques Foccart, fu costretto dalla Francia a riconoscere la pseudo-indipendenza del Biafra (Nigeria sud-orientale). Ha anche dovuto accettare che l'aeroporto di Libreville serviva come hub per le consegne di armi a colonnello Ojukwu (il leader secessionista del Biafra). Fu anche dal Gabon che i mercenari di Bob Denard tentarono di destabilizzare il regime marxista del Benin. Bongo venne rieletto alla presidenza nel 1979. Nel 1990, in seguito a proteste popolari, Bongo instaur\u00f2 di nuovo il sistema multipartitico, vincendo in maniera poco chiara le elezioni presidenziali del 1993 e del 1998.\nDopo la morte di Bongo, avvenuta l'8 giugno 2009, Rose Francine Rogomb\u00e9 assunse la carica di presidente ad interim della Repubblica, come stabilito dalla costituzione, con il compito di guidare il paese sino alle successive elezioni presidenziali, alle quali non poteva candidarsi. Le elezioni si svolsero il 30 agosto 2009, con l'elezione di Ali Bongo Ondimba, gi\u00e0 ministro della difesa e figlio del defunto presidente. A seguito dell'ufficializzazione della nomina, avvenuta il 16 ottobre, vi furono delle rivolte popolari, prontamente represse.\nNonostante tutto, il Gabon rimane uno dei paesi pi\u00f9 sviluppati dell'Africa a livello economico e sociale.\nIl 7 gennaio 2019 vi \u00e8 stato un tentato colpo di Stato militare.\nGeografia.\nIl Gabon confina a nord con la Guinea Equatoriale e il Camerun, a sud e a est con il Congo, mentre a ovest si affaccia all'oceano Atlantico.\nNel territorio, attraversato dall'equatore e prevalentemente modellato sul basamento cristallino pre-paleozoico, \u00e8 possibile riconoscere tre aree morfologiche distinte: la fascia costiera di origine alluvionale, frastagliata a nord di capo Lopez, lagunare e orlata di banchi sabbiosi a sud della foce dell'Ogoou\u00e9; la sezione mediana, comprendente alcuni elevati massicci montuosi disposti simmetricamente rispetto al corso dell'Ogoou\u00e9 che li attraversa: a nord i monti Tembo (1200 m) e i monti di Cristallo (890 m), a sud il massiccio di Chaillu (1575 m). Infine pi\u00f9 a est l'altopiano interno inciso dai numerosi affluenti del fiume Ogoou\u00e9. Il bacino idrografico di questo fiume, che ha alcuni rami sorgentiferi nel vicino Congo, copre quasi l'intera superficie del Paese. Gli altri fiumi sono il Gabon, che nasce sui monti di Cristallo, e il Nyanga, proveniente dai lembi meridionali del massiccio di Chaillu.\nIl clima ha un carattere nettamente equatoriale, caldo umido. L'area di maggior piovosit\u00e0 coincide con la fascia costiera al confine con la Guinea Equatoriale dove le piogge si mantengono al di sopra dei 2500 mm annui e possono superare i 4000 mm. Le temperature medie mensili oscillano fra i 24-27\u00a0\u00b0C.\nGrandi distese di fitte foreste equatoriali ricoprono quasi interamente il territorio gabonese mentre gli altipiani centro-meridionali sono rivestiti da una vegetazione a savana e le aree costiere orlate da fasce impenetrabili di mangrovie.\nLa grande fauna africana, che spazia soprattutto nella savana, \u00e8 protetta nei parchi di Wongua-Wongu\u00e9, dell'Okanda e del Petit Loango.\nPopolazione.\nDemografia.\nAbitanti:1.424.906 ab. (stima 2006)\nDensit\u00e0: 5,3 ab. per km\u00b2\nEtnie.\nIn Gabon vivono oltre 40 diversi gruppi etnici con lingue e tradizioni proprie.\nI primi abitanti della regione furono probabilmente i pigmei, tuttora rappresentati, nella parte settentrionale del paese, da esigui gruppi sedentarizzati di bagielli e baka. Tra il XVI e il XVII secolo inizi\u00f2 il popolamento da parte di popolazioni bantu e in particolare da parte di gruppi fang provenienti da settentrione. In seguito vi furono altre penetrazioni di gruppi bantu provenienti da sud.\nAttualmente tra i gruppi pi\u00f9 numerosi vi sono i Myene, i Bandjabi, gli Eshira, i Bapounou e gli Okande. I confini tra i gruppi etnici sono meno definiti rispetto a quanto avviene in altri paesi africani. \nIn Gabon vivono inoltre oltre 10.000 francesi.\nDi seguito la lista dei gruppi etnici del paese:\nReligione.\nI cristiani, protestanti e cattolici, compongono il 75% della popolazione, gli animisti il 20% e i musulmani il 5%. Gran parte della popolazione che si professa cristiana pratica per\u00f2 ancora i culti africani o religioni sincretiche come il Bwiti, mentre i musulmani sono principalmente immigrati provenienti dai Paesi confinanti.\nLingue.\nIl francese \u00e8 la lingua ufficiale del Paese e funge da lingua franca tra le varie etnie, mentre la lingua pi\u00f9 diffusa \u00e8 il fang, parlata da oltre il 30% della popolazione.\nOrdinamento dello stato.\nSuddivisioni amministrative.\nIl Gabon si suddivide in 9 province, ulteriormente divise in 47 dipartimenti, cui si aggiungono le citt\u00e0 di Libreville e Franceville. I governatori provinciali sono di nomina presidenziale.\nI dipartimenti, a loro volta, ricomprendono 152 cantoni, 50 comuni, 26 arrondissement, 26 distretti e 3.483 villaggi e raggruppamenti di villaggi.\nLe province sono:\nCitt\u00e0 principali.\nNella seguente tabella vengono richiamate le principali citt\u00e0 dello Stato con i dati sulla popolazione (censimento 1993 e 2006) e relativa provincia di appartenenza:\nIstituzioni.\nForze armate.\nIl Gabon ha un piccolo esercito professionale composto da circa 5.000 soldati divisi tra esercito, marina militare, aeronautica, gendarmeria e nella polizia nazionale. Le forze gabonesi sono orientate verso la difesa del paese e non sono state addestrate per un ruolo offensivo. Una ben addestrata e attrezzata guardia di 1800 membri garantisce la sicurezza per il presidente.\nReparti militari: Esercito, Marina militare, Aeronautica militare, Guardia (repubblicana) presidenziale (incaricata della protezione del presidente e degli alti funzionari), Gendarmeria nazionale, Polizia nazionale.\nFascia di et\u00e0 15-49: 284.358 (estate 2002)\nMaschi nella fascia di et\u00e0 15-49: 146.908 (estate 2002)\n11,304 (2002 est.)\nSpese militari\n$70,8 milioni (in dollari statunitensi) - 2% del PIL\nPolitica.\nIn base alla costituzione del 1961 (modificata nel 1975 e riscritta nel 1991), il Gabon si \u00e8 trasformato in una repubblica con una forma di governo presidenziale. Il parlamento era inizialmente monocamerale, con una Assemblea nazionale composta da 120 deputati scelti per un mandato di cinque anni. Il Senato, istituito a seguito della Costituzione del 1991, \u00e8 composto di membri nominati. Il presidente \u00e8 scelto a suffragio universale per un mandato di sette anni. Il presidente nomina il primo ministro, il governo e i giudici della Corte suprema indipendente. Il governo dal 1990 ha fatto importanti cambiamenti nel sistema politico. Una costituzione di transizione fu varata a maggio come conseguenza di un congresso politico nazionale tenutosi a marzo-aprile ed \u00e8 stata successivamente modificata da un comitato costituzionale.\nFra le relative disposizioni, una in stile occidentale riguarda i diritti umani, con la creazione di: un Consiglio nazionale della democrazia, che sorveglia la garanzia di quei diritti, un comitato consultivo governativo sulle condizioni economiche e sociali e un ordinamento giudiziario indipendente. Dopo l'approvazione da parte dell'Assemblea nazionale, del comitato centrale del PDG e del presidente, l'Assemblea ha adottato all'unanimit\u00e0 la costituzione nel mese di marzo del 1991. Le elezioni legislative multi-partitiche sono state tenute nel 1990-91, nonostante i partiti di opposizione non fossero stati formalmente dichiarati legali. Dopo una pacifica transizione, le elezioni hanno prodotto la prima rappresentanza multi-partitica all'Assemblea nazionale. Nel mese di gennaio del 1991, l'Assemblea approv\u00f2 con voto unanime una legge che legalizzava i partiti di opposizione.\nIl presidente Omar Bongo \u00e8 stato rieletto alle elezioni presidenziali del 1993 con il 51% dei voti. Le formazioni sociali e politiche hanno condotto al congresso 1994 e agli accordi di Parigi, che hanno fornito una base comune per le successive elezioni. Le elezioni locali e legislative sono state fatte ritardare fino al 1996-1997. Nel 1997 modifiche costituzionali sono state adottate per creare un Senato nominato, la carica di vice presidente e per estendere il mandato del presidente fino 7 anni. Di fronte ad un'opposizione divisa, il presidente Omar Bongo \u00e8 stato rieletto nel mese di dicembre del 1998, con il 66% dei voti. Anche se i principali partiti di opposizione hanno sostenuto che le elezioni erano state soggette a brogli, non ci fu nessuna protesta civile. Il presidente mantiene poteri forti, quale il potere di sciogliere l'Assemblea nazionale, dichiarare lo stato di emergenza, prorogare la legislatura, indire referendum e il potere di nomina e di revoca del primo ministro e i membri del governo. Di fatto, il Gabon \u00e8 uno Stato dominato da un solo partito, il Partito Democratico Gabonese (PDG).\nNel 2009 a Omar Bongo \u00e8 succeduto il figlio Ali Bongo Ondimba, eletto in occasione delle elezioni presidenziali con il 41,8% dei voti (risultato tuttavia contestato dalle opposizioni); Bongo si \u00e8 riconfermato alle successive presidenziali del 2016.\nEconomia.\nL'economia del Gabon \u00e8 basata soprattutto sull'esportazione del petrolio e del legname. L'agricoltura \u00e8 poco sviluppata, ma in compenso si possono trovare numerose industrie petrolchimiche data la presenza di idrocarburi come gas naturale (metano), petrolio, carbone e uranio. Il PIL, negli ultimi anni, ha visto una grande crescita legata, in particolare modo, all'estrazione di petrolio lungo la costa, nonostante la maggior parte dei proventi rimanga tuttora in mano alle multinazionali e solo una quota modesta vada al governo gabonese. \nPer quanto riguarda l'agricoltura si ha la gi\u00e0 nota distinzione in colture commerciali (arachidi, cacao, banane e canna da zucchero) che occupano i suoli pi\u00f9 fertili e produttivi e in colture riservate alla sussistenza (mais, manioca e patate dolci) che vengono coltivate ancora, talune volte, con mezzi arretrati e relegate su suoli marginali spesso poco produttivi, in quanto in passato gi\u00e0 sfruttati per le colture commerciali, portando il terreno a uno stato di degrado grave ed esponendolo pericolosamente all'erosione e al dissesto. \nNonostante ci\u00f2, il Gabon possiede uno dei redditi procapite pi\u00f9 alti d'Africa (nel 2012 era stimato a circa 18.000 $, a parit\u00e0 di potere d'acquisto), anche se la maggior parte della ricchezza \u00e8 appannaggio di pochi individui, mentre la maggior parte della popolazione \u00e8 sotto la soglia di povert\u00e0.\nIl paese continua a basarsi su una strategia basata sulla rendita: l'economia \u00e8 interamente dedicata alla produzione e all'esportazione di risorse naturali. Persistono diverse difficolt\u00e0: un tasso di disoccupazione di circa il 30% della popolazione attiva, arresti sommari durante le manifestazioni studentesche o sindacali (in particolare da gennaio 2016), il deterioramento dell'accesso alle cure sanitarie, carenze nei servizi pubblici e tagli ricorrenti di elettricit\u00e0. Pi\u00f9 della met\u00e0 della popolazione \u00e8 sotto la soglia di povert\u00e0.\nAmbiente.\nIl Gabon rispetto ad altri paesi africani sta attuando una politica di sfruttamento sostenibile delle sue immense risorse forestali. La foresta ricopre circa l'85% del territorio, nel quale abitano tra i 50.000 e i 70.000 scimpanz\u00e9 (la maggior parte della popolazione mondiale), circa 45.000 gorilla e 60.000 elefanti della foresta, oltre a numerose altre specie di primati, altri mammiferi e rettili. Nel 2015 \u00e8 stato avvistato anche un esemplare di leone, dichiarato estinto dal paese nel 1996, e la probabile presenza di un piccolo gruppo stanziale. Circa il 12% del territorio \u00e8 protetto ed esistono 13 parchi nazionali. Diffuso \u00e8 il bushmeat, che rappresenta un'ottima fonte di proteine per buona parte dei gabonesi, ma non \u00e8 chiaro che impatto abbia sul numero degli animali, mentre risulta essere diminuita la caccia ai primati a causa di alcune epidemie di Ebola.\nArte.\nAntica \u00e8 la cultura riguardante la costruzione di bonghi, antichi strumenti musicali della famiglia delle percussioni.\nSport.\nLa nazionale calcistica del Gabon ha una discreta tradizione, avendo partecipato pi\u00f9 volte alla Coppa d'Africa e sfiorando la qualificazione al Mondiale 2010.\nNella storia delle Olimpiadi il Gabon ha conquistato un'unica medaglia, l'argento nel taekwondo a Londra 2012, grazie ad Anthony Obame, sconfitto in finale dall'italiano Carlo Molfetta."}
{"id": "76385", "revid": "125710951", "url": "https://it.wikipedia.org/wiki?curid=76385", "title": "Amadeus", "text": ""}
{"id": "76386", "revid": "297031", "url": "https://it.wikipedia.org/wiki?curid=76386", "title": "Michele Medda", "text": "Biografia.\nInizia a lavorare nel campo della pubblicistica subito dopo aver conseguito la maturit\u00e0 liceale e, sempre in giovent\u00f9, collabora con un'emittente radiofonica locale sarda. Dopo la laurea in Lettere Moderne (discutendo una tesi sul romanzo poliziesco italiano) si dedica a tempo pieno alla scrittura. Nel 1986 comincia a collaborare con l'Editoriale Daim Press (la futura Sergio Bonelli Editore) insieme agli amici Antonio Serra e Bepi Vigna, conosciuti presso l'associazione culturale \"Il Circolo\". Il trio scrive storie per le serie Martin Myst\u00e8re, Dylan Dog e Zona X, per poi creare nel 1991 la serie \"Nathan Never\", che esce sotto il marchio Sergio Bonelli Editore. A questa fa seguito Legs Weaver (1995-2005), prima protagonista femminile di una collana Bonelli.\nNathan Never ottiene un notevole successo di vendite (toccando punte di oltre centomila copie mensili). Viene pubblicato in diversi paesi europei, negli Stati Uniti e in Brasile, e procura ai suoi autori vari riconoscimenti, tra cui il premio Yellow Kid nel 1997.\nDopo le prime storie scritte \"a sei mani\", i tre autori cominciano a scrivere singolarmente. Medda firma molte storie apprezzate, come \"Gli occhi di uno sconosciuto\" e \"La rivolta\", entrambe disegnate da Stefano Casini. Particolarmente efficaci risultano anche le sue collaborazioni con il disegnatore Roberto De Angelis (tra cui \"Una canzone per Sara\") e con Giancarlo Olivares per \"Dopo l'Apocalisse\", che si snoda tra i numeri 162 e 164 della serie, e che si aggiudica il premio dei lettori AYAAAAK per la miglior storia del 2005.\nAlla produzione per Nathan Never, caratterizzata da storie dai toni cupi e drammatici in cui affiora una vena intimista, fanno da contraltare le storie scritte per Legs Weaver, dichiaratamente pi\u00f9 leggere. Nell'interpretazione di Medda, le avventure della bella agente speciale sono contrassegnate da un umorismo eterogeneo che spazia dalla parodia (\"Quelle brave ragazze\", disegni di Anna Lazzarini), alla satira di costume (\"La sosia\", disegni di Melissa Zanella), passando per il \"divertissement\" demenziale (\"C'era una volta una regina\", disegni di Pier Gallo).\nDa solo, Medda firma anche sceneggiature per Tex, Nick Raider e Dylan Dog. Su quest'ultima testata il suo apporto, pur non numericamente consistente, si rivela assai incisivo, e si pu\u00f2 dividere grosso modo in due filoni di storie.\nIl primo pu\u00f2 essere definito di matrice letteraria: sulla serie dell'indagatore dell'incubo Medda debutta con un omaggio all'universo dello scrittore Charles Bukowski (\"La prigione di carta\"), e in seguito firma \"Il battito del tempo\", sorta di \"sequel\" feroce e insieme struggente della favola di Peter Pan; ambedue le storie sono disegnate da Luigi Piccatto. Notevole anche \"L'ospite sgradito\", claustrofobica avventura disegnata da Angelo Stano e liberamente ispirata al monologo \"Il Grigio\", di Giorgio Gaber e Sandro Luporini.\nL'altro filone si distingue per la riflessione satirica su alcuni spunti di attualit\u00e0, elaborati a volte secondo rigorosi stilemi thriller (\"La legge della giungla\") e altre volte in chiave grottesca (\"La saggezza dei morti\"). Entrambe le storie sono disegnate da Giovanni Freghieri.\nNel 2000 Medda fonda una propria etichetta, Peter Press, per stampare l'originale miniserie \"Digitus Dei\": due storie di ambientazione italiana che hanno per protagonista l'esorcista padre Sertori, scritte dallo stesso Medda e disegnate da Stefano Casini.\nSempre nel 2000 Medda firma con Lucia Puxeddu i testi per la web strip \"Cani &amp; Pesci\", disegnata da Bruno Olivieri.\nTerminata l'avventura della Peter Press, nel 2004 Medda collabora con la Walt Disney Italia scrivendo alcuni episodi per le serie Kylion e Monster Allergy.\nNello stesso anno scrive per i disegni di Christian Cordella la breve storia \"Il frate che volava\", sulla vita di San Giuseppe da Copertino, dimostrando una inaspettata sensibilit\u00e0 nei confronti della tematica religiosa (peraltro gi\u00e0 anticipata, sia pure in un contesto puramente avventuroso, da Digitus Dei).\nNel 2007 \u00e8 annunciata una sua collaborazione con Francesco Artibani per la miniserie \"X-Campus\" (Edizioni Panini Comics-Marvel Italia).\nIn attivit\u00e0 ormai da vent'anni, Medda ha maturato una cifra stilistica riconoscibile per l'approccio realistico alle tematiche avventurose, per il ritmo dei dialoghi e per la duttilit\u00e0 nell'alternare uno stile \"letterario\" (con un abilissimo uso delle didascalie in prima persona) a una narrazione di taglio cinematografico.\nMedda ha vinto due premi ANAFI (uno con Vigna e Serra e uno singolarmente), un premio AYAAAAK, e all'attivit\u00e0 di sceneggiatore affianca quella di divulgatore e critico. \u00c8 stato fra i fondatori della Sardinian School of Comics di Cagliari, e ha collaborato per anni alla pagina culturale del quotidiano sassarese \"La Nuova Sardegna\", occupandosi di cinema e di fumetto.\nPresso l'Accademia delle Arti Digitali Nemo NT di Firenze tiene periodicamente seminari sulla struttura del racconto cinematografico.\n\u00c8 stato il primo sceneggiatore di fumetti italiano ad approdare sul web con un proprio sito.\nNel 2009 esce Caravan, una serie di dodici albi a fumetti di sua ideazione.\nDa Marzo 2014 esce Lukas, la sua nuova serie, co-creata col disegnatore Michele Benevento."}
{"id": "76388", "revid": "122246", "url": "https://it.wikipedia.org/wiki?curid=76388", "title": "Pallavolo Padova", "text": "La Pallavolo Padova \u00e8 una societ\u00e0 pallavolistica maschile italiana con sede a Padova: milita nel campionato di Superlega.\nStoria.\nIl Sempre Volley viene fondato nel 1999 dal presidente Maurizio Sartorati, originandosi dalla sezione pallavolistica della Fondazione Unione Sportiva Petrarca, da cui compra il titolo sportivo per giocare in Serie A1 nella stagione 1999-00; nei primi anni di attivit\u00e0 agonistica, la squadra viaggia sempre nella parte medio-bassa della classifica del massimo campionato italiano, chiudendo al penultimo posto al termine della stagione 2001-02, retrocedendo in Serie A2: tuttavia a causa della mancata iscrizione di alcune squadre, viene ripescata in Serie A1 per l'annata 2002-03.\nNella stagione 2003-04, grazie al quinto posto al termine della \"regular season\", si qualifica per la prima volta ai play-off scudetto, venendo eliminata ai quarti di finale; tuttavia questo risultato permette di accedere ad una competizione europea, ossia alla Coppa CEV 2004-05, dove poi si classificher\u00e0 quarta: raggiunge ancora lo stesso risultato nella stessa competizione nell'edizione successiva. Nell'annata 2004-05 riesce a qualificarsi per la Final Four di Coppa Italia, venendo poi eliminata in semifinale.\nNella stagione 2008-09, l'ultimo posto in classifica, condanna la squadra alla retrocessione in Serie A2: questo evento decreta anche alcuni cambiamenti nei vertici societari, con la nomina del nuovo presidente, nel 2009, ossia Fabio Cremonese e il cambiamento della denominazione in Pallavolo Padova. Il ritorno in Serie A1 avviene al termine dell'annata 2010-11 con la vittoria dei play-off promozione, dopo il secondo posto in classifica al termine della \"regular season\", anche se il cammino nel massimo campionato dura solo per una stagione, poich\u00e9 la Pallavolo Padova retrocede nuovamente in Serie A2. Nella stagione 2012-13 sfiora la promozione con il raggiungimento della finale nei play-off promozione dopo aver chiuso il campionato al settimo posto, mentre nella stagione 2013-14 vince il suo primo trofeo, ossia la Coppa Italia di Serie A2: nella stessa annata conquista nuovamente la promozione nel massimo campionato, chiudendo al primo posto la \"regular season\"."}
{"id": "76390", "revid": "838137", "url": "https://it.wikipedia.org/wiki?curid=76390", "title": "47 a.C.", "text": ""}
{"id": "76393", "revid": "838137", "url": "https://it.wikipedia.org/wiki?curid=76393", "title": "48 a.C.", "text": ""}
{"id": "76395", "revid": "838137", "url": "https://it.wikipedia.org/wiki?curid=76395", "title": "50 a.C.", "text": ""}
{"id": "76397", "revid": "1822098", "url": "https://it.wikipedia.org/wiki?curid=76397", "title": "Trentino Volley", "text": "La Trentino Volley \u00e8 una societ\u00e0 pallavolistica di Trento, militante nella massima serie nazionale ininterrottamente dal 2000. Si tratta di una delle societ\u00e0 sportive pi\u00f9 titolate del Trentino-Alto Adige, in virt\u00f9 dei trofei nazionali ed internazionali vinti a partire dal 2007.\nIl palmar\u00e8s della squadra vanta quattro scudetti, tre Coppe Italia e tre Supercoppe italiane per quanto riguarda l'ambito nazionale, tre Champions League e cinque Coppe del Mondo in ambito internazionale, oltre a trofei amichevoli e diversi titoli in campo giovanile.\nPer esigenze di sponsor la squadra \u00e8 conosciuta come \"Diatec Trentino\", dopo che per oltre un decennio \u00e8 stata conosciuta come \"Itas Diatec Trentino\". Gioca le partite casalinghe al PalaTrento, palazzetto che vanta una delle maggiori affluenze di pubblico dell'intera Serie A1.\nOltre alla prima squadra maschile, dal 2008 fece parte della societ\u00e0 anche la Trentino Rosa, che per\u00f2 venne sciolta nel 2011 per mancanza di supporto economico. La societ\u00e0 partecipa, inoltre, a numerosi campionati giovanili, sia nazionali sia regionali.\nLa Trentino Volley \u00e8 una societ\u00e0 per azioni, presieduta dall'industriale trentino Diego Mosna, presidente della Lega Pallavolo Serie A per due mandati. L'operato della societ\u00e0 \u00e8 stato premiato a livello continentale con il \"Testimonial of the year\" allo Sport Business Ambitions Awards 2010 e con l'assegnazione della Final Four di Champions League 2010-11, disputata al Palaonda di Bolzano.\nNella storia della pallavolo detiene due record: quello come prima squadra ad aver conquistato nella stessa stagione (quella 2010-2011) il titolo mondiale, continentale e nazionale, e quello come maggior numero di Coppe del Mondo per club conquistate (5, di cui 4 consecutive).\nStoria.\nLa Trentino Volley S.p.A. nacque il 23 maggio 2000, come prosecuzione del progetto pallavolistico intrapreso con l\"'ITAS BTB Mezzolombardo\". I diritti per la Serie A1 vennero acquistati il 25 maggio da Ravenna, che per problemi finanziari rinunci\u00f2 all'iscrizione, mentre quelli per la Serie A2 furono ceduti a Piacenza. Mezzolombardo Volley, che militava allora in Serie A2 e che alla fine della stagione precedente aveva preso parte ai play-off promozione, ripart\u00ec come da regolamento dalla Serie C.\nDopo l'acquisto dei diritti, la neonata societ\u00e0 decise di lasciare il palazzetto di Gardolo, in favore del pi\u00f9 capiente \"Palaghiaie\" di Trento (rinominato poi PalaTrento nel 2005), finito di edificare proprio pochi giorni prima dell'esordio in Serie A1 nel campionato 2000-2001.\nLa scelta degli sponsor ricadde sull\"'Itas Assicurazioni\" e sulla \"Diatec\", azienda di cartiere trentina di propriet\u00e0 dell'imprenditore Diego Mosna, che divent\u00f2 il presidente della societ\u00e0 pallavolistica. Nacque cos\u00ec l'Itas Diatec Trentino.\nLa prima partita della societ\u00e0 in Serie A1 si disput\u00f2 a Parma il 15 ottobre 2000 contro la Maxicono Parma, e vide la compagine trentina uscire sconfitta per 3 a 0. La prima gara casalinga della Trentino Volley venne giocata il 22 ottobre 2000 contro Padova e vide la vittoria della squadra di casa con il risultato di 3 a 2.\nDurante le prime due stagioni, con una formazione praticamente costruita dal nulla e affidata a Bruno Bagnoli, la squadra combatt\u00e9 per la salvezza, risultato sempre raggiunto grazie al decimo, e al nono posto in regular season. Nell'edizione 2002-2003 del massimo campionato nazionale la formazione riusc\u00ec a qualificarsi per la prima volta ai play-off scudetto, venendo per\u00f2 sconfitta dopo un duello conclusosi al tie-break del quinto decisivo incontro, dalla pi\u00f9 esperta Kerakoll Modena. Da questa stagione in poi la squadra centr\u00f2 sempre l'accesso ai play-off scudetto.\nNella stagione 2003-2004, con la panchina affidata all'allenatore cuneese Silvano Prandi, la Trentino Volley raggiunse il primo posto della stagione regolare con 22 vittorie e 4 sconfitte ma, complici gli infortuni e l'inesperienza, la squadra venne eliminata gi\u00e0 nei quarti dei play-off dalla RpA Perugia. Il primo posto alla fine della regular season permise comunque alla squadra di partecipare, la stagione successiva, alla sua prima esperienza internazionale. La Trentino Volley partecip\u00f2 prima alla Top Teams Cup, dove venne eliminata dagli olandesi dell'Ortec Rotterdam, e poi alla Coppa CEV (allora il terzo trofeo continentale), dove fu fermata sia all'andata che al ritorno dai turchi dell'Halkbank Ankara.\nIn campionato la squadra, guidata prima da Silvano Prandi (esonerato a marzo) e poi dal tecnico delle giovanili Andrea Burattini, raggiunse l'ottavo posto in classifica, l'ultimo disponibile per disputare i play-off scudetto, dove venne per\u00f2 sconfitta ancora ai quarti, questa volta dalla Copra Piacenza.\nNelle stagioni 2005-2006 e 2006-2007 la guida tecnica fu affidata al brasiliano Radam\u00e9s Lattari, che al suo primo anno e con una squadra totalmente rinnovata, conquist\u00f2 il sesto posto finale e raggiunse le semifinali dei play-off, dove venne eliminata dalla Sisley Treviso alla quarta gara della serie.\nNella stagione successiva la squadra non and\u00f2 al di l\u00e0 dell'ottavo posto, e nei quarti di finale scudetto fu sconfitta dalla Noicom Brebanca Cuneo.\nL'avventura in Coppa Italia, invece, vide l'Itas partecipare fin dal suo primo anno di vita, ma il pi\u00f9 delle volte venne estromessa dalla lotta per la conquista della coppa da Cuneo e da Treviso.\nSolo nella stagione 2006-2007 non prese parte alla manifestazione, a causa del 9\u00ba posto in classifica al termine del girone d'andata (a pari punti con il 7\u00ba e l'8\u00ba posto, ma superata nel numero di vittorie e nel quoziente punti).\nAd ogni stagione la societ\u00e0 comp\u00ec ingenti investimenti, che portarono Trento alcuni dei migliori pallavolisti del panorama pallavolistico mondiale. Personaggi di spicco hanno contribuito alla crescita della Trentino Volley: i pi\u00f9 famosi sono il trentino Lorenzo Bernardi, premiato quale miglior giocatore del XX secolo, Andrea Sartoretti, altro componente della generazione di fenomeni, fino ad arrivare al campione olimpico di Sydney 2000, il palleggiatore Nikola Grbi\u0107 e al \"fenomeno\" odierno Matej Kazijski.\nCon l'arrivo, nell'estate del 2007, del coach Radostin Stoj\u010dev e della stella bulgara Matej Kazijski la Trentino Volley effettu\u00f2 importanti acquisti, inquadrati in una strategia che voleva puntare su una squadra giovane e con giocatori di talento, in grado in pochi anni di lottare per lo scudetto.\nGli altri nomi importanti del mercato furono quelli dell'opposto bulgaro Vladimir Nikolov, del palleggiatore serbo Nikola Grbi\u0107 e della sorpresa della pallavolo italiana, il marchigiano Emanuele Birarelli.\nLa stagione regolare si concluse con il primo posto, e l'Itas Diatec Trentino si present\u00f2 ai play-off scudetto con i favori del pronostico. La formazione trentina incontr\u00f2 nei quarti di finale la pi\u00f9 titolata Cimone Modena, che venne sconfitta sia in casa sia in trasferta.\nIn semifinale la squadra trentina affront\u00f2 la M. Roma Volley; anche in questa fase le partite vennero vinte dalla compagine trentina, entrambe con il risultato di 3 a 0. La squadra si qualific\u00f2 cos\u00ec per la prima finale della sua storia, dove l'avversaria a cui contendere lo scudetto fu la Copra Nordmeccanica Piacenza.\nIl 1\u00ba maggio l'Itas Diatec si aggiudic\u00f2 \"Gara 1\" per 3-0. Il 4 maggio, in trasferta, la vittoria fu invece appannaggio della squadra emiliana, portando la serie sul 1-1 e rendendo in questo modo necessaria per l'assegnazione dello scudetto la terza gara.\nIl 7 maggio 2008 la Trentino Volley batt\u00e9 Piacenza 3-0 davanti a 4.200 spettatori e si aggiudic\u00f2 il titolo di Campione d'Italia; si garant\u00ec in questo modo, per la stagione 2008-2009, la partecipazione in Champions League.\nNella stagione 2008-2009 la Trentino Volley fu impegnata per la prima volta in Champions League e a difendere in campionato il titolo di Campione d'Italia. La partenza per Cuneo di due protagonisti della stagione trionfale dello scudetto (l'opposto bulgaro Vladimir Nikolov e il centrale italiano Gregor Jeroncic) rese necessario il ritorno sul mercato; i sostituti designati furono due brasiliani: Leandro Vissoto Neves e Riad Garcia Pires Ribeiro.\nLa stagione inizi\u00f2 il 20 settembre 2008, con la sfida al Nelson Mandela Forum di Firenze per l'assegnazione della Supercoppa Italiana. Di fronte la , vincitrice della Coppa Italia 2008: la partita termin\u00f2 3-0 per i marchigiani, dopo un primo set conclusosi sul 36-34. La stagione regolare termin\u00f2 con il 2\u00ba posto ma, dopo aver battuto in successione Vibo Valentia e Cuneo, alla quinta gara della sfida finale dovette consegnare lo scudetto alla Copra Nordmeccanica Piacenza al termine di una partita terminata al tie-break con il risultato di 15 a 13.\nL'esordio in Champions League avvenne marted\u00ec 4 novembre 2008 con il successo per 3-0 ai danni degli sloveni dell'ACH Volley Bled. La qualificazione al turno successivo di coppa fu centrata con due giornate d'anticipo sul completamento degli incontri del girone E, terminato poi senza sconfitte. L'imbattibilit\u00e0 europea continu\u00f2 anche nei turni successivi, qualificando cos\u00ec la squadra alla \"Final Four\". Il 5 aprile 2009, nella \"O2 Arena\" di Praga, la formazione trentina si laure\u00f2 Campione d'Europa sconfiggendo in finale, con il risultato di 3-1, l'\u012arakl\u012bs Salonicco.\nLa vittoria della Champions League permise, nella stagione successiva, di partecipare alla Coppa del Mondo per club, torneo che mise di fronte le formazioni vincenti delle rispettive competizioni continentali. Il torneo, che si disput\u00f2 a Doha in Qatar, prese il via il 3 novembre 2009, con la sfida ai campioni africani dello Zamalek SC. Dopo aver vinto tutte e tre le partite del proprio girone, i campioni d'Europa approdarono in semifinale, dove sconfissero agevolmente i campioni d'Asia del Payakan Teheran per 3-0.\nDomenica 8 novembre 2009 la Trentino Betclic vinse la sfida finale, con il risultato di 3-0 contro i polacchi dello Skra Be\u0142chat\u00f3w, laureandosi campioni del mondo per club.\nNel frattempo, in patria, prese il via il 10\u00ba campionato della storia della societ\u00e0. Durante le sfide del girone d'andata la formazione trentina seppe battere le pi\u00f9 quotate concorrenti alla vittoria finale, e dopo 15 partite si laure\u00f2 campione d'inverno per la seconda volta nella propria storia, guadagnandosi la qualificazione alla Coppa Italia come prima testa di serie. Qualificata alla Final Four dopo aver battuto Perugia, al PalaMadigan di Montecatini Terme si trov\u00f2 di fronte i rivali storici di Modena, sconfingendoli per 3 a 0. La gara finale contro Cuneo, giocata il giorno dopo, si rivel\u00f2 un match avvincente ed equilibrato, vinto dai trentini con il risultato di 3 a 1. Alla prima vittoria in Coppa Italia segu\u00ec la possibilit\u00e0 di disputare la sfida unica per la conquista della Supercoppa italiana 2010, seconda occasione dopo la sconfitta del 2008.\nLa seconda Champions League disputata dai trentini si dimostr\u00f2 immediatamente pi\u00f9 competitiva della precedente. Durante la fase a gironi incontrarono avversari di spessore quali l'Olympiakos Syndesmos Filathl\u014dn Peirai\u014ds e la Dynamo Mosca, capaci di infliggere le prime sconfitte in campo europeo alla formazione campione in carica. Nonostante ci\u00f2 la squadra si qualific\u00f2 alle fasi successive, superando sempre il turno e arrivando a disputare la Final Four di \u0141\u00f3d\u017a, che si tenne nel weekend del 1\u00ba e 2 maggio a causa del rinvio resosi necessario per la morte del presidente polacco Lech Kaczy\u0144ski nell'incidente aereo del 10 aprile.\nNonostante l'evidente stanchezza causata dal calendario fitto di impegni la squadra, guidata dal cubano Osmany Juantorena (alla fine MVP), riusc\u00ec a riconquistare il torneo, battendo in finale i russi gi\u00e0 incontrati nel primo girone.\nIl 9 maggio 2010, sette giorni dopo la vittoria europea, la squadra fu chiamata per il terzo anno consecutivo ad effettuare l'assalto allo scudetto. Avversari dei trentini nel V-Day (finale in gara unica decisa dalla Lega a causa dei problemi di calendario della Nazionale italiana) il Piemonte Volley, in un remake della finale di Coppa Italia giocata a fine gennaio. Questa volta la vittoria and\u00f2 ai piemontesi che conquistarono cos\u00ec il primo scudetto della loro storia.\nLa decima stagione della societ\u00e0 trentina inizi\u00f2 con un'importante cambio nel sestetto titolare: a sostituire il brasiliano Leandro Vissotto, tornato a giocare in patria, venne acquistato il ceco Jan \u0160tokr. Altra importante operazione di mercato fu il prolungamento del contratto, fino al 2015, di Osmany Juantorena, diventato nel frattempo cittadino italiano. Il cubano fu protagonista della vittoria della Coppa del Mondo 2010, la seconda consecutiva per la squadra, venendo premiato anche come MVP. La settimana successiva la squadra fu chiamata a disputare un'altra finale, quella di Supercoppa italiana. Come nell'ultima finale scudetto i trentini disputarono l'incontro scarichi dalla trasferta internazionale, e vennero sconfitti 3 a 0 da Cuneo. Il dualismo con la formazione piemontese continu\u00f2 anche nella finale di Coppa Italia 2011, ed anche in questa occasione il risultato finale fu una sconfitta con il punteggio di 0 a 3.\nNel frattempo, con la regular season vinta con diversi turni d'anticipo, gli sforzi dell'intera societ\u00e0 si concentrarono sull'organizzazione della Final Four della Champions League 2011, assegnata dalla CEV alla citt\u00e0 di Bolzano e per l'occasione ribattezzata \"CEV Dolomiti Champions League\"; in questo modo la squadra, come da regolamento continentale, si qualific\u00f2 automaticamente alla fase finale. Il weekend di finali inizi\u00f2 il 26 marzo, quando gli uomini di Stoj\u010dev incontrarono e sconfissero i polacchi dello Jastrz\u0119bski W\u0119giel allenati da Lorenzo Bernardi; il giorno successivo la Trentino BetClic si laure\u00f2 nuovamente Campione d'Europa, battendo in finale i russi dello Zenit Kazan. Questa terza vittoria consecutiva (record nell'epoca del Rally point system) rappresent\u00f2 per l'Italia la vittoria numero 100 di una squadra maschile nel maggiore trofeo continentale. La stagione italiana, per\u00f2, non era ancora terminata: dopo aver avuto bisogno di 5 partite per superare Modena, il 15 maggio al PalaLottomatica di Roma i trentini conquistarono il loro secondo scudetto a danno degli storici rivali di Cuneo.\nLa seconda stagione col tricolore sul petto vide un'unica sostituzione nel sestetto titolare, il bosniaco naturalizzato greco Mitar Djuric al posto di Andrea Sala, ceduto alla Pallavolo Modena. A poche giornate dall'inizio del campionato la squadra fu chiamata a difendere il titolo di Campione del Mondo; per il terzo anno la manifestazione si disput\u00f2 in Qatar, e le avversarie delle ultime partite furono le stesse della Champions League di Bolzano: con il 3 a 1 sullo Jastrz\u0119bski W\u0119giel la squadra raggiunse il record come detentrice del maggior numero di Coppe del Mondo per club. La stagione prosegu\u00ec con la conquista della seconda Coppa Italia e della prima Supercoppa italiana, mentre si interruppe il dominio a livello continentale, col terzo posto finale alla Champions League 2012. Anche l'ultimo atto del campionato nazionale vide uscire sconfitta la squadra trentina, battuta al tie-break dalla al suo secondo scudetto.\nNella stagione 2018-19 si aggiudic\u00f2 per la quinta volta il campionato mondiale per club e per la prima volta la Coppa CEV, mentre nell'annata 2021-22 conquist\u00f2 la sua terza Supercoppa italiana.\nColori e simboli.\nColori.\nI colori ufficiali della Trentino Volley sono il bianco e il rosso, i quali derivano dai colori che compongono il logo della societ\u00e0. Questi colori sono anche quelli dominanti sulle divise da gioco delle partite casalighe, che prevedono una predominanza di bianco con inserti rossi.\nIl bianco e il rosso sono i colori ufficiali della societ\u00e0 fin dalla sua fondazione, ma essi hanno iniziato ad essere la soluzione cromatica delle divise casalinghe solamente a partire dal 2003. Inizialmente la societ\u00e0 utilizz\u00f2 per le maglie il giallo e il blu, i colori della citt\u00e0 di Trento ripresi anche dalla bandiera cittadina.\nNonostante questo importante cambiamento cromatico per le divise da gioco, la squadra continua ancora oggi ad essere soprannominata \"Giallobl\u00f9\", e i due colori cittadini sono quelli preponderanti sugli spalti del PalaTrento in quanto utilizzati per le maglie della tifoseria ufficiale.\nSimboli.\nIl logo della societ\u00e0 \u00e8 un pallone rosso, seguito da una scia composta da 6 strisce dello stesso colore. Questo logo si ispira palesemente a quello della societ\u00e0 \"Diatec Group SpA\", di propriet\u00e0 di Diego Mosna, il presidente della Trentino Volley.\nUn simbolo presente nella vita della societ\u00e0 \u00e8 l'aquila, il rapace che ricorre molte volte nell'araldica locale. Esso \u00e8 presente, oltre che nella bandiera di Trento, anche in quella della Provincia autonoma di Trento e nello stemma della Regione Autonoma Trentino-Alto Adige/S\u00fcdtirol; nello specifico si tratta dell'aquila di San Venceslao.\nQuesto simbolo \u00e8 stato inizialmente utilizzato per la creazione della mascotte della squadra, il pupazzo \"Squizzy\", un'aquila blu che indossa maglia e cappellino della squadra. Nella stagione 2010-2011 l'aquila ha fatto capolino anche sulle divise di gioco, con l'obiettivo di legare ancora di pi\u00f9 la squadra con il suo territorio.\nDenominazioni.\nNel primo decennio di storia della societ\u00e0, la denominazione \u00e8 stata legata al nome del gruppo assicurativo locale presente fin dalla fondazione della squadra (Itas Assicurazioni), affiancato da quello della holding di propriet\u00e0 dello stesso presidente Diego Mosna (Diatec Group). Per la partecipazione a competizioni internazionali, in alcune annate, la denominazione \u00e8 variata in base a sponsor ad hoc.\nCompetizioni nazionali\nCompetizioni internazionali\nL'impegno in campo sociale.\nLa Trentino Volley \u00e8 attiva nel campo sociale e nella beneficenza. Nel corso della decennale storia della societ\u00e0 numerose sono state le iniziative intraprese, molte delle quali finalizzate alla raccolta fondi da devolvere a diverse organizzazioni nazionali ed internazionali. Tra di esse si possono annoverare le divisioni provinciali di: \"Associazione Italiana Sclerosi multipla\", \"Telefono Azzurro\", \"Anffas Onlus\" e \"Unicef\". Nel 2009 la societ\u00e0 ha organizzato la rassegna \"Volley col Cuore\", un triangolare di pallavolo al quale hanno partecipato numerose stelle dello sport italiano, tra le quali Jury Chechi, Antonio Rossi, Kristian Ghedina e Maurizia Cacciatori.\nNon solo la societ\u00e0 \u00e8 impegnata nel campo della solidariet\u00e0, ma anche le tifoserie organizzate. Fin dai primi anni di vita i vari fan clubs che si sono succeduti hanno devoluto l'incasso delle quote associative e delle lotterie di beneficenza a diverse associazioni benefiche, tra le quali l\"'Associazione Fibrosi cistica\" e la \"Cooperativa Arianna\".\nI giocatori pi\u00f9 impegnati in campo sociale sono i palleggiatori \u0141ukasz \u017bygad\u0142o e Giacomo Sintini. Il giocatore polacco, in squadra dal 2008 al 2012, con l'aiuto della tifoseria ha aperto il sito \"La forza della squadra\", nel quale \u00e8 possibile acquistare all'asta indumenti e strumenti di molti sportivi di fama mondiale. Lo stesso giocatore nel dicembre 2009 ha organizzato una lotteria, nella quale furono messe in palio le magliette dei giocatori della Trentino Volley. Il ricavato (oltre 5.000 \u20ac) venne destinato alla \"Iskierka Foundation\".\nIl regista italiano, entrato in formazione nel 2012, svolge diverse attivit\u00e0 benefiche per conto dell'associazione che porta il suo nome, impegnata per raccogliere fondi in favore della ricerca medica contro leucemie e linfomi e per l'assistenza in campo onco-ematologico e onco-ematologico pediatrico. Per conto dell'associazione venne messa all'asta la sua prima maglia con la Trentino Volley, raccogliendo oltre 1.000 \u20ac, e vennero raccolte offerte (quasi 10.000 \u20ac) durante l'edizione 2012 della Supercoppa italiana.\nSettore giovanile 2021-2022.\nLa Trentino Volley partecipa con diverse squadre ai campionati maschili minori, sia di livello regionale sia nazionale. L'attivit\u00e0 giovanile della societ\u00e0 trentina ha ottenuto il \"Certificato di Qualit\u00e0\" dalla FIPAV per tre bienni consecutivi; questo riconoscimento per l'impegno nella valorizzazione dei giovani \u00e8 stato ulteriormente rafforzato nel 2010, quando la societ\u00e0 venne insignita del titolo di \"Scuola di Pallavolo\".\nI frutti di questo sforzo hanno cominciato ad essere sotto gli occhi di tutti quando alcuni giovani provenienti dal vivaio hanno iniziato ad essere innestati in prima squadra. Il primo ingresso fu quello del libero Andrea Segnalini, mentre nell'anno successivo alla vittoria del primo scudetto vennero inseriti nei roaster per la Serie A1 Antonio De Paola, ragazzo di origini laziali, e Nicola Leonardi, primo giocatore \"indigeno\" dai tempi di Lorenzo Bernardi. Nel 2009 la scelta \u00e8 ricaduta su Michele Fedrizzi e Lorenzo Gallosti, anch'essi di origine trentina, mentre tra il 2011 e il 2013 entrarono in prima squadra Filippo Lanza, Damiano Valsecchi e Sebastiano Thei. Nel maggio del 2013, per sopperire all'infortunio del palleggiatore titolare della prima squadra, venne aggregato per la finale scudetto il giovane bolzanino Simone Giannelli, che entr\u00f2 definitivamente in prima squadra l'anno successivo insieme a Gabriele Nelli e Tiziano Mazzone.\nLa prima soddisfazione per il movimento giovanile trentino avvenne nella stagione agonistica 2005-2006, quando nelle finali Under-18 svoltesi a Cervia la formazione allenata dal trentino Marco Angelini colse il primo successo a livello giovanile nazionale battendo in finale la squadra di Perugia. La seconda vittoria per il settore giovanile trentino arriv\u00f2 quattro anni dopo: la formazione Under-14, allenata da Roberto Deanesi, si qualific\u00f2 per la Final Six della Boy League, che si disput\u00f2 a Sestola (MO). Il 28 marzo 2010 vennero sconfitte, con l'identico risultato di 2-1, prima Falconara e poi Milano, portando il secondo trofeo di carattere nazionale nella bacheca del settore giovanile. L'anno d'oro del settore giovanile fu per\u00f2 il 2011, quando nei primi giorni di giugno le formazioni Under-20 ed Under-16 conquistarono il titolo di Campioni d'Italia, quest'ultimo ripetuto anche l'anno successivo. La stessa formazione, diventata nel frattempo Under-17, trionf\u00f2 anche al termine della stagione 2013. Nel 2019, riscattando la delusione dell'anno precedente quando il titolo sfum\u00f2 per un soffio, l'Under 14 di Nardin e Zingaro - rinforzata da tre innesti di altre societ\u00e0 - vince a Castelnovo n\u00e9 Monti (RE) la sua seconda Boy League, battendo in una finale combattutissima i pugliesi della Castellana Grotte per 2-1, dopo aver superato con l'identico risultato la in semifinale.\nQuesti successi del settore giovanile vengono ricordati, al pari di quelli della prima squadra, dai gonfaloni commemorativi issati sul soffitto del PalaTrento.\nAl di l\u00e0 delle vittorie finali raggiunte in alcuni campionati nazionali, l'intero settore giovanile della Trentino Volley vanta in pi\u00f9 stagioni la partecipazione contemporanea di tutte le formazioni alle finali italiane di categoria. Questo risultato, ottenuto la prima volta nel 2007, \u00e8 stato ripetuto finora 4 volte.\nSettore femminile.\nNel 2008 la societ\u00e0 inizi\u00f2 ad investire anche nel mondo pallavolistico femminile. La societ\u00e0 \"Torrefranca\" di Mattarello, frazione di Trento, aveva vinto al termine della stagione precedente il campionato di Serie B2. Per prendere parte alla Serie B1 italiana di pallavolo femminile 2008-2009 Girone B, la squadra and\u00f2 alla ricerca di sponsor, e trov\u00f2 nella societ\u00e0 di Diego Mosna il partner principale. Nacque cos\u00ec la Trentino Rosa, che termin\u00f2 il suo primo campionato nella terza categoria naziole al 7\u00ba posto. Le due societ\u00e0, oltre all'utilizzo condiviso del nome, lavorarono insieme per la promozione della pallavolo a livello provinciale. Il sodalizio venne ulteriormente rafforzato il 6 settembre 2010, quando venne firmato l'accordo di inglobamento dell'intero settore femminile sotto la guida della societ\u00e0 di Diego Mosna. La squadra, denominata \"la Trentina Diatec\", ottenne la promozione diretta in Serie A2 con 26 vittorie su 26 partite, ma a causa della mancanza di risorse finanziarie il 27 giugno 2011 venne comunicato lo scioglimento della squadra femminile.\nGiocatori.\nAlcuni giocatori che hanno militato nelle file della Trentino Volley vantano un'enorme fama nel mondo pallavolistico, grazie soprattutto ai successi ottenuti con le rispettive nazionali. Fanno parte di questa \u00e9lite gli italiani appartenenti alla \"Generazione di fenomeni\" (Paolo Tofoli, Lorenzo Bernardi e Andrea Sartoretti), i brasiliani pluri-campioni mondiali (Andr\u00e9 Heller, Andr\u00e9 Nascimento e Leandro Vissotto Neves) e alcuni campioni olimpici: il palleggiatore serbo Nikola Grbi\u0107, oro a Sydney 2000, e lo statunitense Ryan Millar, vincitore a Pechino 2008.\nNel decennio di storia della societ\u00e0 sono quasi 50 i giocatori italiani che hanno indossato la maglia della Trentino Volley. Di questi, 7 sono trentini (Matteo Burgsthaler, Alberto Marcolini, Lorenzo Bernardi, Nicola Leonardi, Lorenzo Gallosti, Michele Fedrizzi, Sebastiano Thei); provenienti per la maggior parte dal settore giovanile, hanno potuto difendere i colori della propria provincia. Le Marche e la Lombardia sono gli altri grandi bacini di provenienza di giovani italiani. La maggior parte degli stranieri proviene dalla Bulgaria; questo trend, aumentato nel 2007 con l'arrivo dell'allenatore Radostin Stoj\u010dev, ha permesso di raggiungere i primi successi. Seguono Brasile, Russia e Slovacchia con 4 giocatori, Serbia, Germania, Polonia e Repubblica Ceca con 3.\nIl maggior riconoscimento del livello dell'organico trentino risale al gennaio 2010 quando due giocatori, oltre all'allenatore, vennero inseriti nella \"Squadra ideale dell'anno\", stilata dal quotidiano sportivo francese L'\u00c9quipe.\nPalmar\u00e8s.\nCompetizioni nazionali\nCompetizioni internazionali\nCampionati giovanili\nStatistiche.\nCompetizioni nazionali.\nLa Trentino Volley, essendo stata fondata con l'intento di acquisire il titolo sportivo per la Serie A1, non ha mai partecipato a campionati delle serie minori: dal 2000 disputa ininterrottamente il massimo campionato nazionale. Ha inoltre preso parte a tutte le edizioni della Coppa Italia, con l'eccezione del 2006-2007. La prima partecipazione alla Supercoppa avvenne nel 2008 con il titolo di campione d'Italia, mentre nel 2010 partecip\u00f2 come detentrice della Coppa nazionale.\nCompetizioni internazionali.\nLa prima partecipazione ad una competizione continentale risale al 2004, quando il primo posto al termine della regular season precedente permise di disputare la Top Teams Cup. L'eliminazione dalla manifestazione retrocesse la squadra a partecipare alla Coppa CEV (fino al 2007 la terza coppa europea per importanza). Il ritorno in Europa avvenne nel 2008, con la prima partecipazione alla Champions League. Nel 2009 partecipa per la prima volta alla Coppa del Mondo per club.\nTifoseria.\nLa tifoseria organizzata della Trentino Volley \u00e8 rappresentata dal gruppo \"Curva Gislimberti\", nato nel 2011 dalla fusione delle due storiche tifoserie: Fans Club Cuore Gialloblu e VolleyFollia.\nLa curva dei tifosi \u00e8 dedicata a Paolo Gislimberti, allenatore delle giovanili scomparso il 10 settembre 2000 al Gran Premio di Monza di Formula 1 (volontario del servizio antincendio, venne colpito mortalmente da una ruota staccatasi da una vettura).\nLa tifoseria trentina si distingue per il grande attaccamento alla squadra, dimostrato anche con la presenza durante le lunghe trasferte europee e mondiali di Doha in Qatar. Nel corso del primo decennio di attivit\u00e0 il pubblico del PalaTrento \u00e8 stato premiato sette volte con il \"Jimmy George\", riconoscimento della Lega Pallavolo Serie A per il tifo pi\u00f9 numeroso e corretto della Serie A1.\nLa media spettatori \u00e8 tra la pi\u00f9 alte dell'intera Serie A1 e la capienza del PalaTrento appare spesso insufficiente. I tifosi giungono non solo dalla citt\u00e0, ma anche da valli limitrofe e non (Val di Fassa, Val di Non, Vallagarina, Val di Sole, Valsugana e Primiero), oltre che dall'altra provincia regionale, quella di Bolzano.\nDerby.\nPer la tifoseria trentina sono molto sentite le sfide con le formazioni del vicino Veneto e con quelle dell'Emilia. Le partite considerate \"derby\" avvengono attualmente contro 2 avversari, accomunati ai trentini dai colori giallo-blu utilizzati dai loro supporters:\nNella stagione 2011-12 si disputarono 3 derby; con il trasferimento della Sisley Volley da Treviso a Belluno si gener\u00f2 il \"Derby delle Dolomiti\", non pi\u00f9 ripetuto a causa della scomparsa nel 2012 della formazione oro-granata.\nGemellaggi e rivalit\u00e0.\nLa tifoseria della Trentino Volley, dal suo primo anno in Serie A1, \u00e8 gemellata con il Volley Milano e amica dei tifosi della Marmi Lanza Verona. Un'amicizia lega anche i tifosi trentini a quelli calabresi della Tonno Callipo Vibo Valentia e quelli romani della M. Roma Volley. Durante la Final Four della Coppa Italia 2010 \u00e8 stata stretta amicizia anche con i sostenitori del Zinella Volley Bologna. Attualmente il rapporto pi\u00f9 stretto \u00e8 quello con i tifosi di San Giustino, grazie ad un gemellaggio nato nel 2009.\nDurante la stagione 2008-2009, per l'esordio in Champions League, sono avvenuti scambi di sciarpe con varie squadre europee. Durante la Final Four di questa manifestazione si \u00e8 intensificato il rapporto con i tifosi polacchi (scesi a Praga per sostenere il loro beniamino Micha\u0142 Winiarski, miglior giocatore polacco 2007 e 2008) e con i sostenitori della . I rapporti con la tifoseria marchigiana si sono mantenuti buoni nonostante gli scontri al vertice tra le due formazioni a partire dal 2011.\nLa partita pi\u00f9 sentita dai tifosi della Curva Gislimberti \u00e8 quella contro Modena, la societ\u00e0 pallavolistica pi\u00f9 titolata d'Italia. Il derby dell'A22, vista la relativa vicinanza delle due citt\u00e0, viene disputato alla presenza di molti tifosi, che per\u00f2 non sono mai ricorsi ad atti di violenza.\nFonte di rivalit\u00e0 sono anche le partite contro Piacenza, a causa delle finali scudetto del 2008 del 2009 e del 2013 (finite con il bilancio di 2 vittorie per Trento), e contro Cuneo, incontrata frequentemente nei momenti caldi dei play-off e della Coppa Italia.\nBibliografia.\nNumerosi articoli vengono pubblicati periodicamente sui quotidiani locali l'Adige, Trentino e Corriere del Trentino."}
{"id": "76399", "revid": "122246", "url": "https://it.wikipedia.org/wiki?curid=76399", "title": "Verona Volley", "text": "Il Verona Volley \u00e8 una societ\u00e0 pallavolistica maschile italiana con sede a Verona: milita nel campionato di Superlega.\nStoria.\nLa Pallavolo Verona, al termine della stagione 1997-98, conquista la promozione dalla Serie B1 alla Serie A2, dove esordisce nell'annata successiva, retrocedendo immediatamente. Subisce una nuova retrocessione al termine del campionato 1999-00 dalla Serie B1 alla Serie B2: tuttavia viene ripescata nella terza divisione del campionato italiano per la stagione stagione 2000-01 ottenendo una nuova promozione in Serie A2. \nAll'inizio del campionato 2001-02 la Pallavolo Verona si fonde con l'API Volley Isola della Scala mutandando la propria denominazione in API Pallavolo Verona: la societ\u00e0 viene ufficialmente fondata il 12 giugno 2001, ottenendo il diritto di partecipazione alla Serie A2. Nella sua prima stagione la squadra scaligera arriva al terzo posto, qualificandosi per i play-off promozione, dove per\u00f2 viene sconfitta in finale, in tre gare, dal Perugia Volley. Tuttavia, durante il periodo estivo, a causa della mancata iscrizione della Pallavolo Parma, l'API Verona viene ripescata in Serie A1: il primo campionato nella massima categoria \u00e8 abbastanza fallimentare e la squadra retrocede, complice il penultimo posto in classifica, in Serie A2.\nNella stagione 2003-04, oltre alla vittoria della Coppa Italia di Serie A2, la formazione veronese, vince il campionato, senza perdere neppure una delle trenta partita della \"regular season\", ottenendo la promozione in massima divisione: per tre annate consecutive resta in Serie A1, raggiungendo i quarti di finale play-off scudetto nella stagione 2004-05 e 2005-06, in entrambi i casi eliminata dalla Sisley Volley di Treviso; nel 2006 la societ\u00e0 cambia denominazione adottando il nome di BluVolley Verona. L'ultimo posto in classifica al termine della stagione 2006-07, condanna il club ad una nuova retrocessione.\nNell'annata 2007-08, nonostante la seconda vittoria della Coppa Italia di Serie A2, non viene centrato l'obiettivo promozione, a causa della sconfitta nella serie finale play-off ad opera del Volley Forl\u00ec: tuttavia viene nuovamente ripescata in Serie A1 per la mancata iscrizione della M. Roma Volley. Nelle stagioni 2009-10 e 2010-11 la BluVolley riesce nuovamente a qualificarsi per i play-off scudetto ma venendo sempre eliminato ai quarti rispettivamente dal Trentino Volley di Trento e dal Piemonte Volley di Cuneo.\nNella stagione 2014-15 dopo il quinto posto in \"regular season\" e l'uscita ai quarti di finale nei play-off scudetto, riesce per la prima volta a qualificarsi per una competizione europea, ossia la Challenge Cup 2015-16: riesce a vincere il torneo battendo in finale sia nella gara di andata che in quella di ritorno per 3-2 i russi del Volejbol'nyj klub Fakel.\nNell'estate 2020 la societ\u00e0 muta la propria denominazione in New Blu Volley, meglio conosciuta con l'acronimo di NBV; nell'estate 2021 cambia ancora una volta denominazione in Verona Volley."}
{"id": "76401", "revid": "838137", "url": "https://it.wikipedia.org/wiki?curid=76401", "title": "51 a.C.", "text": ""}
{"id": "76402", "revid": "1437331", "url": "https://it.wikipedia.org/wiki?curid=76402", "title": "Distretto di Coimbra", "text": "Il distretto di Coimbra \u00e8 un distretto del Portogallo continentale, appartenente per la maggior parte alla provincia tradizionale della Beira Litorale (\"Beira Litoral\"), anche se alcuni comuni della parte orientale si dividono tra la Beira Alta e la Beira Bassa (\"Beira Baixa\"). Confina con i distretti di Aveiro e Viseu a nord, di Guarda e Castelo Branco a est, di Leiria a sud e con l'Oceano Atlantico a ovest. La superficie \u00e8 di 3.947\u00a0km\u00b2 (12\u00ba maggior distretto portoghese), la popolazione residente (2001) \u00e8 di 441.245 abitanti. Capoluogo del distretto \u00e8 Coimbra.\nSuddivisione amministrativa.\nIl distretto di Coimbra \u00e8 diviso in 17 comuni:\nNell'attuale divisione principale del paese, il distretto fa interamente parte della regione Centro ed \u00e8 diviso in due subregioni, una delle quali comprende anche comuni del distretto di Leiria: il Basso Mondego (\"Baixo Mondego\") e il Pinhal Interno Nord (\"Pinhal Interior Norte\"). In sintesi:\nGeografia fisica.\nLa principale caratteristica geografica del distretto di Coimbra \u00e8 la valle del fiume Mondego, che domina il paesaggio in tutta la parte occidentale del distretto e costituisce, insieme alle valli dei suoi due affluenti Alva e Ceira, le principali caratteristiche della zona orientale. Il distretto si divide principalmente in due zone:\nCome gi\u00e0 visto, il Mondego domina l'idrografia, scorrendo da nord-est a sud-ovest nell'alto corso e da est verso ovest nel basso corso, dove \u00e8 circondato da terreni alluvionali. Tutto il distretto \u00e8 compreso nel suo bacino idrografico, a parte la costa nord e la parte sud-orientale, e tutti gli altri fiumi principali sono suoi affluenti. Il fiume Alva attraversa la zona orientale del distretto, da est a ovest, cos\u00ec come il fiume Ceira, un po' pi\u00f9 a sud. Il fiume Corvo, a sua volta, scorre da sud a nord, sboccando nel ondego presso Coimbra; lo stesso fanno i fiumi Soure, a occidente, e Carnide, ancora pi\u00f9 a ovest. Tutti questi fiumi sono affluenti di sinistra del Mondego, che praticamente non ha affluenti di destra nel distretto di Coimbra. L'unica eccezione \u00e8 un piccolo fiume che nasce nel Bu\u00e7aco, il Bot\u00e3o. Nel sud-est del distretto, il torrente Pampilhosa \u00e8 affluente di destra del fiume Z\u00eazere, e la sua valle, pertanto, appartiene al bacino del Tago (\"Tejo\"). Lo Z\u00eazere stesso fa da confine con il distretto di Castelo Branco.\nSul Mondego c'\u00e8 una grande diga, la diga di Aguieira, che fa da confine con il distretto di Viseu, e un'altra, pi\u00f9 piccola, la diga della Raiva. Sull'Alva troviamo la diga del Rei de Moinhos e la diga di Fronhas. Il Ceira \u00e8 controllato dalla diga dell'Alto de Ceira e dalla diga di Monte Redondo. E, per completare la lista di dighe, la diga di Santa Luzia controlla il torrente Pampilhosa e l'invaso della diga del Cabril, sul fiume Z\u00eazere, appartiene in parte al distretto di Coimbra.\nLa costa \u00e8 in generale sabbiosa e bassa, a eccezione del capo Mondego. A nord si estendono dune, che si prolungano per vari chilometri nell'interno e comprendono piccole lagune. La porzione pi\u00f9 settentrionale del litorale del distretto, nel comune di Mira, fa gi\u00e0 parte del sistema lagunare della ria de Aveiro, e quasi tutto il nord-ovest del distretto appartiene al bacino idrografico ria de Aveiro - fiume Vouga."}
{"id": "76403", "revid": "838137", "url": "https://it.wikipedia.org/wiki?curid=76403", "title": "53 a.C.", "text": ""}
{"id": "76404", "revid": "1666804", "url": "https://it.wikipedia.org/wiki?curid=76404", "title": "54 a.C.", "text": ""}
{"id": "76405", "revid": "838137", "url": "https://it.wikipedia.org/wiki?curid=76405", "title": "55 a.C.", "text": "Eventi.\nPer luogo.\nEgitto.\nAulo Gabinio rimette Tolomeo Aulete sul trono di Alessandria. Marco Antonio \u00e8 comandante della cavalleria. Archelao (marito della regina Berenice IV) muore in battaglia ad Alessandria. Berenice viene giustiziata."}
{"id": "76406", "revid": "838137", "url": "https://it.wikipedia.org/wiki?curid=76406", "title": "56 a.C.", "text": ""}
{"id": "76408", "revid": "1318658", "url": "https://it.wikipedia.org/wiki?curid=76408", "title": "57 a.C.", "text": ""}
{"id": "76410", "revid": "88740", "url": "https://it.wikipedia.org/wiki?curid=76410", "title": "Prisma Taranto Volley", "text": "La Prisma Taranto Volley \u00e8 una societ\u00e0 pallavolistica maschile italiana con sede a Taranto: milita nel campionato di Superlega.\nStoria.\nLa Taranto Volley viene fondata nel 2002 per volere di Antonio Bongiovanni, vicepresidente della fallita societ\u00e0 Magna Grecia Volley: ammessa in Serie D, la squadra vince il campionato alla sua prima partecipazione; tuttavia grazie all'acquisto del titolo della Pallavolo Belpasso, la Taranto Volley passa in Serie B2, dove disputa la stagione 2003-04.\nNell'estate 2004, grazie all'acquisto del titolo sportivo dal Ducato Volley la societ\u00e0 \u00e8 ammessa in Serie A1: la prima annata nel massimo campionato italiano \u00e8 per\u00f2 fallimentare, chiudendo al tredicesimo posto e retrocedendo in Serie A2; tuttavia l'avvenuta in serie cadetta dura una sola stagione, in quanto, grazie al primo posto al termine della \"regular season\" viene promossa nuovamente in Serie A1.\nLa stagione 2006-07 \u00e8 quella che regala maggiori soddisfazioni alla Taranto Volley: il club infatti con il settimo posto al termine della \"regular season\" si qualifica per i play-off scudetto, venendo poi eliminata nei quarti di finale, e raggiunge le semifinali in Coppa Italia, unica partecipazione della squadra nella competizione.\nDopo un'annata mediocre, dove sposta il campo di gioco a Martina Franca, nella stagione 2008-09 la societ\u00e0 cambia denominazione in Prisma Taranto Volley: nella stagione 2009-10 torna nuovamente a Taranto; in queste annate si posiziona sempre nelle zone medio-basse della classifica. Al termine della stagione 2009-10 la Prisma Taranto Volley cede il titolo sportivo alla , ripartendo dalle categorie inferiori.\nNell'estate 2020, dopo aver acquistato il titolo sportivo dalla , la squadra viene ammessa a partecipare alla stagione 2020-21 in Serie A2: vince i play-off promozione, battendo nella serie finale l', ottenendo cos\u00ec la promozione in Superlega. La vittoria dei play-off promozione concede alla squadra il diritto di partecipare alla prima edizione della Supercoppa italiana di Serie A2, persa poi contro l'.\nNell'annata 2021-22 partecipa quindi alla Superlega."}
{"id": "76412", "revid": "117282688", "url": "https://it.wikipedia.org/wiki?curid=76412", "title": "64 a.C.", "text": ""}
{"id": "76413", "revid": "1318658", "url": "https://it.wikipedia.org/wiki?curid=76413", "title": "66 a.C.", "text": ""}
{"id": "76416", "revid": "122246", "url": "https://it.wikipedia.org/wiki?curid=76416", "title": "Umbria Volley", "text": "L'Umbria Volley \u00e8 stata una societ\u00e0 pallavolistica maschile italiana con sede a San Giustino.\nStoria.\nIl Perugia Volley viene fondato nel 2001 dal presidente Claudio Sciurpa; il club acquista il titolo sportivo dal Trasimeno e ottiene il diritto di partecipazione al campionato di Serie A2 per la stagione 2001-02: dopo il secondo posto in classifica al termine della \"regular season\", vince i play-off promozione, battendo nella serie finale l', venendo promossa nella Serie A1.\nNella stagione 2002-03 esordisce nella massima divisione italiana, mentre nella stagione successiva ottiene la prima qualificazione ai play-off scudetto, giungendo fino alle semifinali, dopo l'ottavo posto al termine della \"regular season\". Nell'annata 2004-05 partecipa per la prima volta alla Coppa Italia e nuovamente ai play-off scudetto, dove arriva fino alla serie finale battuta dal : questo risultato garantisce al club umbro la qualificazione per la massima competizione europea, ossia la Champions League, torneo nel quale la squadra arriver\u00e0 fino ai play-off a 6.\nLe annate successive la vedono stazionare sempre in posizioni di met\u00e0 classifica, fino alla stagione 2008-09, quando arriva quarta in \"regular season\" e, nonostante l'uscita ai quarti di finale, si qualifica per la Challange Cup: sar\u00e0 questo l'unico trofeo che la squadra potr\u00e0 esporre in bacheca grazie alla vittoria in finale sull' di Zagabria.\nL'estate del 2010 porta alcune novit\u00e0 dal punto di vista societario: diviene presidente Aldo Nocentini, il club cambia nome in Umbria Volley e la sede viene spostata a San Giustino; la squadra disputa altri due campionati in Serie A1, mantenendo posizioni di met\u00e0 classifica e uscendo sempre alla prima fase dei play-off, oltre a raggiungere un quarto di finale nell'edizione 2010-11 della Coppa Italia. Al termine della stagione 2011-12 il club cede il titolo sportivo al neonato , terminando poi ogni tipo di attivit\u00e0."}
{"id": "76417", "revid": "119756516", "url": "https://it.wikipedia.org/wiki?curid=76417", "title": "67 a.C.", "text": "Nati.\nSaturnina Galeria Status"}
{"id": "76418", "revid": "2056951", "url": "https://it.wikipedia.org/wiki?curid=76418", "title": "Favonio", "text": "Il favonio (detto anche F\u00f6hn, in tedesco ) \u00e8 un vento caldo e secco che pu\u00f2 presentarsi, in differenti configurazioni bariche, su entrambi i versanti delle Alpi, degli Appennini e dei Pirenei.\nGenesi.\nIl favonio \u00e8 un vento di caduta caldo e secco che si presenta quando una corrente d'aria, nel superare una catena montuosa, perde parte della propria umidit\u00e0 in precipitazioni (pioggia, neve o altro). Quando la corrente sale verso l'alto, infatti, l'aria si espande, si raffredda: se l'umidit\u00e0 in essa contenuta viene persa (sotto forma di nuvola e/o precipitazioni), l'aria, nel ricadere sul versante opposto arriva a valle con una temperatura pi\u00f9 alta di quella di partenza.\nA causa del calore latente emesso dalla condensazione dell'acqua, infatti, l'aria si raffredda piuttosto lentamente lungo la salita (secondo il gradiente adiabatico saturo, cio\u00e8 di \u22125\u00a0\u00b0C ogni 1000\u00a0m in ascesa). L'aria poi supera la cresta, scende verso il basso sul versante opposto sottovento e si scalda per effetto della compressione adiabatica (secondo il gradiente adiabatico secco, questa volta di circa 10\u00a0\u00b0C ogni 1000\u00a0m in discesa), diventando calda e secca e favorendo giornate soleggiate.\nPer l'esattezza, il riscaldamento in gradi rispetto alla temperatura di partenza, \u00e8 dato dalla differenza di quota (in migliaia di metri) dalla base delle nubi nel lato sopravento alla cresta, moltiplicato per 5, quindi se l'aria parte dalla pianura a 5\u00a0\u00b0C, salendo a 1000\u00a0m si condensa a \u22125\u00a0\u00b0C (calcolo: 5+(\u221210)\u00d71; T iniziale + gradiente adiabatico secco \u00d7 km) a 3000\u00a0m supera la cresta a \u221215\u00a0\u00b0C (calcolo: \u22125+(\u22125)\u00d72; T iniziale + gradiente adiabatico saturo \u00d7 km) e raggiunge la pianura al livello del mare dall'altro lato a 15\u00a0\u00b0C (calcolo: \u221215+(\u221210)\u00d7(\u22123); T iniziale + gradiente adiabatico secco \u00d7 km). \nIl nome \"favonio\" si riferisce in realt\u00e0 solamente al vento caldo e secco discendente. Dal versante sopravento si ha lo \"Stau\", creato dalle correnti umide ascendenti, che causano pioggia, neve e nubi.\nDerivazione etimologica.\n\"Favonio\" deriva dal latino \"fav\u014dnius\" (da \"fav\u0113re\", \"far crescere\"), nome con il quale i Romani chiamavano il vento di ponente (il greco zefiro). Anche \"F\u00f6hn\" ha lo stesso etimo, ma attraverso l'alto-tedesco antico \"ph\u014dnno\".\n Nei testi stampati in Italia prevale il germanismo \"F\u00f6hn\" (scritto anche \"Foehn\").\nVenti analoghi.\n\"Favonio\" e \"F\u00f6hn\" sono perlopi\u00f9 usati in relazione alle regioni delle Alpi, degli Appennini e degli altri rilievi maggiori della penisola italiana e della Svizzera italiana con il significato di \"vento di caduta\", ma lo stesso fenomeno \u00e8 presente in varie regioni del mondo dove ha assunto nomi diversi: in Argentina \u00e8 noto come \"zonda\", \"chinook\" sulle Montagne Rocciose, \"vento del diavolo\" nell'area della baia di San Francisco, \"venti di Santa Ana\" nella California del Sud, \"sharav\" o \"hamsin\" in Israele, \"hamsin\" in Arabia, \"Nor'wester\" a Christchurch, Nuova Zelanda e nelle pianure di Canterbury e \"halny\" nei Carpazi, in Francia meridionale, nella Valle del Rodano, \"Mistral\" (anche se quest'ultimo si riferisce soprattutto al nome francese del Maestrale, \"le Mistral\").\nInformazioni lessicali.\nDal termine \"F\u00f6hn\", per effetto di un nome commerciale, deriva \"fon\" (anche scritto \"fohn\" o, impropriamente, \"phon\"), sinonimo di asciugacapelli.\nCuriosit\u00e0.\nInnsbruck, capoluogo del Tirolo austriaco, \u00e8 chiamata anche la citt\u00e0 del \"F\u00f6hn\". Il \"F\u00f6hn\" \u00e8 un fenomeno ventoso molto noto in citt\u00e0 e spira dai quadranti meridionali, attraversando il passo del Brennero. Questo vento di caduta, caldo e secco, pu\u00f2 manifestarsi in qualsiasi stagione, con maggiore frequenza in autunno. La velocit\u00e0 del vento pu\u00f2 toccare nell'area urbana i 120 km/h (200 km/h sul Patscherkofel).\nNel film \"Phenomena\" di Dario Argento viene menzionato il \"F\u00f6hn\": l\u2019entomologo John McGregor descrive il vento caldo, dicendo che causa le valanghe, provoca il mal di testa o, se molto forte, la follia, ed \u00e8 molto propizio per la fioritura e la schiusa delle uova degli insetti. Inoltre anche il titolo del film gioca sull\u2019assonanza con la parola F\u00f6hn, oltre che sui poteri paranormali della protagonista Jennifer Connelly."}
{"id": "76422", "revid": "1318658", "url": "https://it.wikipedia.org/wiki?curid=76422", "title": "70 a.C.", "text": ""}
{"id": "76424", "revid": "767487", "url": "https://it.wikipedia.org/wiki?curid=76424", "title": "Distretto di Aveiro", "text": "Il distretto di Aveiro \u00e8 un distretto del Portogallo continentale, appartenente alla provincia tradizionale della Beira Litorale (\"Beira Litoral\"), esclusi i comuni pi\u00f9 a nord che appartengono al Douro Litorale (\"Douro Litorale\"). Confina con i distretti di Porto a nord, di Viseu a est, di Coimbra a sud e con l'Oceano Atlantico a ovest. La superficie \u00e8 di 2.808\u00a0km\u00b2 (14\u00ba maggior distretto portoghese), la popolazione residente (2001) \u00e8 di 713.578 abitanti. Capoluogo del distretto \u00e8 Aveiro.\nSuddivisione amministrativa.\nIl distretto di Aveiro \u00e8 diviso in 19 comuni:\nNell'attuale divisione principale del paese, il distretto \u00e8 diviso tra le regioni Nord (\"Norte\") e Centro. Appartengono alla regione Nord i comuni della subregione dell'Entre Douro e Vouga, Castelo de Paiva, parte della subregione del T\u00e2mega, e Espinho, appartenente alla Grande Porto. Alla regione Centro appartengono i restanti comuni, inclusi nella subregione del Basso Vouga (\"Baixo Vouga\"). In sintesi:\nGeografia fisica.\nIl distretto di Aveiro si trova, per la maggior parte, al di sotto dei 100\u00a0m di altitudine, occupando una pianura costiera che raggiunge anche i 40\u00a0km di larghezza, nella parte sud del distretto. Il paesaggio di questa pianura \u00e8 dominato dalla Ria de Aveiro e dai fiumi del bacino idrografico del Vouga (C\u00e9rtima, Alfusqueiro, \u00c1gueda, Antu\u00e3o e il Vouga stesso nella pianura costiera, Agad\u00e3o, Caima e Mau nei contrafforti della serra). Tra i principali corpi lacustri vi \u00e8 la Pateira de Fermentelos. A est e a nord, il rilievo \u00e8 pi\u00f9 accidentato, salendo nel distretto di Aveiro alle alture delle serre del Caramulo e dell'Arada, estendendosi fino alla serra del Montemuro, a nord-est. Sul confine settentrionale, il distretto tocca in alcuni tratti il fiume Douro e alcuni suoi affluenti (Arda e Paiva).\nIl litorale, chiamato Costa Nova, \u00e8 sabbioso, in un paesaggio tipico della zona lagunare, con un cordone di dune di spessore variabile a separare le acque calme della ria de Aveiro dal mare."}
{"id": "76426", "revid": "1632387", "url": "https://it.wikipedia.org/wiki?curid=76426", "title": "Il Milione", "text": "Il Milione \u00e8 il resoconto dei viaggi in Asia di Marco Polo, intrapresi assieme al padre Niccol\u00f2 Polo e allo zio paterno Matteo Polo, mercanti e viaggiatori veneziani, tra il 1271 e il 1295, e le sue esperienze alla corte di Kublai Khan, il pi\u00f9 grande sovrano orientale dell'epoca, del quale Marco fu al servizio per quasi 17 anni.\nIl libro fu scritto da Rustichello da Pisa, un autore di romanzi cavallereschi, che trascrisse sotto dettatura le memorie rievocate da Marco Polo, mentre i due si trovarono in una prigione di Genova.\nRustichello adoper\u00f2 la lingua franco-veneta, una lingua culturale diffusa nel Nord Italia tra la fascia subalpina e il basso Po. Un'altra versione fu scritta in lingua d'o\u00efl, la lingua franca dei crociati e dei mercanti occidentali in Oriente, forse nel 1298 ma sicuramente dopo il 1296. Secondo alcuni ricercatori, il testo sarebbe poi stato rivisto dallo stesso Marco Polo una volta rientrato a Venezia, con la collaborazione di alcuni frati dell'Ordine dei Domenicani.\nConsiderato un capolavoro della letteratura di viaggio, \"Il Milione\" \u00e8 anche un'enciclopedia geografica, che riunisce in volume le conoscenze essenziali disponibili alla fine del XIII secolo sull'Asia, e un trattato storico-geografico.\nRispetto ad altre relazioni di viaggio scritte nel corso del XIII secolo, come la \"Historia Mongalorum\" di Giovanni da Pian del Carpine e l\"'Itinerarium\" di Guglielmo di Rubruck, Il Milione fu eccezionale perch\u00e9 le sue descrizioni si spingevano ben oltre il Karakorum e arrivarono fino al Catai. Marco Polo testimoni\u00f2 l'esistenza di una civilt\u00e0 mongola stanziale e molto sofisticata, assolutamente paragonabile alle civilt\u00e0 europee: i mongoli, insomma, non erano solo i nomadi \"selvaggi\" che vivevano a cavallo e si spostavano in tenda, di cui avevano parlato Giovanni da Pian del Carpine e Guglielmo di Rubruck, ma abitavano citt\u00e0 murate, sapevano leggere, e avevano usi e costumi molto sofisticati. Cos\u00ec come Guglielmo di Rubruck, invece, Marco smentisce alcune leggende sull'Asia di cui gli Europei all'epoca erano assolutamente certi.\nIl Milione \u00e8 stato definito \"la descrizione geografica, storica, etnologica, politica, scientifica (zoologia, botanica, mineralogia) dell'Asia medievale\". Le sue descrizioni contribuirono alla compilazione del Mappamondo di Fra Mauro ed ispirarono i viaggi di Cristoforo Colombo.\nTitoli dell'opera.\nCom'\u00e8 noto, bench\u00e9 il libro ottenesse un successo immediato in tutta Europa fin dalla sua apparizione, non esiste il manoscritto autografo di questo testo, celeberrimo da ormai 700 anni. Anche il titolo \"Il Milione\" risulta prevalente solo nel ramo della tradizione toscana. Un altro titolo comparso nei codici quattrocenteschi \u00e8 \"Livre des merveilles du monde\" (anteriore al 1412). Il titolo che appare nei codici pi\u00f9 antichi \u00e8 \"Le divisament dou monde\", considerato il titolo pi\u00f9 fedele all'originale smarrito, e probabilmente recante la dicitura originaria.\nUn titolo alternativo molto corrente fu \"Livre de Marco Polo citoyen de Venis, dit Million, o\u00f9 l'on conte les merveilles du monde\". Abbreviato in \"Libro di Marco Polo detto Milione\", poi in \"Libro di Milione\" e, infine, in \"Milione\". Luigi Foscolo Benedetto, \"persuaso che Milione sia il nomignolo dell'autore\", lo considera un adattamento del diminutivo \"Emilione\": \"Milion\" era il soprannome affettivo - per aferesi - comune a gran parte della famiglia veneziana Polo.\nSi suppone pure che 'Milione' non sia altro che il multiplo di 'miglio' (in latino \"milium\"), antica unit\u00e0 di misura itinerante corrispondente a mille passi (peraltro ancora in uso nei paesi anglosassoni, se pure con diversa relazione), giacch\u00e9 Marco Polo svolse a piedi gran parte del suo viaggio.\nFra Jacopo d'Acqui parla di \"dominus Marcus Venetus (...) qui dictus est Milionus\".\nL'umanista Ramusio scrive che:\nTrama.\nDopo il primo viaggio, durante il quale giunsero alla corte del Gran Khan, il padre Niccol\u00f2 e lo zio Matteo fecero ritorno in Oriente, portando con s\u00e9 il giovane Marco. Rimasero in Cina diciassette anni, onorati e investiti di cariche governative.\nIl 7 settembre 1298 Marco Polo \u00e8 su una delle novanta navi veneziane sconfitte nella Battaglia di Curzola dai genovesi. Fatto prigioniero, incontra Rustichello da Pisa, il quale non si sa se \"fosse in prigione da quattordici anni o se vi venisse come libero frequentatore, ma fu quasi sicuramente lui a dare forma scritta alle memorie del veneziano\".\nA partire dalla narrazione orale di Marco, il testo nacque originariamente nella lingua francoveneta che era la lingua delle persone colte dell'epoca, ed \u00e8 poi stato tradotto in antico francese, in latino, toscano e altri idiomi.\nStruttura dell'opera.\nIl testo \u00e8 diviso in capitoli, provvisti di rubriche che ne sintetizzano i contenuti. Vengono descritti sistematicamente diversi paesi d'Oriente e tali descrizioni vengono inframezzate talvolta dal racconto di guerre e battaglie. La corte del Gran Khan \u00e8 descritta nell'ampia sezione centrale del libro: vengono esposte le vicende storico-militari del regno.\n\u00a7 1.\nIl capitolo 1 presenta la storia stessa del libro e di come \"messere Marco Polo, savio e nobile cittadino di Vinegia\", raccont\u00f2 le memorie dei suoi viaggi in prigione a \"messere Rustico da Pisa\".\n\u00a7 2 - \u00a7 17.\nMarco spiega l'origine della fortuna di Niccol\u00f2 e Matteo Polo: partiti in principio per andare a Costantinopoli (Istanbul), i due ebbero l'idea di spingersi pi\u00f9 a Nord verso Soldadie (Sudak) in Crimea, e poi a Ovest in Bulgaria, all'epoca regno vassallo dei Tatari dell'Orda d'oro. L\u00ec incontrarono Barca Caan (Berke), re dei Tatari d'Occidente, che li ricevette molto bene e scambi\u00f2 con loro oro e pietre preziose. Ma di l\u00ec a poco Niccol\u00f2 e Matteo si trovarono intrappolati in una guerra fra re Berke e Alau (Hulagu Khan), re dei Tartari d'Oriente. Per questo motivo non poterono pi\u00f9 tornare a Ovest, e si spinsero verso Est, attraversando la Turcomannia (Turchia), il fiume Tigri e il deserto del Gobi.\nSoggiornarono quindi tre anni nella citt\u00e0 di Boccara (Bukhara), nell'attuale Uzbekistan, dove vennero notati da alcuni ambasciatori del Gran Khan. Gli ambasciatori non avevano mai visto nessun \"latino\", cio\u00e8 un occidentale, e chiesero loro se volevano presentarsi alla corte del Kublai Khan. Quest'ultimo li ricevette con grande curiosit\u00e0 e chiese loro informazioni sulla latinit\u00e0 e sul Papa. Domand\u00f2 dunque ai due mercanti di fungere da ambasciatori per conto suo presso il Papa, e di portargli dell'olio della lampada che ardeva al Santo Sepolcro di Gerusalemme.\nIl viaggio verso Gerusalemme dur\u00f2 circa tre anni, e in questo itinerario passarono per Acri. L\u00ec poterono parlare con un legato pontificio, Tedaldo Visconti da Piacenza, il quale si dimostr\u00f2 meravigliato ed entusiasta dell'ambasceria portata dai due veneziani, ma comunic\u00f2 loro che il Papa Clemente IV era morto e che l'elezione del nuovo papa era la pi\u00f9 lunga nella storia della Chiesa. Allora Niccol\u00f2 e Matteo decisero di approfittarne per tornare a Venezia e visitare le loro famiglie: scoprirono l\u00ec che la moglie di Niccol\u00f2 nel frattempo era morta, e che gli aveva partorito un figlio di nome Marco, il quale al loro ritorno aveva gi\u00e0 15 anni.\nPer pi\u00f9 di due anni Niccol\u00f2 e Matteo aspettarono l'elezione del Papa, finch\u00e9 non si risolsero a ripartire per Acri portandosi dietro Marco. Passati per Acri, erano gi\u00e0 a Laias quando giunse loro la notizia che proprio il legato pontificio Tedaldo Visconti da Piacenza, con cui avevano parlato lungamente, era appena stato eletto Papa con il nome di Gregorio X. Il neo-papa aveva mandato loro un messo con l'istruzione di tornare indietro: Niccol\u00f2 e Matteo si precipitarono quindi ad Acri, dove Gregorio X affid\u00f2 loro due frati domenicani, Niccol\u00f2 da Venezia e Guglielmo da Tripoli, incaricati di illustrare la dottrina cristiana al Gran Khan. Tuttavia, durante la prima tappa a Laias incontrarono subito le truppe del sultano mamelucco d'Egitto Baybars al-\u02bfAl\u0101\u02be\u012b al-Bunduqd\u0101r\u012b, famoso per avere sconfitto i mongoli nella Battaglia di Ayn Jalut. I due frati quindi restituirono i loro documenti ai mercanti, e fecero ritorno ad Acri.\nIl testo a questo punto fa un salto temporale e anticipa l'arrivo dei tre veneziani a Xanadu, dove Marco viene presentato alla corte del Gran Khan Kubilai. Si racconta di come il Gran Khan trattasse i tre come persone fidate, a cui delegava importanti e delicate ambascerie in diverse regioni dell'impero mongolo.\n\u00a7 18 - \u00a7 74.\nIl libro presenta le terre d'Oriente, descrivendo implicitamente l'itinerario seguito dai tre mercanti-ambasciatori. Questi stavano percorrendo quella che solo secoli dopo sar\u00e0 chiamata la Via della seta.\nIn primo luogo Marco cita l'Erminia (Armenia), poi la Turcomannia (Turchia), il Georgiens (Georgia) e la citt\u00e0 di Mosul in Iraq. Racconta quindi del saccheggio della citt\u00e0 di Baudac (Baghdad), e poi descrive la citt\u00e0 di Toris (Tabriz) sempre in Iraq.\nDescrive quindi la Persia con la citt\u00e0 di Iadis (Yazd) e il reame di Creman (Kerman), la citt\u00e0 di Camandi (Qam\u0101din), il piano di Formosa e il mare Oziano (stretto di Hormuz) con il porto di Ormuz.\nIl racconto non spiega come mai una volta arrivati a Ormuz, i tre non abbiano continuato il percorso via mare. La descrizione prosegue invece con il deserto del Gobi per giungere poi nel Khorasan. In questa regione Marco viene a conoscenza della setta islamica degli \"ismailiyyah\" seguaci di \u1e24asan-i \u1e62abb\u0101\u1e25, che Marco chiama il Veglio della Montagna.\nNell'odierno Afghanistan, Marco descrive la citt\u00e0 di Supunga, identificata come l'attuale Sheberghan, poi Tahican, forse l'attuale Taluqan, poi Balkh e il \"Balasciam\" (Badakhshan). Attraversarono il Kashmir, quindi il Wakhan superando con questo il Pamir, si diressero verso Samarcanda in Uzbekistan ed entrarono nella \"Gran Turchia\" (Turkestan). Discesero quindi verso il bacino del Tarim e giunsero nel Tangut, ai confini con il Catai.\nQui arrivarono nella provincia di \"Chingitalas \" dove assistettero alla lavorazione di materiale ignifugo. Arrivarono quindi a Zhangye, poi a Caracorum Quindi proseguirono lungo la parte settentrionale dell'ansa del Fiume Giallo e raggiunsero Xanadu, citt\u00e0 che il Gran Khan Kubilai aveva fondato da poco.\n\u00a7 75 - \u00a7 80.\nQuesta parte del libro \u00e8 interamente dedicata alle guerre e battaglie combattute da Kublai Khan per consolidare il suo impero.\n\u00a7 81 - \u00a7 103.\nMarco fa un ritratto fisico e morale del Kublai Khan.\n\u00a7 104 - \u00a7 209.\nSi descrivono le diverse province dell'Impero Mongolo, con alcune parentesi dedicate a diverse guerre e battaglie combattute nelle diverse localit\u00e0.\nCodici, trascrizioni e traduzioni.\nAttualmente, secondo il filologo poliano Philippe M\u00e9nard, esistono sei \"famiglie\" di manoscritti principali, a cui si possono ricondurre le copie successive.\nVersione in franco-veneto.\nUna prima \"famiglia\" di manoscritti va sotto il nome di \"redazione F\": si tratta di una versione in lingua franco-veneta intitolata \"Le devisement dou monde\", cio\u00e8 \"La descrizione del mondo\". In realt\u00e0, solo un codice \u00e8 stato ritrovato integro negli anni 1920 dal francesista Luigi Foscolo Benedetto: si tratta del Codice Fr. 1116 (\"Le divisiment dou monde\") (XIV secolo), conservato alla Biblioth\u00e8que nationale de France. Il codice Fr. 1116 \u00e8 considerato il manoscritto che riecheggia pi\u00f9 da vicino l'originale smarrito. Nonostante errori di trascrizione e di interpretazione, la sua identificazione costitu\u00ec \"una tappa decisiva\" negli studi poliani. Nel 2018 \u00e8 stata pubblicata una nuova edizione critica del codice, a cura di M.Eusebi ed E. Burgio.\nSolo nel 2007 sono stati pubblicati alcuni frammenti di un documento \"imparentato\" con il codice Fr. 1116 successivamente studiati anche da Philippe M\u00e9nard (2012). Questi frammenti provano che i manoscritti in franco-veneto hanno avuto una circolazione indipendente dalle traduzioni in latino e in francese. Si pensa che questi antichi manoscritti siano andati distrutti per lo pi\u00f9 a forza di servire a modello per l'attivit\u00e0 di copiatura.\nVersione in antico francese.\nNel 1307, Carlo di Valois, fratello minore del re di Francia Filippo il Bello \u00e8 di passaggio a Venezia. Marco Polo offre la \"prima copia\" del suo libro a Th\u00e9obald de Cepoy, un nobile al servizio di Carlo.\nLa versione tradotta in francese antico, e pi\u00f9 precisamente in dialetto piccardo (M\u00e9nard 2001) \u00e8 intitolata \"Le Livre de merveilles\" cio\u00e8 \"Il libro delle meraviglie\".\nQuesta versione francese \u00e8 conservata in 18 manoscritti, di cui il pi\u00f9 famoso \u00e8 il Codice Fr. 2810, conservato alla Biblioth\u00e8que nationale de France. Il Codice 2810 \u00e8 celebre per le squisite miniature. L'edizione pi\u00f9 recente di questa versione in antico francese \u00e8 stata curata appunto da Philippe M\u00e9nard.\nVersione in toscano.\nUna versione toscana, conservata da 5 manoscritti, di cui il pi\u00f9 noto \u00e8 la \"Navigazione di messer Marco Polo...scritto in Firenze da Niccol\u00f2 Ormanni\", conservato alla Biblioteca Nazionale di Firenze. \nVersioni in veneziano.\nSi pensa che la traduzione latina di Francesco Pipino sia stata realizzata a partire da un originale in dialetto veneziano, andato perduto. Questa redazione \u00e8 chiamata \"redazione VA\". Esistono altre versioni in veneziano, dette \"redazione V\" e \"redazione VB\", che sono costituite da 6 manoscritti, fra cui il Codice Soranziano, conservato alla Biblioteca di Stato di Berlino. Queste versioni veneziane per\u00f2 non sono considerate affidabili. Nella \"redazione V\" gi\u00e0 il titolo \"Dela instizione del mondo\" presenta un refuso. La redazione VB intitolata \"Meser Marco Polo, La so lezenda\", \u00e8 anche questa criticata da Luigi Foscolo Benedetto.\nVersioni in latino.\nLa prima traduzione in latino si colloca fra il 1302 e il 1314, pochi anni dopo il rientro di Marco Polo dalle carceri di Genova. Questo testimonia il profondo interesse suscitato dall'opera presso l'ordine dei Domenicani, in quanto viaggiatori, missionari e predicatori. I lasciti testamentari di Marco Polo testimoniano gli strettissimi rapporti che l'esploratore aveva con l'Ordine. Alcuni ricercatori hanno ipotizzato che in effetti le versioni in latino fossero un adattamento editoriale del Milione voluto esplicitamente dall'Ordine dei domenicani, in collaborazione con Marco Polo. Dato che il latino era all'epoca la prima lingua di cultura, la traduzione in latino contribu\u00ec molto probabilmente alla diffusione e al successo dell'opera.\nEsistono due versioni in latino:\nEdizioni critiche.\nDal XVI secolo in poi vi sono stati diversi tentativi di edizioni corrette del Milione, ma \u00e8 stato dall'Ottocento che si procedette a ricostruire il testo genuino dai vari testimoni tramandati.\nFortuna dell'opera.\nValutare l'impatto che ebbero i resoconti del Polo \u00e8 un'impresa ardua per via dell'estensione dell'argomento. Sono almeno centocinquanta i manoscritti documentati prima della diffusione della stampa e in seguito le edizioni non si contano.\nLe sue descrizioni dell'Asia hanno ispirato i viaggi di Cristoforo Colombo, che fino al suo terzo viaggio rest\u00f2 convinto di avere raggiunto il Catai.\nLe informazioni sulla geografia dell'Estremo Oriente hanno contribuito alla compilazione della mappa di fra Mauro.\nLa fortuna negli ambienti scientifici inizia nel XV secolo; \"in quegli anni la Repubblica di Venezia regalava una copia del Milione a Enrico il Navigatore\". Diplomatici, commercianti, navigatori e chiunque dovesse mettersi in viaggio verso l'Oriente adottarono \"Il Milione\".\nIl mappamondo di Fra Mauro.\nUna delle dimostrazioni pi\u00f9 evidenti dell'influenza che ebbero i racconti del Polo \u00e8 il confronto tra la raffigurazione del globo di Paolino Veneto nella \"Chronologia Magna\", che pure doveva essere frutto degli \"ultimi aggiornamenti\", con quella estesa da fra Mauro circa un secolo dopo, conservata alla Biblioteca Marciana di Venezia. Nella prima \"il Mediterraneo \u00e8 la sola parte in grazia di Dio, e la sua relativa verosimiglianza garantisce che sul resto si brancolava nel buio\", mentre quella alla Marciana mostra gi\u00e0 \"parecchio in stretta analogia con le carte dei nostri giorni.\"\nSempre il Ramusio scrive:\n\"Il Milione\" di Cristoforo Colombo.\nUn esemplare del \"Milione\" di Francesco Pipino conservato all'Alc\u00e1zar di Siviglia esibisce le postille di Colombo, che del resto rester\u00e0 sempre convinto di aver raggiunto le Indie ed il Catai descritti da Polo.\nNel diario di bordo e nelle relazioni sono frequenti i riferimenti al testo poliano: \nTra l'ottobre e il novembre 1492 i riferimenti al Milione sono continui, Colombo \u00e8 infatti convinto che l'isola di Cuba sia il Cipango (Giappone) di cui parlava Polo:\n\"Le citt\u00e0 invisibili\".\n\"Il Milione\" \u00e8 stato preso come punto di riferimento da Italo Calvino per la stesura de \"Le citt\u00e0 invisibili\", del 1972, in cui Kubilai Khan e Marco Polo hanno un intenso e onirico dialogo, costellato delle descrizioni delle citt\u00e0 che Marco Polo relaziona all'imperatore dei Tartari.\nTeatro, cinema, televisione.\nIl racconto del Milione ha visto negli anni alcuni adattamenti teatrali, televisivi e cinematografici."}
{"id": "76430", "revid": "599013", "url": "https://it.wikipedia.org/wiki?curid=76430", "title": "Il milione (disambigua)", "text": ""}
{"id": "76431", "revid": "1318658", "url": "https://it.wikipedia.org/wiki?curid=76431", "title": "71 a.C.", "text": ""}
{"id": "76434", "revid": "838137", "url": "https://it.wikipedia.org/wiki?curid=76434", "title": "72 a.C.", "text": ""}
{"id": "76435", "revid": "838137", "url": "https://it.wikipedia.org/wiki?curid=76435", "title": "73 a.C.", "text": "Nella fiction.\nIn questo anno sono ambientati:"}
{"id": "76436", "revid": "838137", "url": "https://it.wikipedia.org/wiki?curid=76436", "title": "74 a.C.", "text": ""}
{"id": "76438", "revid": "125872281", "url": "https://it.wikipedia.org/wiki?curid=76438", "title": "Callipo Sport", "text": "La Callipo Sport \u00e8 una societ\u00e0 pallavolistica maschile italiana con sede a Maierato: milita nel campionato di Superlega.\nStoria.\nLa Callipo Sport nasce nel 1993 a Maierato per volont\u00e0 del presidente Filippo Callipo, il quale unisce due squadre preesistenti, ossia la Pallavolo Vibo Marina e la Fiamma Vibo Valentia: il neonato club viene ammesso a disputare il campionato di Serie C2, nel quale ottiene la vittoria, venendo promosso in Serie C1. Con la vittoria dei play-off promozione, la squadra calabrese, esordisce nella stagione 1996-97 in Serie B2, categoria nella quale milita per tre annate, aggiudicandosi il primo posto nel campionato 1998-99 con la conseguente promozione in Serie B1, il cui esordio avviene nella stagione 1999-00.\nIl secondo posto al termine della \"regular season\" dell'annata 2000-01 permette al Callipo Sport di partecipare ai play-off promozione: la squadra vince e viene promossa in Serie A2. Nella serie cadetta, dopo una prima annata mediocre, nella stagione 2002-03 vince il suo primo trofeo, ossia la Coppa Italia di categoria, mentre nella stagione 2003-04, dopo il secondo posto in \"regualar season\", vince i play-off promozione e viene promossa in Serie A1.\nLa prima annata in Serie A1 \u00e8 caratterizzata dal raggiungimento della finale in Coppa Italia, con la sconfitta ad opera dalla Sisley Volley, e dei quarti di finale nei play-off scudetto; la stagione 2005-06 invece comincia con la sfida nella Supercoppa italiana, persa ancora una volta contro la formazione di Treviso. Alla terza stagione in Serie A1, la squadra retrocede nuovamente in Serie A2, complice il penultimo posto in classifica al termine della \"regular season\"; tuttavia il ritorno nella massima categoria \u00e8 immediato: infatti il Callipo Sport vince il campionato di Serie A2, oltre a raggiungere la finale in Coppa Italia di Serie A2.\nNelle stagioni successive, in Serie A1, la formazione calabrese si posiziona costantemente nelle posizione di met\u00e0 classifica, talvolta qualificandosi per i play-off scudetto, uscendo sempre alla prima fase, cos\u00ec come anche in Coppa Italia, eccetto nell'edizione 2012-13 quando raggiunge le semfiminali. All'inizio della stagione 2013-14 il presidente annuncia il ritiro della squadra dalla Serie A1: tuttavia poco dopo ritorna sui suoi passi, allestendo la rosa per il massimo campionato italiano.\nNell'estate 2014, un doppio scambio di titoli sportivi tra il Powervolley Milano e la Callipo Sport, porta i lombardi in Superlega, mentre i calabresi a disputare la Serie A2 2014-15: la squadra vince quindi per seconda volta la Coppa Italia di categoria, successo bissato anche nell'edizione successiva.\nNell'estate 2016 la societ\u00e0 fa richiesta alla Lega Pallavolo Serie A di essere ammessa in Superlega: successivamente il provvedimento viene accettato e la Callipo Sport torna a disputare il massimo campionato italiano dalla stagione 2016-17."}
{"id": "76439", "revid": "1318658", "url": "https://it.wikipedia.org/wiki?curid=76439", "title": "76 a.C.", "text": ""}
{"id": "76440", "revid": "838137", "url": "https://it.wikipedia.org/wiki?curid=76440", "title": "77 a.C.", "text": ""}
{"id": "76442", "revid": "838137", "url": "https://it.wikipedia.org/wiki?curid=76442", "title": "79 a.C.", "text": ""}
{"id": "76443", "revid": "287204", "url": "https://it.wikipedia.org/wiki?curid=76443", "title": "80 a.C.", "text": ""}
{"id": "76444", "revid": "174925", "url": "https://it.wikipedia.org/wiki?curid=76444", "title": "81 a.C.", "text": ""}
{"id": "76447", "revid": "224230", "url": "https://it.wikipedia.org/wiki?curid=76447", "title": "82 a.C.", "text": ""}
{"id": "76448", "revid": "1543377", "url": "https://it.wikipedia.org/wiki?curid=76448", "title": "Gibuti", "text": "Il Gibuti, ufficialmente Repubblica di Gibuti (in arabo \u062c\u0645\u0647\u0648\u0631\u064a\u0629 \u062c\u064a\u0628\u0648\u062a\u064a; in francese \"R\u00e9publique de Djibouti\"), \u00e8 uno Stato dell'Africa orientale posto all'estremit\u00e0 meridionale del Mar Rosso, presso lo stretto di Bab el-Mandeb, ed \u00e8 situato nel Corno d'Africa. Il Gibuti confina con l'Eritrea a nord, l'Etiopia a ovest e a sud, con il Somaliland (stato non riconosciuto separatosi dalla Somalia) a sud-est. \u00c8 bagnato dal Mar Rosso e dal Golfo di Aden. Lo Yemen, nella penisola araba, \u00e8 a soli 30\u00a0km dalla costa del Gibuti.\nLa popolazione ammonta a circa 900.000 abitanti ed ha una composizione multietnica, anche se con netta prevalenza di somali e afar. La religione predominante \u00e8 l'islam, professato da oltre il 90% dei gibutiani. Ex-colonia francese, ha raggiunto l'indipendenza nel 1977. Le lingue ufficiali sono l'arabo e il francese.\nStoria.\nIntorno all'825 d.C. l'islam si diffuse in una regione all'epoca utilizzata per far pascolare il bestiame da diverse trib\u00f9, fra cui gli Afar dell'Etiopia orientale e gli Issa della Somalia. I commercianti arabi controllarono la regione fino al XVI secolo. Dal 1577 al 1867 il Gibuti fece parte dell'Impero ottomano, all'interno della provincia dell'Eyalet d'Egitto.\nGli interessi francesi per la regione della costa dei Somali e dei Dancali risalgono al Secondo Impero. Il conte Stanislas Russell, un ufficiale navale, venne inviato in missione sul Mar Rosso nel 1857, e caldeggi\u00f2 fortemente la necessit\u00e0 di stabilire una presenza nella regione in vista dell'imminente apertura del canale di Suez. L'unico risultato fu il prematuro ed effimero trattato di cessione alla Francia di Zula, citt\u00e0 che poi verr\u00e0 inglobata nell'Eritrea italiana. Nel 1856, tuttavia, M. Monge, vice-console francese a Zaila, acquist\u00f2 Ambabo, e poco dopo Henri Lambert, console francese ad Aden, acquist\u00f2 la citt\u00e0 e il territorio di Obok. Lambert (che venne poi assassinato dagli arabi nel 1859) aveva il supporto del proprio governo che vedeva con allarme l'arrivo dei britannici nell'isola di Perim (1857) all'entrata del Mar Rosso. La cessione di Obok venne ratificata con il trattato dell'11 marzo 1862 tra il governo francese e vari capi Dancali.\nDal 1862 al 1894 la regione a nord del golfo di Tagiura, che allora veniva chiamata \"Obock\", fu amministrata dai popoli Somali e dai sultani Afar, autorit\u00e0 locali con cui la Francia firm\u00f2 alcuni trattati tra il 1883 e il 1887 per iniziare ad ottenere il controllo della regione, soprattutto per controbilanciare la presenza britannica a Aden.\nI sultani di Afar di Obock e Tagiura, che controllavano la zona sull'altro lato dello stretto di Bab el-Mandeb, la vendettero per 10.000 talleri ai francesi. Nel 1888 i francesi incominciarono a costruire la citt\u00e0 di Gibuti sulla costa meridionale del Golfo di Tagiura, una regione abitata in prevalenza da somali. Iniziava cos\u00ec a prendere forma la Somalia francese e Gibuti divenne ben presto lo sbocco marittimo ufficiale dell'Etiopia. La ferrovia Gibuti-Addis Abeba, costruita dai francesi, fu estremamente importante per gli etiopi, sia dal punto di vista strategico sia da quello commerciale. Per anni vi fu di stanza la Legione straniera francese. \nNel 1894, L\u00e9once Lagarde istitu\u00ec l'amministrazione francese permanente nella citt\u00e0 di Gibuti e rinomin\u00f2 la regione Somalia francese (\"C\u00f4te fran\u00e7aise des Somalis\"), nome ufficiale dal 1896 fino al 1967, quando venne rinominato \"Territoire Fran\u00e7ais des Afars et des Issas\" (TFAI) (\"Territorio francese degli Afar e degli Issa\").\nNel 1949 vi furono le prime dimostrazioni da parte degli Issa, che chiedevano la riunificazione delle terre somale in mano agli italiani, agli inglesi e ai francesi e l'espulsione di tutte le potenze coloniali. Gli Afar appoggiarono i francesi, che naturalmente li favorirono affidando il governo locale ad Ali Aref e altri afar. La maggioranza del 60% che nel 1967 si espresse a favore del governo francese fu in gran parte determinata dalla massiccia espulsione di somali dal Paese e dall'arresto dei leader dell'opposizione e provoc\u00f2 tumulti e sommosse popolari nella capitale. Le autorit\u00e0 coloniali si resero conto che qualcosa andava fatto e nel tentativo di sedare i manifestanti, cambiarono il nome della colonia in \"Territorio francese degli Afar e degli Issa\". Ma il Paese era ormai diventato un vespaio e nei primi anni settanta venne attaccato dal Fronte di Liberazione della Costa Somala, cui avevano aderito molti degli espulsi dalla colonia.\nIndipendenza dalla Francia e storia recente.\nIn seguito a ulteriori dimostrazioni a sostegno dell'opposizione, nel 1976 Ali Aref fu costretto a dare le dimissioni e con grande riluttanza l'anno seguente, il 27 giugno 1977, la Francia concesse a Gibuti l'indipendenza. Le prime elezioni decretarono la vittoria delRPP e Hassan Gouled Aptidon, capo del partito, divenne il nuovo presidente. Gibuti \u00e8 stata l'ultima colonia francese nel continente africano a ottenere l'indipendenza.\nNei primi anni novanta si \u00e8 scatenata una guerra civile fomentata dagli afar, che \u00e8 terminata grazie all'accordo di pace raggiunto nel 1994.\nLa pace dur\u00f2 poco, perch\u00e9 in seguito all'arresto e alla messa in detenzione di diversi esponenti dell'opposizione politica da parte del presidente Hassan Gouled Aptidon, nel 1996 riprese il conflitto tra le due fazioni politiche.\nHassan Gouled Aptidon rimase in carica fino al 1999 anno in cui fu sconfitto alle elezioni da Ismail Omar Guelleh.\nLa 13\u00aa Mezza brigata della Legione Straniera (13\u00aa DBLE; 740 uomini di cui 580 della Legione) \u00e8 stata dislocata a Gibuti dal 1962 al 2011, quando si \u00e8 trasferita ad Abu Dhabi. A Gibuti comunque l'Arm\u00e9e fran\u00e7aise mantiene una base \"interarmi\" con 2.162 uomini, 7 caccia Dassault Mirage 2000, 1 aereo da trasporto Transall C-160, 8 elicotteri e 12 blindati AMX-10RC.\nNel 2001 il governo del Gibuti ha concesso l'ex base militare francese di Camp Lemonnier al comando centrale USA (\"United States Central Command\") per le operazioni della Combined Joint Task Force - Horn of Africa (CJTF-HOA) nel contesto dell'Operazione Enduring Freedom - Corno d'Africa. Nel 2009 il comando \u00e8 stato trasferito ad AFRICOM.\nGeografia.\nMorfologia.\nIl paese occupa una zona strategica nel corno d'Africa vista la vicinanza delle coste gibutiane alla penisola arabica.\nLa costa, punteggiata per molti chilometri da barriere coralline, si incunea profondamente nel golfo di Tagiura, venendo quasi a toccare la depressione dove si trova il lago Assal.\nNel nord, in corrispondenza con il confine con Etiopia ed Eritrea, si trova Moussa Ali che con i suoi 2063 metri \u00e8 il rilievo montuoso pi\u00f9 alto del paese.\nIn generale la morfologia del territorio \u00e8 irregolare: a cime che raggiungono i 2.000 m s.l.m. si alternano profonde depressioni.\nPoich\u00e9 il clima \u00e8 caldo e secco, non vi sono fiumi permanenti, ma solo alcuni \"wadi\" (o \"widyan\"), e la vegetazione \u00e8 composta da steppe e rade boscaglie.\nIl 90% circa del territorio \u00e8 coperto dal deserto.\nIdrografia.\nCi sono dei fiumi, ma non riescono a sfociare in mare a causa del clima caldo e secco che contribuisce al loro prematuro prosciugamento.\nAl confine con l'Etiopia vi \u00e8 il lago Abbe, bacino endoreico salato di 450\u00a0km\u00b2 dei quali circa il 75% di specchio d'acqua e il 25% ridotto a deserto salino.\nClima.\nIl clima \u00e8 caldo e secco soprattutto nella capitale e nelle localit\u00e0 non montuose.\nLa temperatura varia tra 20\u00a0\u00b0C a 49\u00a0\u00b0C all'ombra. I mesi pi\u00f9 caldi sono da maggio ad agosto, (35-49\u00a0\u00b0C) circa. Negli altri mesi da settembre ad aprile si registra una temperatura tra 20\u00a0\u00b0C e 35\u00a0\u00b0C circa.\nPopolazione.\nDemografia.\nSecondo una stima del 2013 Gibuti ha una popolazione totale di abitanti, di cui il 76% vive in centri urbani e il resto si dedica alla pastorizia. La popolazione \u00e8 in costante e pronunciato aumento, con un tasso di crescita superiore al 2% annuo. Inoltre la popolazione \u00e8 concentrata soprattutto nella capitale, che nel 2012 ha raggiunto i abitanti, circa i tre quarti di quelli complessivi. Nonostante la capitale sia intensamente abitata si registra una bassa densit\u00e0 di popolazione (37,2 ab./km\u00b2) dovuta al territorio vasto e spesso inospitale .\nEtnie.\nI due principali gruppi etnici del Paese sono i somali (60%), quasi tutti del clan degli issa, e gli afar (35%). Il resto della popolazione \u00e8 composto da esigue minoranze di origine araba, etiope ed europea, quest'ultima per lo pi\u00f9 francese e italiana.\nLingue.\nLe lingue ufficiali del Gibuti sono l'arabo e il francese. L'arabo ha grande importanza sociale, culturale e religiosa dato che il paese ha una consolidata tradizione islamica; il francese, prodotto del periodo coloniale, \u00e8 soprattutto la lingua utilizzata nell'istruzione. Anche se molto diffuse e parlate come prima lingua dalle rispettive etnie non godono di ufficialit\u00e0, il somalo presso gli issa e l'afar presso l'omonima popolazione; entrambe sono lingue cuscite.\nReligioni.\nIl 94% della popolazione \u00e8 di religione islamica, mentre il restante 6% professa il Cristianesimo nelle sue varie forme; i cattolici sono circa (vedi Chiesa cattolica in Gibuti).\nLa divisione religiosa della popolazione ha origine in quella etnica. Infatti a praticare l'islam sono i somali, gli Afar e la minoranza araba, invece la religione cristiana \u00e8 professata quasi soltanto da etiopi ed europei, il cui ammontare sulla popolazione totale \u00e8 infatti di poco inferiore al 6% di cristiani gibutiani.\nLa Costituzione dichiara l'islam religione di Stato, ma al contempo riconosce espressamente la libert\u00e0 religiosa e l'uguaglianza dei cittadini indipendentemente dalla loro confessione religiosa. La professione di fedi diverse da quella islamica \u00e8 tollerata e i rapporti tra le comunit\u00e0 religiose sono pacifici. Tuttavia l'opera di proselitismo cristiano verso i musulmani non \u00e8 consentita, e il Codice del diritto di famiglia vieta alle donne di sposare uomini che non siano musulmani. Legalmente, i musulmani hanno il diritto di sposare donne di altre fedi e convertirsi ad altre religioni, ma non lo fanno quasi mai. In particolare gli islamici non si convertono o hanno paura di farlo per paura delle possibili reazioni delle proprie famiglie o clan, o comunque di essere perseguitati. Le pressioni sui convertiti perch\u00e9 tornino all'islam spesso sono forti.\nOrdinamento dello stato.\nIl Gibuti \u00e8 una repubblica di tipo semipresidenziale in cui il potere esecutivo \u00e8 conferito al governo, guidato dal Presidente della Repubblica. Il Presidente \u00e8 il Capo dello Stato e il Comandante in Capo delle Forze Armate, e condivide il potere esecutivo con il Primo Ministro da lui nominato, che presiede il Consiglio dei Ministri.\nIl potere legislativo \u00e8 attribuito a un Parlamento monocamerale, l'Assemblea Nazionale (prima denominata \"Camera dei deputati\"), composta da 65 membri che sono eletti a suffragio universale diretto.\nDal 1999 il Presidente della Repubblica \u00e8 Ismail Omar Guelleh, mentre il Primo Ministro \u00e8 dal 2013 Abdoulkader Kamil Mohamed; il primo appartiene al clan somalo degli Issa, il secondo all'etnia Afar. La Costituzione di Gibuti (Constitution djiboutienne de 1992) \u00e8 stata promulgata il 15 settembre 1992.\nIl partito dominante sulla scena politica del paese \u00e8 il Raggruppamento Popolare per il Progresso, formazione politica che detiene il governo dal 1977, anno dell'indipendenza.\nSuddivisioni amministrative.\nCome primo livello amministrativo Gibuti \u00e8 diviso in cinque regioni amministrative e una citt\u00e0; infatti la capitale, Gibuti, ha uno status autonomo.\nLe regioni di Gibuti sono:\nCome secondo livello amministrativo sono state creati 11 distretti, alcuni dei quali compresi in diverse regioni.\nCitt\u00e0 principali.\nL'unica citt\u00e0 di grandi dimensioni \u00e8 la capitale Gibuti, che con i suoi oltre abitanti assorbe circa i 3/4 della popolazione totale del paese. Le uniche altre citt\u00e0 degne di nota sono i capoluoghi omonimi delle 5 regioni sopra elencate, tutti comunque ben al di sotto dei abitanti. Di una certa dimensione \u00e8 Ali Sabieh, seconda citt\u00e0 del paese con pi\u00f9 di abitanti.\nSistema sanitario.\nIl sistema sanitario gibutiano \u00e8 in condizioni precarie, bench\u00e9 abbia registrato negli ultimi anni alcuni significativi progressi. Il Gibuti spende in media ogni anno il 7% del PIL nella sanit\u00e0.\nL'aspettativa di vita \u00e8 di 62 anni, 59 per gli uomini 64 per le donne; la mortalit\u00e0 infantile, in costante decrescita, si attesta al 2010 sui 53 morti ogni 1,000 nati vivi.\nLa malaria e la tubercolosi sono endemiche e il contrasto a queste malattie \u00e8 il primo obiettivo del governo in materia sanitaria. L'AIDS non \u00e8 diffuso in misura allarmante, ma comunque \u00e8 un problema abbastanza serio, in quanto colpisce pi\u00f9 del 2% della popolazione adulta.\nIl vero problema \u00e8 la scarsa diffusione del sistema sanitario sul territorio: il Gibuti ha meno di un medico e un solo letto negli ospedali ogni 1,000 abitanti. Ci\u00f2 \u00e8 dovuto al fatto che la sanit\u00e0 non \u00e8 riuscita a svilupparsi tenendosi al passo con la tumultuosa e continua crescita della popolazione.\nIstruzione.\nL'istruzione \u00e8 la priorit\u00e0 del governo gibutiano, che nel 2009 ha speso il 20,5% delle sue risorse per il sistema scolastico.\nAl momento dell'indipendenza il sistema educativo gibutiano era ancora quello coloniale introdotto dalla Francia, elitario e rivolto a una base ristretta di studenti.\nDalla fine degli anni '90 il governo ha iniziato a riformare l'ordinamento scolastico e universitario per modernizzarlo ed estenderlo quanto pi\u00f9 possibile a tutto il paese. La legge che ha introdotto il nuovo sistema scolastico \u00e8 stata approvata dal Parlamento nell'agosto 2000, e prevede 5 anni di scuola primaria, 4 di scuola media e 3 di scuole superiori.\nInoltre la legge ha individuato le zone maggiormente bisognose di un miglioramento del sistema educativo, stabilendo anche le strategie da adottare per risolverne i problemi.\nI risultati della riforma sono stati decisamente buoni: i livelli di iscrizioni scolastiche e frequenza sono aumentati nel primo decennio del Duemila, e il tasso di alfabetizzazione raggiunge attualmente il 70%, ottimo dato per un paese sottosviluppato.\nIl governo si \u00e8 anche concentrato sullo sviluppo delle infrastrutture e sulla fornitura di materiale didattico, costruendo nuove scuole e distribuendo un maggior numero di libri di testo. Ancora oggi il francese \u00e8 la principale lingua utilizzata nell'istruzione.\nLa principale universit\u00e0 del paese \u00e8 l'Universit\u00e0 di Gibuti, istituita il 7 gennaio 2006.\nForze armate.\nIl Gibuti ha proprie forze armate, che si dividono in quattro branche: Esercito, Marina, Aeronautica e Gendarmeria Nazionale. Nel complesso, il personale delle Forze Armate ammonta a 10.000 unit\u00e0.\nIl primo conflitto combattuto dalle truppe del paese \u00e8 stato la Guerra civile gibutiana tra il governo centrale, retto dal clan somalo degli Issa e supportato dalla Francia, e il Fronte per la Restaurazione dell'Unit\u00e0 e della Democrazia (FRUD), rappresentativo dell'etnia Afar, la seconda del paese, fino ad allora politicamente emarginata ed estromessa dal potere. La guerra inizi\u00f2 nel 1991 e termin\u00f2 nel 1994, anche se alcune frange ribelli pi\u00f9 estremiste rimasero attive fino al 2001. La vittoria and\u00f2 al governo, ma il FRUD comunque firm\u00f2 con esso un accordo di pace, divenne un partito politico e da allora appoggia apertamente alle elezioni lo storico partito di governo degli Issa, la Lega Popolare per il Progresso.\nL'altra guerra finora combattuta dalle forze del Gibuti \u00e8 stata quella con l'Eritrea del 2008, in cui i due paesi si sono contesi la penisola di Ras Doumeira, striscia desertica al confine tra i due Stati, formalmente appartenente al Gibuti ma reclamata dall'Eritrea, e le isole Doumeira, situate poco al largo della penisola omonima. Militarmente nessuno dei due Stati \u00e8 riuscito a prevalere, comunque l'Eritrea ha ritirato le proprie truppe da Ras Doumeira ed entrambe le parti hanno affidato la risoluzione della questione alla mediazione del Qatar, che attualmente mantiene in loco le sue forze di peacekeeping per monitorare la zona.\nStrutture militari.\nPer la sua posizione strategica sul territorio sono presenti diverse basi militari straniere, storicamente la pi\u00f9 antica quella della Legione straniera francese. Oggi con la presenza totale di circa 10.000 soldati, la pi\u00f9 consistente \u00e8 quella degli Stati Uniti seguita da Francia, Giappone, Cina, Arabia Saudita. Dal 2013 si \u00e8 insediata la prima base militare estera italiana \"Amedeo Guillet\". Germania, Regno Unito e Spagna si appoggiano alle basi militari esistenti dei paesi alleati.\nPolitica.\nPolitica interna.\nIl sistema politico gibutiano \u00e8 da sempre dominato da un unico partito, il Raggruppamento Popolare per il Progresso (\"Rassemblement populaire pour le Progr\u00e8s\", abbreviato RPP) fondato nel 1979 da Hassan Gouled Aptidon, primo Presidente del Paese. Il partito \u00e8 stato dal 1981 al 1992 l'unico legale nel paese, il che ne ha favorito il consolidamento. Ininterrottamente al potere dall'indipendenza, cio\u00e8 dal 1977, Aptidon nel 1999 ha passato la mano a suo nipote Ismail Omar Guelleh, tuttora Presidente in carica.\nIl partito controlla il governo e il Parlamento; esistono partiti d'opposizione, ai quali sono concesse alcune libert\u00e0, ma che hanno boicottato le elezioni del 2005 e del 2008 denunciando il controllo governativo sui media e le persecuzioni a danno dei propri candidati. Nel elezioni del 2011 Guelleh \u00e8 stato nuovamente riconfermato alle urne, conquistando l'80% dei voti. Ancora una volta l'opposizione ha boicottato le elezioni, peraltro giudicate dagli osservatori internazionali libere e pulite.\nAll'inizio del 2011 nel paese ha avuto luogo una serie di proteste contro Guelleh e il suo governo, nel clima della Primavera Araba. Le dimostrazioni, presto terminate, non hanno impedito la schiacciante vittoria elettorale di Guelleh pochi mesi dopo.\nL'egemonia elettorale del RPP \u00e8 stata riconfermata grazie alla modifica della costituzione gibutiana, che nel 2010 ha visto l'abolizione del limite massimo di due mandati per il Presidente del paese. Ci\u00f2 ha permesso al Presidente uscente Guelleh, alla guida della repubblica dal 1999, di ottenere un nuovo successo alle elezioni presidenziali del 2016, nelle quali il presidente uscente ha ricevuto l'87% delle preferenze.\nLe successive elezioni presidenziali del 2021 hanno visto la quinta riconferma di Guelleh e del RPP alla guida di Gibuti, con oltre il 97% di voti ricevuti. Anche in questo caso, la maggior parte dei partiti di opposizione ha deciso di non presentare alcun candidato, accusando Guelleh di governare tramite metodi dittatoriali.\nPolitica estera.\nIl Gibuti fa parte dal 1977 dell'ONU, dell'Unione africana e della Lega araba.\nIl Paese appartiene dal 1986 all'Autorit\u00e0 intergovernativa per lo sviluppo, organizzazione politico-commerciale formata dai paesi del Corno d'Africa che ha la sua sede proprio nella citt\u00e0 di Gibuti.\nNonostante le piccole dimensioni, la scarsa popolazione e la modesta forza economica, Gibuti non ha rinunciato a giocare un ruolo attivo nello scenario politico del Corno d'Africa e, in misura minore, su quello internazionale.\nGibuti ha sempre mantenuto buone relazioni con l'Etiopia (e quindi con l'Urss fino al 1991), con la quale il piccolo paese intrattiene rapporti commerciali fondamentali per la propria economia.\nMeno cordiali sono i rapporti con l'Eritrea. Nella guerra tra Eritrea ed Etiopia del 1998-2000 Gibuti non intervenne militarmente e non sostenne formalmente alcuna delle fazioni belligeranti, ma interruppe le relazioni diplomatiche con l'Eritrea per tutta la durata del conflitto, ristabilendole solo alla sua conclusione. Subito dopo la fine della guerra e il riallacciamento dei rapporti la situazione miglior\u00f2, ma nel 2008 Gibuti ed Eritrea sono stati brevemente in guerra per contendersi la penisola desertica di Ras Doumeira.\nIn quanto sede dell'IGAD, il Gibuti \u00e8 stato coinvolto a pi\u00f9 riprese nel processo di pace volto a porre fine alla guerra civile somala. La citt\u00e0 gibutiana di Arta ha ospitato nel 2000 la conferenza di pace che ha dato vita al Governo Nazionale di Transizione somalo; inoltre il paese ha accolto tra il 2008 e il 2009 i colloqui tra il Governo Federale di Transizione e gli islamisti moderati dell'Alleanza per la Riliberazione della Somalia, finalizzati alla formazione, avvenuta poco dopo, di un governo di coalizione.\nIl Gibuti nel 2011 \u00e8 anche entrato a far parte dell'AMISOM e ha stretto relazioni di cooperazione con le istituzioni somale (da ricordare che il 60% dei gibutiani \u00e8 di etnia somala). Nel 2012 \u00e8 nato il Governo Federale della Somalia, e una delegazione di Gibuti ha assistito alla cerimonia di insediamento del nuovo Presidente Hassan Sheikh Mohamud.\nCon l'ex madrepatria Francia il Gibuti ha fin dall'indipendenza accordi economico-militari che forniscono al paese assistenza in materia di sicurezza e sviluppo. I due paesi sono sempre stati in rapporti amichevoli; la Francia ha sempre avuto dall'indipendenza una presenza militare nella sua ex colonia e la mantiene tuttora.\nNegli ultimi anni il Gibuti ha rafforzato sempre di pi\u00f9 i propri stretti legami con gli Stati Uniti, che negli ultimi 15 anni sono stati i principali fornitori di aiuti al piccolo paese africano. Gli USA hanno attuato programmi di assistenza economica, umanitaria, sanitaria, militare e educativa. Parallelamente, il governo gibutiano \u00e8 stato fin dagli anni novanta molto vicino agli Stati Uniti e ad altri paesi occidentali nel tentativo di ostacolare la diffusione del fondamentalismo islamico nel Corno d'Africa. Questo pi\u00f9 deciso avvicinamento all'occidente \u00e8 stato evidente nella Prima Guerra del Golfo e si \u00e8 consolidato dopo gli Attentati dell'11 settembre 2001, che hanno reso il paese alleato degli Stati uniti nella Guerra al terrorismo. Il Gibuti ha permesso alle truppe statunitensi e di altri alleati occidentali di utilizzare il porto e l'aeroporto di Gibuti, e l'ex base della Legione straniera francese di Camp Lemonnier ospita dal 2002 i militari statunitensi. L'attuale Presidente Guelleh ha anch'egli sempre espresso posizioni molto forti contro il terrorismo di matrice islamista.\nIl 23 ottobre 2013 viene inaugurata la prima base anti pirateria italiana a Gibuti, a difesa del traffico marittimo italiano; il fatto ha suscitato alcune polemiche in Italia, in quanto il suo finanziamento, legittimato dal decreto dell'ottobre 2012 denominato \"Ulteriori misure per la crescita del Paese\", sarebbe avvenuto senza che il Parlamento Italiano fosse stato messo al corrente di tali intenzioni (l'accordo preliminare tra il Ministro degli Esteri di Gibuti Mahmoud Ali Youssouf e un rappresentante del Ministero della difesa italiano sulla costruzione di una base militare italiana in quella enclave del Corno d'Africa risale all'8 luglio 2012).\nEconomia.\nIl Gibuti \u00e8 un paese povero, con un indice di sviluppo umano su livelli bassi, denotanti la cattiva qualit\u00e0 della vita in cui versa la popolazione. Comunque l'economia ha registrato a partire dal XXI secolo una crescita stabile e considerevole, con un tasso di crescita del PIL del 4,8% nel 2012 e su livelli analoghi negli anni immediatamente precedenti. Il sistema economico-finanziario \u00e8 riuscito a riprendersi velocemente dagli ingenti danni provocati dalla guerra civile all'inizio degli anni novanta.\nIl PIL, a parit\u00e0 di potere d'acquisto, della repubblica ammonta nel 2012 a 2.354 milioni di dollari, corrispondenti a 2.648 dollari pro-capite, il pi\u00f9 alto del Corno d'Africa.\nLa valuta nazionale \u00e8 il franco gibutiano, emesso dalla Banca Centrale del Gibuti, autorit\u00e0 monetaria del Paese. Da quando \u00e8 agganciato al dollaro statunitense, il franco gibutiano \u00e8 una moneta stabile e l'inflazione \u00e8 contenuta, con un tasso che si attesta a poco pi\u00f9 del 4% nel 2012. Ci\u00f2 ha contribuito ad attrarre investimenti nel Paese.\nNonostante i progressi degli ultimi anni le sfide economiche che il Gibuti ha di fronte sono ancora complesse: il Paese non \u00e8 riuscito a creare tanti posti di lavoro quanti ne richiede la sua popolazione in continua e incontrollata crescita, con il risultato che la disoccupazione supera il 50%., uno dei livelli pi\u00f9 alti al mondo, causa della povert\u00e0 diffusa. Per contrastare la mancanza di lavoro e la miseria il governo cerca in tutti i modi di attrarre investimenti interni e stranieri.\nL'economia gibutiana \u00e8 quasi completamente concentrata nei servizi, il che sembrerebbe strano per un Paese povero. In realt\u00e0 non \u00e8 cos\u00ec se si considera che il Gibuti ha poche potenzialit\u00e0 agricole a causa del clima decisamente ostile alle coltivazioni, delle scarse precipitazioni e della natura desertica di quasi tutto il territorio. Nonostante la scarsit\u00e0 di terre coltivabili e sfruttabili per la pastorizia, una parte consistente della popolazione \u00e8 occupata nell'allevamento di capre, pecore e bovini e nella coltura di datteri, frutta e ortaggi nelle oasi che si trovano sul territorio. L'allevamento si avvale di un variegato patrimonio zootecnico e vanta un certo sviluppo che lo rende il pilastro del settore primario.\nAnche l'industria stenta a decollare, a causa della quasi completa mancanza di risorse naturali e la penuria di manodopera qualificata. Peraltro il settore secondario non \u00e8 concentrato solo sull'industria moderna, ma anche sull'artigianato della pelle che alimenta un fiorente commercio.\nNel 2012 il settore primario contribuisce solo per il 3,2% alla formazione del PIL, e l'industria quasi per il 17%; il restante 80% del reddito nazionale \u00e8 prodotto dal settore terziario, che come gi\u00e0 detto \u00e8 predominante nell'economia del Gibuti. Proprio a causa delle esigue produzioni agricole e industriali e del ridotto sviluppo dei relativi settori, il Gibuti esporta poco ed \u00e8 costretto a importare quasi tutto, a partire dai prodotti agroalimentari. Conseguentemente, la bilancia commerciale \u00e8 nettamente passiva.\nIl Gibuti sfrutta la sua posizione strategica di punto di snodo tra il Mar Rosso e il Golfo di Aden, che rende il Paese un importante centro di traffici commerciali. Questa attivit\u00e0 di transito commerciale \u00e8 svolta soprattutto nel porto di Gibuti, che \u00e8 il cuore economico della nazione. Il porto \u00e8 anche un importante centro di rifornimento carburanti e di trasbordo per le navi..\nGran parte dell'economia nazionale dipende dal commercio con l'Etiopia lungo la ferrovia che collega Addis Abeba a Gibuti. I principali prodotti etiopici che sono veicolati all'estero lungo questa direttrice sono caff\u00e8, pellami e bovini. Il 70% dell'attivit\u00e0 portuale di Gibuti, fondamentale per l'economia nazionale, \u00e8 assorbita proprio dal transito delle merci etiopi, di cui il porto gibutiano \u00e8 il principale sbocco marittimo.\nIl Gibuti \u00e8 considerato un \"paradiso fiscale\". Il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico-commerciali che si intrattengono tra le aziende italiane e i soggetti ubicati in tale territorio.\nNel complesso si pu\u00f2 dire che le attivit\u00e0 finanziarie, portuali e commerciali siano il motore dell'economia del paese africano.\nCultura.\nArte e musica.\nTra gli artisti visivi si possono ricordare Djama Elmi God (1948-1996, si forma in Italia e rientra a Gibuti nel 1983 dove \u00e8 l'autore dei francobolli postali nazionali della repubblica per dieci anni), Fouad Daoud Youssouf (nato nel 1961, consigliere pedagogico in scienze naturali e pittore autodidatta), Mouhoumed Mouhamed Houssein (pittore nato nel 1956, si forma in Ungheria), Nawal Awad (nata nel 1966, si diploma alla scuola d'arte di San Luca in Belgio ed \u00e8 professore d'arte a Gibuti) e i fotografi Mohamed Abdallah Kayari, Assamo, Moussa Robleh Awal\u00e9, Ramadan Ali Ahmed, Houssein Assamo, Amin Mahamoud Ahmed, Abdourahman Issa. Nella musica Nima Djama , Dinkara, Ne\u00efma Moussa e A\u00efdarous.\nLetteratura.\nNel campo della letteratura gli autori pi\u00f9 noti sono Ali Moussa Iye, Chehem Mohamed Watta, Abdi Mohamed Farah, Abdourahman Isma\u00ebl, William Syad, Abdourahman Waberi, Idriss Youssouf Elmi, Daher Ahmed Farah. Nel teatro lavora A\u00efcha Mohamed Rebleh.\nCucina.\nPiatto nazionale di Gibuti \u00e8 lo Skudahkharis, e ancora da ricordare il Fah-fah, tipico stufato di Gibuti, ma sono presenti tanti altri piatti tradizionali .\nSport.\nCome nella maggior parte dei paesi dell'Africa orientale, tra cui l'Etiopia, Kenya, Eritrea, lo sport pi\u00f9 praticato \u00e8 l'atletica leggera. Ahmed Salah \u00e8 l'atleta pi\u00f9 noto e premiato della storia del paese. Maratoneta di livello mondiale negli anni ottanta, Salah si aggiudic\u00f2 la medaglia di bronzo della maratona dei Giochi olimpici di vincendo cos\u00ec la prima medaglia olimpica in assoluto per Gibuti. Si ricorda poi il mezzofondista Ayanleh Souleiman, medaglia d'oro ai Campionati del mondo di atletica leggera indoor 2014.\nNonostante la diffusione dell'atletica lo sport pi\u00f9 popolare \u00e8 il calcio. Ci sono molte squadre di calcio, conosciute a livello locale e regionale ma non sul piano continentale africano; il calcio locale \u00e8 controllato dalla Federazione calcistica di Gibuti. Attuale capocannoniere della Nazionale di calcio di Gibuti \u00e8 Mahdi Houssein Mahabeh, con 6 reti. \u00c8 praticato molto anche il basket."}
{"id": "76449", "revid": "201167", "url": "https://it.wikipedia.org/wiki?curid=76449", "title": "83 a.C.", "text": ""}
{"id": "76450", "revid": "838137", "url": "https://it.wikipedia.org/wiki?curid=76450", "title": "84 a.C.", "text": ""}
{"id": "76451", "revid": "287204", "url": "https://it.wikipedia.org/wiki?curid=76451", "title": "85 a.C.", "text": ""}
{"id": "76452", "revid": "287204", "url": "https://it.wikipedia.org/wiki?curid=76452", "title": "88 a.C.", "text": ""}
{"id": "76453", "revid": "287204", "url": "https://it.wikipedia.org/wiki?curid=76453", "title": "89 a.C.", "text": ""}
{"id": "76454", "revid": "838137", "url": "https://it.wikipedia.org/wiki?curid=76454", "title": "90 a.C.", "text": ""}
{"id": "76455", "revid": "767487", "url": "https://it.wikipedia.org/wiki?curid=76455", "title": "Distretto di Viseu", "text": "Il distretto di Viseu \u00e8 un distretto del Portogallo continentale, appartenente, per la maggior parte, alla provincia tradizionale della Beira Alta, ma che comprende anche comuni del Douro Litorale (\"Douro Litoral\") e del Tr\u00e1s-os-Montes e Alto Douro. Confina con i distretti di Porto, Vila Real e Bragan\u00e7a a nord, di Guarda a est, di Coimbra a sud e di Aveiro a ovest. La superficie \u00e8 di 5.007\u00a0km\u00b2 (9\u00ba maggior distretto portoghese), la popolazione residente (2001) \u00e8 di 394.927 abitanti. Capoluogo del distretto \u00e8 Viseu.\nIl distretto di Viseu \u00e8 diviso in 24 comuni:\nNell'attuale divisione principale del paese, il distretto \u00e8 diviso tra le regioni Centro e Nord (\"Norte\"). I comuni della regione Centro, insieme ad un comune del distretto di Guarda, costituiscono la subregione di D\u00e3o-Laf\u00f5es, mentre i comuni della regione Nord si dividono tra le subregioni del T\u00e2mega e del Douro. In sintesi:"}
{"id": "76458", "revid": "767487", "url": "https://it.wikipedia.org/wiki?curid=76458", "title": "Anni 100 a.C.", "text": ""}
{"id": "76459", "revid": "838137", "url": "https://it.wikipedia.org/wiki?curid=76459", "title": "94 a.C.", "text": ""}
{"id": "76460", "revid": "838137", "url": "https://it.wikipedia.org/wiki?curid=76460", "title": "95 a.C.", "text": ""}
{"id": "76461", "revid": "838137", "url": "https://it.wikipedia.org/wiki?curid=76461", "title": "96 a.C.", "text": ""}
{"id": "76462", "revid": "767487", "url": "https://it.wikipedia.org/wiki?curid=76462", "title": "Anni 110 a.C.", "text": ""}
{"id": "76463", "revid": "767487", "url": "https://it.wikipedia.org/wiki?curid=76463", "title": "Anni 120 a.C.", "text": ""}
{"id": "76464", "revid": "767487", "url": "https://it.wikipedia.org/wiki?curid=76464", "title": "Anni 140 a.C.", "text": ""}
{"id": "76466", "revid": "125653101", "url": "https://it.wikipedia.org/wiki?curid=76466", "title": "Jean-Pierre Jeunet", "text": "La sua cinematografia \u00e8 da sempre caratterizzata da un gusto barocco e da una forte componente estetica, elementi che lo hanno portato alla ribalta anche oltreoceano e che hanno trovato la loro consacrazione nel suo film pi\u00f9 famoso: \"Il favoloso mondo di Am\u00e9lie\", per cui ha ricevuto la candidatura all'Oscar alla migliore sceneggiatura originale.\nBiografia.\nJean-Pierre Jeunet nasce a Roanne nella Loira, in Francia il 3 settembre 1953.\nAll'et\u00e0 di diciassette anni Jeunet comincia a lavorare presso le poste francesi; con i guadagni successivamente acquista la sua prima cinepresa 8mm. Amatorialmente, inizia a girare alcuni cortometraggi e impara le tecniche dell'animazione agli Cinemation Studios.\nConosce Marc Caro, al festival d'Annecy, con il quale intraprender\u00e0 una lunga collaborazione, della quale le prime produzioni pubblicamente criticate sono i cortometraggi \"L'\u00c9vasion\" e \"Le Man\u00e8ge\"; quest'ultimo gli merita nel 1981 il premio Cesar per il miglior corto. Jeunet comincia a dirigere i suoi primi spot pubblicitari e video musicali. Nel 1984 vince nuovamente il Cesar per \"Pas repos pour Billy Brakko\", cortometraggio ispirato ai fumetti di Caro. Nel 1990, Jeunet, Caro e il produttore Claudie Ossard cercano le basi su cui far nascere il film \"Delicatessen\". Contemporaneamente, Jeunet vince numerosi premi per il suo cortometraggio \"Foutaises\" (fra cui tre premi al Festival international du court m\u00e9trage de Clermont-Ferrand e il Premio C\u00e9sar per il miglior cortometraggio di fiction): il suo primo lavoro insieme all'attore Dominique Pinon che interpreter\u00e0 molti dei suoi personaggi. In \"Foutaises\" Jeunet presenta il concetto del \"Mi piace, non mi piace\", che sar\u00e0 usato ne \"Il favoloso mondo di Am\u00e9lie\".\nDopo l'uscita di \"Delicatessen\" e di \"La citt\u00e0 perduta\", la 20th Century Fox scrittura Jeunet come regista per il quarto film della famosa saga \"Alien\": \"Alien - La clonazione\". Jeunet apre la sua carriera nel nuovo secolo con \"Il favoloso mondo di Am\u00e9lie\": un successo, detentore del titolo di film francese con maggiori incassi al botteghino, che lo porta rapidamente ad una grande fama e che gli permette di ottenere la parte di regista per \"Una lunga domenica di passioni\", film basato su un racconto di S\u00e9bastien Japrisot.\nNel 1997 si sposa con Liza Sullivan.\nNel 2005 viene annunciato che Jeunet ha accettato di dirigere l'adattamento del romanzo di Yann Martel \"Vita di Pi\" per la 20th Century Fox. Il progetto americano viene giudicato per\u00f2 dalla Fox troppo oneroso e accantonato. La regia venne in seguito affidata ad Ang Lee e il film fu distribuito nel 2012.\nNel 2009 esce il sesto lungometraggio del regista: \"L'esplosivo piano di Bazil\". Per questa commedia satirica il regista aveva inizialmente scelto come protagonista Jamel Debbouze (premio per l'interpretazione a Cannes nel 2006 per \"Days of Glory\"), salvo poi optare per Dany Boon, a causa di divergenze artistiche con Debbouze.\nNel 2022 esce il suo settimo lungometraggio sulla piattaforma Netflix: Bigbug. Si tratta di una commedia fantascientifica ambientata nell'anno 2045, in un mondo in cui robot e intelligenza artificiale prendono il sopravvento su un'umanit\u00e0 succube delle macchine."}
{"id": "76467", "revid": "838137", "url": "https://it.wikipedia.org/wiki?curid=76467", "title": "146 a.C.", "text": ""}
{"id": "76468", "revid": "1442080", "url": "https://it.wikipedia.org/wiki?curid=76468", "title": "George R. R. Martin", "text": "\u00c8 famoso soprattutto per il ciclo delle \"Cronache del ghiaccio e del fuoco\"; ha lavorato inoltre come sceneggiatore e produttore. Le sue opere sono solitamente firmate come George R. R. Martin.\nNel 2005 Lev Grossman di \"Time\" ha definito Martin \"il Tolkien americano\", ed \u00e8 stato selezionato sempre dalla rivista \"Time\" come uno dei \"2011 \"Time\" 100\", una lista delle 100 \"persone pi\u00f9 influenti del pianeta\".\nMartin vive a Santa Fe (Nuovo Messico). \u00c8 un membro del Science Fiction and Fantasy Writers of America (di cui \u00e8 stato direttore regionale dal 1977 al 1979 e vicepresidente dal 1996 al 1998) e del Writers Guild of America. Le sue opere sono state tradotte in tedesco, francese, italiano, spagnolo, svedese, norvegese, olandese, giapponese, portoghese, croato, russo, polacco, rumeno, ungherese, finlandese ed esperanto.\nBiografia.\nGeorge Raymond Martin (prese il nome Richard da cresimato all'et\u00e0 di 13 anni) \u00e8 nato il 20 settembre 1948 a Bayonne (nel New Jersey). La famiglia era composta dal padre Raymond Collins Martin, un operaio portuale, dalla madre, Margaret Brady Martin, e dalle due sorelle, Darleen Martin Lapinski e Janet Martin Patten. La famiglia viveva in case popolari vicino all'approdo di Bayonne. Frequent\u00f2 prima la Mary Jane Donohoe School e poi la Marist High School. L'inclinazione e il talento per la scrittura si rivelarono molto presto: il suo primo pubblico fu composto dai figli dei vicini, a cui rivendeva le proprie storie dell'orrore per pochi spiccioli, includendo nel prezzo l'interpretazione del racconto.\nIn questo periodo scrisse anche storie di un regno mitico popolato dalle sue tartarughe da compagnia; le tartarughe morivano frequentemente nel loro castello giocattolo, cos\u00ec Martin decise infine che si uccidevano a vicenda in \"trame sinistre\". I libri che lo appassionarono maggiormente durante l'infanzia erano quelli di Robert A. Heinlein, Eric Frank Russell e Andre Norton. Ma gli autori che ne influenzarono pi\u00f9 profondamente lo stile, secondo le affermazioni dello stesso Martin, furono i classici della letteratura fantastica letti durante l'adolescenza: da un lato H.P. Lovecraft e dall'altro J. R. R. Tolkien.\nDurante le superiori scopr\u00ec la passione per i fumetti, di cui divenne fan e collezionista: le sue prime esperienze letterarie sono proprio da ricondursi alle collaborazioni con le riviste amatoriali del settore. L'esordio professionale, comunque, risale al 1970, anno in cui Martin vendette alla rivista \"Galaxy\" il racconto \"The Hero\", pubblicato poi nel febbraio del 1971. Seguirono altri racconti, pubblicati in varie sedi. Sempre nel 1970, Martin si laure\u00f2 \"B.S. (Bachelor of Science)\" con il massimo dei voti in giornalismo presso la \"Northwestern University\" di Evanston (Illinois) e, nell'anno seguente, complet\u00f2 gli studi con \"M.S. (Master of Science)\" presso la stessa universit\u00e0.\nTra il 1972 e il 1974, durante la Guerra del Vietnam, George Martin fu obiettore di coscienza presso il VISTA, un'associazione collegata alla Fondazione di Assistenza Legale della Contea di Cook. Tra il 1973 e il 1976 diresse tornei di scacchi per l'Associazione continentale di scacchi e dal 1976 al 1978 lavor\u00f2 come insegnante di giornalismo presso il Clarke College di Dubuque (Iowa). Nel 1975 si spos\u00f2 con Gale Burnick da cui poi divorzi\u00f2 nel 1979, senza aver avuto figli; in questo periodo, si dedic\u00f2 solamente part-time alla scrittura, in ambito giornalistico e letterario.\nNel 1975 ricevette il primo importante riscontro: il suo \"Canzone per Lya\" conquist\u00f2 il prestigioso Premio Hugo quale miglior racconto dell'anno. Martin tuttavia abbandon\u00f2 solo nel 1979 la professione di insegnante per dedicarsi a tempo pieno alla carriera letteraria, dopo un anno in cui, nel ruolo di \"writer-in-residence\" al Clarke College, ricevette il Premio Hugo, il Premio Locus e il Premio Nebula per \"Re della sabbia\" nella categoria \"miglior racconto breve\". Negli anni ottanta i romanzi e i racconti di Martin ricevettero ulteriori premi e segnalazioni. Tra di essi si distinguono in particolar modo i romanzi \"Il pianeta dei venti\" del 1980, \"Il battello del delirio\" del 1982, \"Armageddon Rag\" del 1983 e la lunga serie di \"Wild Cards\" (il primo volume \u00e8 del 1986), un mondo condiviso di ambientazione supereroistica di cui Martin \u00e8 sia curatore, sia autore di alcuni dei racconti.\nLa genesi di questa serie \u00e8 molto particolare: \"Wild Cards\", infatti, nacque in seguito a una serie di sessioni di gioco di ruolo di ambientazione supereroica, in cui Martin partecipa nel ruolo di narratore. Tuttora Martin \u00e8 un appassionato giocatore di ruolo e ha affermato in diverse occasioni di continuare a giocare saltuariamente con il proprio gruppo. Ma, per quanto le sue opere abbiano suscitato ottime reazioni nella critica e tra gli appassionati del genere fantastico, Martin non riusciva a scatenare l'attenzione del grande pubblico: cos\u00ec nel 1986 decise di trasferirsi a Hollywood dove collabor\u00f2 con la CBS per lo sviluppo di svariate serie per la TV.\nIn un primo momento lavor\u00f2 come sceneggiatore per la serie \"Ai confini della realt\u00e0\". Dopo alcuni episodi la CBS gli affid\u00f2 la consulenza delle sceneggiature de \"La bella e la bestia\", per cui lavor\u00f2 fino al 1989 arrivando a ricoprire il ruolo di produttore della serie. Lavor\u00f2 anche per la Columbia Pictures Television quale produttore esecutivo e sceneggiatore di \"Doorways\", l'episodio pilota di una serie mai realizzata, filmato tra il 1991 e il 1992 e andato in onda nel 1993. In seguito abbandon\u00f2 Hollywood per ritornare a dedicarsi a tempo pieno alla carriera letteraria, stanco delle restrizioni imposte al suo talento di scrittore dai meccanismi produttivi delle major.\nLe \"Cronache del ghiaccio e del fuoco\".\nDal 1991 Martin ritorn\u00f2 a scrivere romanzi e inizi\u00f2 quella che sarebbe poi diventata la serie epic fantasy \"A Song of Ice and Fire\" (\"Cronache del ghiaccio e del fuoco\"), ispirata alla Guerra delle due rose e a \"Ivanhoe\", comprensiva, nell'edizione americana, di sette volumi. Il primo, \"Il gioco del trono\" (\"A Game of Thrones\"), fu pubblicato nel 1996. Nel novembre 2005, \"Il banchetto dei corvi\" (\"A Feast for Crows\"), il quarto romanzo di questa serie, venne proclamato dal \"The New York Times\" bestseller n. 1, e raggiunse il primo posto anche nella classifica dei bestseller del \"Wall Street Journal\". Inoltre, nel settembre 2006, \"Il banchetto dei corvi\" fu candidato sia a un Quill Award sia a un British Fantasy Award.\nIl quinto libro, \"A Dance with Dragons\" (pubblicato in italiano in tre volumi: \"I guerrieri del ghiaccio\", \"I fuochi di Valyria\" e \"La danza dei draghi\"), \u00e8 stato pubblicato nel luglio 2011, diventando rapidamente un bestseller internazionale, n\u00ba 1 nella classifica dei libri pi\u00f9 venduti del \"New York Times\" e di molte altre riviste; \u00e8 rimasto nella classifica del \"New York Times\" per pi\u00f9 di un anno. La serie ha ricevuto elogi da autori, lettori e critica. Nel 2012, \"A Dance with Dragons\" arriv\u00f2 allo scrutinio finale per i premi per la letteratura di fantascienza e fantasy Hugo Award, World Fantasy Award, Locus Poll Award, e British Fantasy Award; il romanzo ha vinto il Locus Poll Award come miglior romanzo fantasy. Della stessa serie sono in programma altri due romanzi non ancora scritti.\nLa serie televisiva dell'HBO.\nDurante il completamento di \"A Dance with Dragons\" e di altri progetti, George R.R. Martin \u00e8 stato anche intensamente coinvolto nella produzione di un adattamento televisivo delle \"Cronache del ghiaccio e del fuoco\" intitolato come il primo romanzo della serie, \"Il gioco del trono\" (\"A Game of Thrones\"). Il coinvolgimento di Martin ha compreso la selezione di un team di produzione e la partecipazione alla sceneggiatura; i titoli di testa lo accreditano come produttore esecutivo della serie.\nLa HBO Productions acquist\u00f2 i diritti televisivi per l'intera saga delle \"Cronache del ghiaccio e del fuoco\" nel 2007 e inizi\u00f2 a trasmettere la serie fantasy sul suo canale via cavo premium degli Stati Uniti il 17 aprile 2011; la serie prosegu\u00ec settimanalmente per dieci episodi, ciascuno lungo circa un'ora. La serie venne rinnovata poco dopo la messa in onda del primo episodio. La prima stagione \u00e8 stata candidata a 13 Emmy Awards, vincendone infine due, uno per i suoi titoli di apertura e l'altro per Peter Dinklage come miglior attore non protagonista.\nLa seconda stagione di dieci episodi, basata sul secondo romanzo delle \"Cronache del ghiaccio e del fuoco\", \"Lo scontro dei re\" (\"A Clash of Kings\"), inizi\u00f2 a essere trasmessa il 1\u00ba aprile 2012, sempre sul canale dell'HBO statunitense. La seconda stagione \u00e8 stata candidata a dodici Emmy Award, tra cui un'altra nomination come miglior attore non protagonista per Dinklage. La stagione ha vinto sei di questi Emmy nelle categorie sulle arti tecniche, che furono premiate la settimana prima della regolare cerimonia di premiazione televisiva del 2012. La prima stagione di 10 episodi \u00e8 stata candidata anche al premio Hugo del 2012, il pi\u00f9 antico premio del fantasy e della fantascienza, presentato dalla World Science Fiction Society ogni anno, durante l'annuale Worldcon; vinse il premio Hugo 2012 per la miglior rappresentazione drammatica nella 70sima World Science Fiction Convention.\nAnalisi delle sue opere, temi affrontati.\nIl lavoro di Martin \u00e8 stato descritto dal \"Los Angeles Times\" come dotato di \"trame complesse, personaggi affascinanti, grandi dialoghi, ritmo perfetto\", mentre il \"New York Times\" lo vede come \"fantasy per adulti\"; altri ritengono che sia oscuro e cinico. Il suo primo romanzo, \"La luce morente\" (\"Dying of the Light\"), d\u00e0 il tono per alcuni dei suoi lavori futuri; si svolge su un pianeta per lo pi\u00f9 abbandonato che sta lentamente diventando inabitabile mentre si allontana dal suo sole. Questa storia ha un forte senso di malinconia. I suoi personaggi sono spesso infelici o, almeno, non soddisfatti - aggrappati all'idealismo in un mondo spietato, con molti elementi da eroi tragici. Il recensore T. M. Wagner scrive: \"Non sia mai detto che Martin non condivide la predilezione di Shakespeare per l'insensatamente tragico\".\nQuesta malinconia pu\u00f2 essere un ostacolo per alcuni lettori. L'Inchoatus Group scrive in proposito: \"Se questa mancanza di gioia vi disturba, o siete alla ricerca di qualcosa di pi\u00f9 affermato, allora probabilmente dovreste cercare altrove\". Per molti fan, per\u00f2, \u00e8 proprio il livello di \"realismo\" e \"completezza\" delle opere di Martin, che comprende imperfezioni dei personaggi, ambiguit\u00e0 morali/etiche e tragici colpi di scena, che \u00e8 accattivante e mantiene l'arco della narrazione abbastanza convincente per continuare a seguirlo nonostante la pura brutalit\u00e0 che vi si riscontra - come T. M. Wagner sottolinea elegantemente, \"C'\u00e8 grande tragedia [...], ma c'\u00e8 anche eccitazione, umorismo, eroismo anche negli smidollati, nobilt\u00e0 anche nei cattivi, e, di tanto in tanto, un assaggio di giustizia. \u00c8 un dono raro quando uno scrittore pu\u00f2 investire le sue storie di tanta umanit\u00e0\".\nI personaggi di Martin sono multisfaccettati, ognuno con un passato sorprendentemente intricato, aspirazioni e ambizioni. \"Publishers Weekly\" scrive del suo ciclo fantasy epico \"Cronache del ghiaccio e del fuoco\": \"la complessit\u00e0 di personaggi come Daenerys, Arya e lo Sterminatore di re manterr\u00e0 i lettori attenti anche considerando il gran numero di pagine contenute in questo volume, in quanto l'autore, come Tolkien o Jordan, ci rende preoccupati per i loro destini\". A nessun personaggio \u00e8 data una stringa irrealistica di fortuna, comunque; cos\u00ec, sfortuna, infortuni, morte (e anche falsa morte o rianimazione) possono capitare a \"qualsiasi\" personaggio, maggiore o minore, non importa quanto vi sia affezionato il lettore. Martin ha descritto il suo debole per l'uccisione di personaggi importanti come necessario per la profondit\u00e0 della storia: \"... quando i miei personaggi sono in pericolo, voglio che tu abbia paura di voltare pagina, (cos\u00ec) \u00e8 necessario mostrare direttamente dall'inizio che si sta facendo sul serio\".\nNel distinguere la sua opera da quella di altri, Martin tiene a mettere in risalto il realismo e dinamiche sociali plausibili al di sopra di un eccessivo affidamento sulla magia e di una semplicistica dicotomia \"bene contro male\", che \u00e8 spesso causa di critica alla scrittura fantastica contemporanea. In particolare, l'opera di Martin compie una rottura forte con il prevalente schema dei \"cavalieri eroici e cavallereschi\" che \u00e8 diventato un pilastro del fantasy derivato da \"Il Signore degli Anelli\" di J. R. R. Tolkien, che Martin nondimeno ammira e da cui trova ispirazione. Martin critica in particolare l'ipersemplificazione dei temi e degli strumenti di Tolkien, che imitano quella che ha scherzosamente definito \"una Disneyland del Medioevo\", che sorvola o addirittura ignora le principali differenze tra la societ\u00e0 medievale e quella moderna - in particolare per quanto riguarda le strutture sociali, i modi di vivere e le modalit\u00e0 politiche (\u00e8 in un certo qual modo ironico il fatto che Martin venga a volte considerato come \"il Tolkien americano\" da alcuni critici letterari).\nL'autore tiene a costruire la sua opera su una base da romanzo storico, evocando importanti elementi sociali e politici del periodo medievale che si distanziano notevolmente dai tempi moderni, come la natura multigenerazionale, rigida, e spesso dalle conseguenze brutali del sistema gerarchico di classi delle societ\u00e0 feudali, che \u00e8 in molti casi trascurata nelle opere fantasy. Anche se le \"Cronache del ghiaccio e del fuoco\" sono una serie fantasy che utilizza la magia e il surreale come \u00e8 sempre centrale per il genere, Martin intende garantire che la magia \u00e8 solo un elemento tra i tanti che si muovono attraverso la sua opera, non un generico \"deus ex machina\" che \u00e8 di per s\u00e9 il focus del racconto. Fine ultimo di Martin \u00e8 l'esplorazione dei conflitti interni che definiscono la condizione umana, la quale viene da lui descritta, in ultima analisi, come l'unica ragione per leggere tutta la letteratura, a prescindere dal genere.\nTema importante nelle opere principali di Martin \u00e8 la multisfaccettura e stratificazione della realt\u00e0, che contorna il lungo e tortuoso cammino che i personaggi sperimentano quando Martin immagina per s\u00e9 e per i suoi lettori. Si ha l'idealismo contro il dovere, l'amore romantico confrontato col primato della famiglia, la misura in cui gli individui possono arrivare al fine di proteggere la famiglia (o di migliorare se stessi all'interno della famiglia), i conflitti che nascono da differenti livelli di impegno sociale, i motivi per cui le persone sono spinte al \"male\", la natura della redenzione, la \"realpolitik\" contro il \"fare la cosa giusta\", l'etica delle azioni politiche e le loro conseguenze, la brutalit\u00e0 della guerra, i modi in cui i membri di diverse classi sociali (con successo o senza) navigano in un'antica struttura/classe feudale, e il significato della religione e della convinzione all'interno di molte alternative in competizione. I grandi temi e le aree di esplorazione della sua narrativa breve comprendono la solitudine, le relazioni, l'amore tragicamente condannato, l'idealismo, il romanticismo, e la dura verit\u00e0 contro l'inganno confortante. Molti di questi ultimi temi si riscontrano anche nel suo \"opus magnum\", ma la maggior parte di loro sono pi\u00f9 abbondantemente trattati ed evidenti nelle sue opere brevi.\nOpere letterarie.\nRomanzi.\nGeorge R. R. Martin ha creato tre saghe - tra le quali spicca per importanza la fortunatissima \"Cronache del ghiaccio e del fuoco\" - cinque romanzi e numerose antologie e racconti, in una carriera artistica che prosegue pressoch\u00e9 ininterrottamente dalla fine degli anni sessanta. \u00c8 inoltre curatore di una serie di romanzi di fantascienza intitolata \"Wild Cards\".\nArte e fumetti.\nEdizioni illustrate di \"A Song of Ice and Fire\".\nLa casa editrice Meisha Merlin ha curato l'edizione della versione illustrata dei primi due volumi che compongono le \"Cronache del ghiaccio e del fuoco\". Si tratta di edizioni limitate e molto costose, illustrate dai maggiori talenti nel campo dell'arte fantastica. Dal terzo volume il progetto \u00e8 stato affidato a Subterranean Press, che ha fatto realizzare le immagini al famoso illustratore tolkieniano John Howe. L'illustratore del quarto volume, \"A Feast for Crows\", \u00e8 Tom Canty. \nA causa della discordanza di aspetto fra i volumi pubblicati da Meisha Merlin e i propri, Subterranean Press ha commissionato una nuova edizione illustrata di \"A Game of Thrones\" a Ted Nasmith e una di \"A Clash of Kings\" a Richard Hescox.\nNel 2016 per celebrare i 20 anni della pubblicazione di \"A Game of Thrones\" la casa editrice Bantam ha pubblicato una nuova edizione contenente illustrazioni di artisti quali Donato Giancola, Gary Gianni, Didier Graffet, Michael Komarck, John McCambridge, Mike S. Miller, Victor Manuel Leza Moreno, Ted Nasmith, John Picacio, Levi Pinfold, Aranza Sestayo, Marc Simonetti, Jennifer Sol Cai, Philip Straub, Justin Sweet, Magali Villeneuve, Jeffrey L. Ward e Paul Youll.\nTelevisione.\nAi confini della realt\u00e0 (\"The Twilight Zone\").\nSceneggi\u00f2 alcuni episodi di \"Ai confini della realt\u00e0\".\nLa bella e la bestia (\"Beauty and the Beast\").\nGeorge R. R. Martin partecip\u00f2 alla produzione del serial \"La Bella e la Bestia\" per tre anni dal 1987 al 1990. Inizialmente come consulente alle sceneggiature, ma gi\u00e0 durante la prima stagione viene promosso al ruolo di co-produttore. Nella seconda serie assume il ruolo di produttore, fino a diventare Produttore Esecutivo durante la terza stagione.\nPer quanto impegnato nella revisione delle sceneggiature e nella produzione televisiva del programma, Martin trov\u00f2 anche il tempo per scrivere alcuni episodi, in cui \u00e8 possibile rintracciare il suo stile, per quanto limitato espressivamente dalle strutture narrative proprie del mezzo televisivo e dal tono \"romantico\" del serial, cos\u00ec distante dal crudo realismo che invece segna le \"Cronache del ghiaccio e del fuoco\". Comunque, gli episodi di Martin si distinguono per l'originalit\u00e0 e per il senso narrativo con cui l'autore indaga la psicologia dei protagonisti nonch\u00e9 per la capacit\u00e0 di rappresentarne i drammi morali con poesia ed aderenza allo spirito della serie.\nSono numerosi i riferimenti letterari con cui Martin si diverte ad arricchire le proprie sceneggiature, meccanismo in cui l'autore si dimostra un vero maestro: le citazioni, infatti, vanno dalle poesie del poeta romantico P.B. Shelley fino ai racconti classici dell'horror quali \"La leggenda di Sleepy Hollow\". Di fronte al numero abbastanza basso di sceneggiature che lo vedono espressamente accreditato, c'\u00e8 comunque da notare che Martin, dato il suo compito di supervisore, partecip\u00f2 alla stesura di molti episodi della seconda e terza serie.\n\"Il Trono di Spade\".\nDal 2011, Martin lavora come co-produttore esecutivo e autore della serie televisiva \"Il Trono di Spade\", basata sulla sua saga \"Cronache del ghiaccio e del fuoco\". Ha scritto la sceneggiatura degli episodi \"La guerra alle porte\" (1x08), \"L'assedio\" (2x09), \"L'orso e la fanciulla bionda\" (3x07) e \"Il leone e la rosa\" (4x02).\n\"House of the Dragon\".\nDal 2022 Martin \u00e8 ideatore e produttore esecutivo della serie \"House of the Dragon\", prequel de \"Il Trono di Spade\".\nRiconoscimenti.\nDurante la sua trentennale carriera artistica, George R. R. Martin ha conseguito un ampio numero di premi letterari. Nel suo albo d'oro spiccano i due premi Nebula e i numerosi premi Hugo, considerati i due riconoscimenti pi\u00f9 prestigiosi nell'ambito della letteratura fantastica."}
{"id": "76472", "revid": "1005847", "url": "https://it.wikipedia.org/wiki?curid=76472", "title": "Distretto di Braganza", "text": "Il distretto di Braganza (\"Bragan\u00e7a\" in portoghese) \u00e8 un distretto del Portogallo continentale, appartenente alla provincia tradizionale del Tr\u00e1s-os-Montes e Alto Douro. Confina con la Spagna (province di Ourense a nord, di Zamora a nord-est e di Salamanca a est), con i distretti di Guarda e Viseu a sud e di Vila Real a ovest. La superficie \u00e8 di 6.608\u00a0km\u00b2 (5\u00ba maggior distretto portoghese), la popolazione residente (2001) \u00e8 di 148.808 abitanti. Capoluogo del distretto \u00e8 Braganza.\nSuddivisione amministrativa.\nIl distretto di Braganza \u00e8 diviso in 12 comuni:\nNell'attuale divisione principale del paese, il distretto \u00e8 compreso nella regione Nord (\"Norte\") ed \u00e8 diviso in due subregioni, che entrambe comprendono anche comuni di altri distretti, l'Alto Tr\u00e1s-os-Montes e il Douro. In sintesi:\nGeografia fisica.\nIl distretto di Braganza \u00e8 composto da due regioni distinte, che corrispondono grosso modo alla divisione in subregioni. A nord, le regioni a maggiore altitudine costituiscono la Terra Fredda Transmontana (\"Terra Fria Transmontana\"), o Alto Tr\u00e1s-os-Montes, dove il paesaggio \u00e8 dominato dai bassi declivi dell'altopiano transmontano; a sud, si trova; a Terra Quente Trasmontana, di clima pi\u00f9 mite, segnata dalla valle del fiume Douro e dalle valli dei suoi affluenti.\nIl Douro costituisce la caratteristica geografica pi\u00f9 importante, marcando il confine del distretto lungo tutta la frontiera meridionale e la maggior parte di quella orientale, fino all'estremit\u00e0 nord-orientale del territorio portoghese. Nella valle del Douro si trovano i terreni pi\u00f9 bassi del distretto, che si trova quasi tutto al di sopra dei 400 m, ad eccezione delle valli dei fiumi principali e della regione di Mirandela.\nOltre al Douro, i principali fiumi del distretto scorrono da nord a sud o da nord-est a sud-ovest, e fanno tutti parte del bacino idrografico del Douro. I principali sono il Tua, che nasce in Spagna come il Tuela e bagna la zona occidentale del distretto, e il Sabor, che anch'esso nasce in Spagna, abbastanza vicino al Tuela, ma che scorre attraverso la zona orientale del distretto. Entrambi hanno una piccola rete di affluenti.\nTra le valli dei fiumi, si innalzano le serre. La Serra da Nogueira separa le valli del Tuela e del Sabor, innalzandosi fino a 1.320 m. Pi\u00f9 a sud si ha la Serra de Bornes che separa il Tua dal Sabor, salendo fino a 1.199 m. A est, la Serra do Mogadouro \u00e8 poco pi\u00f9 di una serie di colline che separano il Sabor dal Douro, arrivando a 997 m. A nord, vicino alla frontiera spagnola, si alzano le montagne pi\u00f9 alte: la Serra da Coroa raggiunge 1.273 m s.l.m. a nord di Vinhais e la Serra de Montezinho si prolunga nel territorio spagnolo, dove raggiunge 1.600 m di altitudine.\nAd eccezione della diga dell'Azibo, costruita sull'omonimo fiume, affluente di destra del Sabor, tutte le dighe del distretto sono costruite sul Douro. Sono, da valle a monte, la diga di Valeira, la diga del Pocinho, la diga di Saucelle (gi\u00e0 sul Douro internazionale), la diga di Aledead\u00e1vila, la diga della Bemposta, la diga del Picote e la diga di Miranda."}
{"id": "76476", "revid": "1869172", "url": "https://it.wikipedia.org/wiki?curid=76476", "title": "Shirin Ebadi", "text": "Biografia.\nNacque ad Hamadan nella parte nord-occidentale del paese. Il padre, Mohammad \u02bfAli \u02bfEb\u0101di, era docente di diritto commerciale. Nel 1948 la famiglia si trasfer\u00ec a Tehran.\nDal 1965 studi\u00f2 giurisprudenza presso l'universit\u00e0 di Tehran e subito dopo la laurea partecip\u00f2 agli esami per diventare magistrata. Cominci\u00f2 la sua carriera nella primavera del 1969, proseguendo nel contempo gli studi fino ad ottenere, nel 1971, un dottorato in diritto privato.\nDal 1975 al 1979 ricopr\u00ec la carica di presidente di una sezione del tribunale di Tehran.\nDopo la Rivoluzione Islamica del 1979 fu costretta, come tutte le donne giudice, ad abbandonare la magistratura e solo dopo ampie proteste, le fu riconosciuta la possibilit\u00e0 di collaborazione al tribunale con il ruolo di \u201cesperta di legge\u201d. Shirin \u02bfEb\u0101di consider\u00f2 la retrocessione intollerabile e per alcuni anni la sua attivit\u00e0 fu limitata alla pubblicazione di numerosi libri e articoli. Solo nel 1992 ottenne l'autorizzazione a operare come avvocata e apr\u00ec uno studio proprio.\nNel 1994 fu una delle persone che fondarono la \"Society for Protecting the Child's Rights\" un'associazione non-governativa della quale \u00e8 tuttora dirigente.\nNel 1997 ebbe un ruolo di rilievo nella campagna di sostegno del presidente riformista Mohammad Khatami.\nCome avvocata \u00e8 solita occuparsi di casi di liberali e dissidenti entrati in conflitto con il sistema giudiziario iraniano che resta uno dei bastioni dell'ala di governo pi\u00f9 conservatrice. Spesso \u00e8 parte civile in processi contro membri dei servizi segreti iraniani. Ha difeso Parinoush Saniee contro il bando governativo per il bestseller \"Quello che mi spetta\".\nNel 2000 fu accusata di disturbo alla quiete pubblica perch\u00e9 aveva diffuso un video contenente la confessione di un militante di un gruppo di fondamentalisti islamici, risultato segretamente ingaggiato dall'ala conservatrice del governo per spaventare i riformisti con spedizioni violente e intimidatorie e incursioni nelle assemblee e manifestazioni.\nIl processo si concluse con una condanna all'interdizione e la sospensione dall'attivit\u00e0 di avvocata per cinque anni, la condanna fu in seguito ridotta.\nIl 10 ottobre 2003 il comitato per il premio Nobel annunci\u00f2 la decisione di conferirle il premio nobel per la pace.\nHa ricevuto nel 2007 il Premio Internazionale \"Vittorino Colombo\", assegnatole dalla Fondazione Vittorino Colombo.\nNel novembre 2009 la polizia di Teheran ha fatto irruzione nel suo appartamento picchiando il marito e sequestrando il premio Nobel per la pace conferitole nel 2003. All'epoca dei fatti \u02bfEbadi si trovava a Londra da giugno, in una sorta di esilio autoimposto per sfuggire a un mandato d'arresto per l'accusa di evasione fiscale, arresto che si sarebbe potuto eseguire al suo ritorno in patria. Ricevuta la notizia la donna ha dichiarato: \u00abNulla mi spaventa pi\u00f9, anche se minacciano di arrestarmi per evasione fiscale al mio rientro. Sostengono che debbo al governo 410 mila dollari in tasse arretrate per il Nobel: una fandonia visto che la legge fiscale iraniana stabilisce che i premi siano esentasse. Se trattano cos\u00ec una persona ad alto profilo come me, mi chiedo come si comportano di nascosto con uno studente o un cittadino qualunque\u00bb e ha aggiunto: \u00abTorner\u00f2, sono stati i miei colleghi di Teheran a chiedermi di restare a Londra: \"Adesso ci sei pi\u00f9 utile fuori\", hanno detto\u00bb\nA marzo 2016 \u00e8 stato pubblicato in Italia il suo romanzo biografico \"Finch\u00e9 non saremo liberi\"."}
{"id": "76480", "revid": "599013", "url": "https://it.wikipedia.org/wiki?curid=76480", "title": "Crt", "text": ""}
{"id": "76481", "revid": "120485084", "url": "https://it.wikipedia.org/wiki?curid=76481", "title": "Menfi (Egitto)", "text": "Menfi (: ; nome arabo attuale \"Mit Rahina\"; \"Menfi\" \u00e8 la forma italiana del nome greco-latino \"Memphis\", attualmente in uso presso altre lingue, il quale si rif\u00e0 all'originale egizio \"Men-Nefer\") fu capitale di Aneb-Hetch, primo nomo del Basso Egitto, e capitale dell'Antico Regno dalla costituzione, intorno al 2700 a.C., fino alla sua dissoluzione nel 2200 a.C.\nIn seguito, durante il Medio Regno, divent\u00f2 capitale del I nomo (distretto) del Basso Egitto.\nSi trova a circa 19\u00a0km a sud dalla citt\u00e0 odierna del Cairo, sulla sponda occidentale del Nilo.\nFondazione.\nLa fondazione della citt\u00e0 viene attribuita a Menes, che unific\u00f2 i due regni dell'Egitto fondando la I dinastia tinita ma la circostanza che la lista reale di Saqqara (la necropoli di Menfi) riporti come primo sovrano dell'Egitto Merbiapen ha portato a supporre che questi sia il vero fondatore della citt\u00e0 il cui nome originario fu\nO36 - T3 - O49 jnb \u1e25\u1e0f (Ineb-Hedj oppure Ianeb-Hedj), Muro Bianco.\nMenfi raggiunse il massimo splendore sotto la VI dinastia.\nIl nome Menfi Y5 - F35 - O49 mn nfr (Mennefer) \"Splendido monumento\" \u00e8 quello inizialmente dato alla piramide di Pepi I.\nSolo a partire dalla XVIII dinastia il nome viene associato alla citt\u00e0.\nLa principale divinit\u00e0 di Menfi fu Ptah che soppiant\u00f2, durante la III dinastia, le divinit\u00e0 pi\u00f9 antiche di Sokar e Tatenen.\nIl tempio principale di Ptah a Menfi, Hut Ka Ptah, \"La casa del Ka di Ptah\", ha dato origine al nome greco \"\u00c0igyptos\" da cui Egitto.\nCon lo spostamento della capitale a Tebe la citt\u00e0 perse parte della sua importanza.\nDurante l'occupazione persiana dell'Egitto la citt\u00e0 fu sede della satrapia.\nCon la fondazione di Alessandria d'Egitto Menfi decadde definitivamente."}
{"id": "76484", "revid": "1013865", "url": "https://it.wikipedia.org/wiki?curid=76484", "title": "Coahuila", "text": "Il Coahuila (pi\u00f9 propriamente \"Coahuila de Zaragoza\") \u00e8 uno dei trentuno stati del Messico situato nella parte settentrionale del paese al confine con il Texas, Stati Uniti. Confina inoltre a oriente con lo stato del Nuevo Le\u00f3n, a sud con San Luis Potos\u00ed e Zacatecas e a occidente con Durango e Chihuahua.\nGran parte dello stato \u00e8 occupato dal deserto di Chihuahua, mentre la Sierra Madre Oriental ne delimita il confine orientale.\nComprende 38 comuni. Le due pi\u00f9 importanti sono Saltillo e Torre\u00f3n.\nSociet\u00e0.\nSuddivisione amministrativa.\nLo stato di Coahuila \u00e8 suddiviso in 38 comuni (\"Municipalidades\")"}
{"id": "76498", "revid": "729019", "url": "https://it.wikipedia.org/wiki?curid=76498", "title": "Infezione", "text": "L'infezione \u00e8 un processo caratterizzato dalla penetrazione e moltiplicazione nei tessuti viventi di microrganismi patogeni (batteri, miceti, protozoi) o di virus. Poich\u00e9 esistono casi di infezione senza alcun processo morboso, essa non si identifica con il concetto di malattia infettiva.\nEvoluzione.\nL'evoluzione di un'infezione dipende da vari fattori:\nUn'infezione si evolve in diversi modi:\nSolo l'ultima delle tre elencate \u00e8 chiamata malattia infettiva.\nClassificazione clinica.\nLe infezioni si classificano clinicamente secondo:\nRisposta immunitaria.\nGli effetti di una risposta immunitaria sono molto diversi se un'infezione con un determinato germe:\nDi solito dopo una prima fase \"manifesta\", in un'infezione \"primaria\", si sviluppa un certo grado di immunit\u00e0 nei confronti del germe responsabile. Pertanto generalmente, in seguito a infezioni ripetute causate dallo stesso tipo di germe non si sviluppa pi\u00f9 una \"malattia infettiva\", ma l'infezione resta allo stato latente e non si manifesta pi\u00f9.\nInfezione primaria.\nSe un determinato microrganismo invade per la prima volta un macrorganismo, il sistema immunitario si trova ad affrontare un nuovo problema. Pertanto l'organismo aziona: \nMalauguratamente questo processo richiede tempo (da giorni a settimane). Se il microrganismo \u00e8 molto contagioso e patogeno l'individuo pu\u00f2 persino perdere la vita. Se, invece, resiste finch\u00e9 si sono formati anticorpi specifici, il sistema immunitario ha la meglio e consente all'individuo di guarire.\nInfezioni ripetute.\nUn'infezione susseguente (ripetuta), causata dallo stesso germe, potrebbe persino non notarsi: gli anticorpi ancora in circolazione e le cellule di memoria (stoccati nei linfonodi), essendo prodotti rapidamente, identificano e marcano i microrganismi entro poche ore. Cos\u00ec possono essere distrutti e smaltiti dalle cellule specializzate prima che possano danneggiare l'organismo. Questo fenomeno pu\u00f2 essere definito nel suo complesso \"immunit\u00e0\".\nVaccinazione attiva.\nIn una vaccinazione attiva si \"infetta\" un macrorganismo con un determinato microrganismo (o pezzetti di questo) resi (per intervento umano) incapaci di moltiplicarsi. Il sistema immunitario ignora questo fatto e mette in moto tutti i processi specifici per identificare e marcare questo germe \"eunuco\".\nIl paziente sentir\u00e0 probabilmente leggeri sintomi della reazione immunitaria (mal di testa, sovratemperatura, leggero disagio generale) ma, visto che il germe non si propaga, non avr\u00e0 altri sintomi. In breve: la vaccinazione attiva \u00e8 una sorta di simulazione d'infezione.\nVaccinazione passiva.\nIn una \"vaccinazione passiva\" si iniettano a scopo terapeutico (non preventivo) degli anticorpi specifici in un organismo. Marcano il tipo di microrganismi per il quale sono destinati (p.es. tetano) e facilitano cos\u00ec la sua neutralizzazione. Per certi germi si pu\u00f2 eseguire contemporaneamente una vaccinazione attiva (come prevenzione) e una vaccinazione passiva in caso di una sospettata infezione (p.es. tetano).\nIl latte materno contiene anticorpi delle infezioni e vaccinazioni che la madre ha subito. Pertanto durante il periodo di allattamento esso \u00e8 un'ottima protezione contro tante infezioni. Il latte materno contiene, quindi, un largo spettro di \"vaccini passivi\".\nMalauguratamente l'effetto di vaccinazioni passive (con anticorpi) garantisce immunit\u00e0 per poco tempo (settimane). Visto che non si formano cellule memoria, l'immunit\u00e0 sparisce con la disintegrazione degli anticorpi in circolazione.\nPrevenzione e cura.\nLa prevenzione e cura delle infezioni \u00e8 stato per migliaia di anni il nodo cruciale ed irrisolto della medicina. Solo poche generazioni fa si \u00e8 cominciato a comprendere l'eziologia e il meccanismo di diffusione di quelle malattie che fino ad allora erano state considerate incurabili e che avevano causato milioni di morti come la peste bubbonica, il vaiolo, il tetano, la malaria ed altre. L'importanza anzitutto delle condizioni igieniche venne riconosciuta in tutta la sua portata dal medico ungherese Ignaz Philipp Semmelweis (1818-1865).\nCondizioni sanitarie ed economiche della popolazione.\nIl miglioramento duraturo delle condizioni sanitarie di una popolazione, oggi come un tempo non avviene solamente grazie alla medicina (condizione indispensabile, ma di per s\u00e9 non sufficiente), ma soprattutto grazie ad interventi su larga scala (e quindi per lo pi\u00f9 alla volont\u00e0 politica) in grado di modificare le abitudini igieniche e dare gli strumenti adeguati al maggior numero di persone.\nFra le misure di prevenzione efficaci su larga scala si ricordano:\nAntiparassitari.\nPi\u00f9 avanti si riconobbe come misura medica l'importanza della battaglia contro i vari parassiti come artropodi, pulci, pidocchi, vermi intestinali (elminti).\nVaccinazioni.\nRimanevano (alle nostre latitudini) le problematiche (e l'alta mortalit\u00e0) delle malattie infettive infantili e di diverse malattie come ad esempio la tubercolosi e il vaiolo per quanto riguardava gli adulti. In questo settore, la medicina accademica fece un grande progresso con lo sviluppo e l'introduzione delle vaccinazioni non solo degli uomini ma anche del bestiame (e recentemente anche degli animali domestici); questo riduceva notevolmente anche le zoonosi (infezioni tramite gli animali come \"vettori\").\nLa comprensione, la pratica medica negli esseri umani, e l'avvio della ricerca scientifica nel campo delle vaccinazioni (da vaccino, ovvero di vacca) si devono al medico inglese Edward Jenner (1749-1823) il quale per questa scoperta venne nominato membro della Royal Society (si ricorda per inciso che il premio Nobel viene assegnato solamente dal 1901).\nAntibiotici (battericidi o batteriostatici).\nL'efficacia di muffe e piante pare fosse nota gi\u00e0 agli albori della civilt\u00e0, ma la storia vera e propria degli antibiotici e della loro comprensione inizia con la scoperta della penicillina (1928), l'uso di questa muffa permise ad Alexander Fleming (1881-1955) e poi a tutti noi di salvare milioni di vite umane e naturalmente di avviare il filone di ricerca relativo. Lo scienziato scozzese riceve per questo il Premio Nobel per la medicina nel 1945.\nI primi antibiotici sintetici erano dei sulfonamidici e il noto SALVARSAN contro la sifilide.\nPi\u00f9 tardi (intorno agli anni 1940) furono scoperti gli \"antibiotici\" a base di miceti che riuscivano (e riescono) a combattere efficacemente le infezioni batteriche.\nFungicidi, Antiprotozoici, Virostatici.\nMalauguratamente mancano ancora farmaci altrettanto potenti per le infezioni virali (p.es. epatite), protozoiche (p.es. malaria) e micetiche (p.es. \"tinea pes\"). Sono state individuate alcune sostanze con attivit\u00e0 farmacologica di merito (virostatici, antiprotozoiche, fungicidi), ma con campi d'impiego clinico, allo stato, relativamente ridotti.\nStimolazione immunitaria.\nTramite la sempre migliore comprensione degli aspetti fisiologici del sistema immunitario, sono in corso anche progressi clinici rispetto alla sua stimolazione funzionale (immunomodulazione), ad esempio tramite gli interferoni.\nInterventi sintomatici e palliativi.\nAnche le capacit\u00e0 cliniche per interventi sintomatici e palliativi sono notevolmente migliorate e non sono da trascurare: possono spesso prolungare il tempo di resistenza dell'organismo contro una prima infezione e danno cos\u00ec il tempo necessario al sistema immunitario per organizzare delle difese efficaci."}
{"id": "76500", "revid": "466539", "url": "https://it.wikipedia.org/wiki?curid=76500", "title": "Biathlon", "text": "Il biathlon \u00e8 uno sport invernale, appartenente al gruppo dello sci nordico, i cui partecipanti competono in due specialit\u00e0, il tiro a segno con la carabina e lo sci di fondo. Tale sport, che \u00e8 anche disciplina olimpica e il cui nome \u00e8 composto dal prefisso latino \"bi-\" [due] e dal greco \u1f06\u03b8\u03bb\u03bf\u03bd \"athlon\" [gara], consiste nel percorrere nel minor tempo possibile un percorso prefissato sugli sci di fondo, sostando a un numero variabile di postazioni di tiro, ognuna delle quali con cinque bersagli; ogni errore con la carabina comporta una penalit\u00e0 variabile a seconda della gara. \nLa distanza da percorrere e il numero delle sessioni di tiro variano a seconda delle tipologie di gara, che possono essere tanto individuali quanto a squadre. Storicamente, il biathlon rappresenta l'evoluzione in disciplina sportiva di pratiche militari e venatorie. Il biathlon si distingue da altri sport dal nome simile, che a loro volta accoppiano due discipline: il duathlon, sport estivo che unisce la corsa con il ciclismo, e il biathle, disciplina che deriva dal pentathlon moderno e unisce corsa e nuoto.\nStoria.\nOrigini.\nLa storia dello sci \u00e8 plurimillenaria (i pi\u00f9 antichi sci rinvenuti risalgono al VII millennio a.C.) e la caccia sugli sci, o strumenti di movimento simili agli sci, \u00e8 attestata gi\u00e0 da pitture rupestri rinvenute in Norvegia e risalenti al III millennio a.C.. I primi documenti scritti di questa prassi provengono dalla Cina e risalgono al periodo della dinastia Han (206 a.C.-220 d.C.); L'illustrazione di un cacciatore dotato di arco e freccia sugli sci \u00e8 stata trovata sulla pietra datata all'anno 1050 proveniente da Ballingsta, sempre in Norvegia.\nLe origini del biathlon quale disciplina sportiva invece si trovano nel settore militare: nel 1199 le popolazioni finniche della Scandinavia affrontarono i Vichinghi danesi con l'ausilio degli sci, secondo quanto testimoniato da Saxo Grammaticus nelle \"Gesta Danorum\". Nei secoli successivi soldati e reggimenti interi dotati di sci, considerati veloci e particolarmente flessibili nell'impiego, divennero parte fondamentale degli eserciti scandinavi e russi: nel 1521-1522 il futuro re di Svezia Gustavo I affront\u00f2 i danesi guidando truppe equipaggiate con gli sci, secondo quanto lo stesso condottiero aveva prescritto ai suoi generali. Nel 1550 i finlandesi di Juhana Matinpoika sconfissero i russi, dieci volte pi\u00f9 numerosi, nella battaglia di Kivennapa anche grazie ai soldati sciatori; allo stesso modo nel 1573 Herman Fleming sottrasse ai russi Inkerinmaa.\nLa prima gara di \"biathlon\" documentata risale al 1767, quando soldati delle truppe di confine di Svezia e Norvegia si confrontarono in gare durante le quali il soldato doveva effettuare una prova di tiro correndo contemporaneamente sugli sci.\nAntecedenti sportivo-militari.\nLa prima associazione di biathlon venne fondata nel 1861 in Norvegia: il Club fucile e sci di Trysil. Nelle zone alpine invece, lo sci militare e lo sci in generale iniziarono il loro sviluppo qualche anno dopo, verso la fine del XIX secolo. . Da queste competizioni nacque la gara di pattuglia militare, considerata la disciplina preparativa del biathlon nella sua forma moderna anche se fu esclusivamente una competizione di squadra.\nLa maggior diffusione di questa disciplina sportiva si ebbe negli anni venti e trenta dello scorso secolo; statistiche relative alla Finlandia attestano che dal 1919 ogni inverno circa duemila persone partecipavano a gare di \"biathlon\". Durante la Settimana internazionale dello sport di , successivamente dichiarata dal Comitato Olimpico Internazionale I Giochi olimpici invernali, la competizione di pattuglia militare fece parte del programma ufficiale di gare, per poi tornare a , e come disciplina dimostrativa.\nSviluppo come disciplina sportiva.\nAl termine della Seconda guerra mondiale alla disciplina venne tolto ogni carattere militare e fu aperta anche agli atleti che non facevano parte di corpi organizzati militarmente. In occasione dei V Giochi olimpici invernali di , oltre alla gara di pattuglia militare venne disputata una competizione di pentathlon invernale (contraltare del pentathlon moderno estivo), disciplina nella quale gli atleti dovettero cimentarsi nell'equitazione, nella scherma, nel tiro a segno, nello sci di fondo e nella discesa libera. La disciplina, considerata dimostrativa, fece parte del programma olimpico solo in quell'occasione. Il 3 agosto 1948 a Sandhurst (Regno Unito) venne fondata l'Union Internationale de Pentathlon Moderne (UIPM), .\n. Il regolamento agonistico venne approvato in un congresso conclusosi a Melbourne, in Australia, il 17 novembre 1956; la sezione biathlon venne inserita formalmente nell'UIPM e la denominazione dell'organizzazione internazionale venne modificata in UIPMB. La sezione biathlon rimarr\u00e0 associata a quest'organizzazione, pur operando separatamente e autonomamente, fino alla fondazione dell'International Biathlon Union (IBU) decisa nel 1992 e ratificata nel 1993, con il congresso straordinario di Londra (Regno Unito) del 2 luglio. La separazione formale delle due organizzazioni avvenne nel 1998.\nLe gare femminili furono introdotte molto pi\u00f9 recentemente: nel 1980, in occasione del congresso internazionale dell'UIPMB svoltosi a Sarajevo (Jugoslavia), venne approvato il regolamento per competizioni femminili di biathlon. Segu\u00ec nel 1981 la prima competizione internazionale femminile, svoltasi in Cecoslovacchia. Nel 1984 si svolse la prima edizione dei Campionati mondiali di biathlon femminili, che fino al 1988 si disputarono separatamente dall'edizione maschile. L'inserimento nel programma olimpico avvenne in occasione dei XVI Giochi olimpici invernali di .\nDiffusione e popolarit\u00e0.\nIl biathlon viene praticato particolarmente nelle nazioni europee tradizionalmente dedite agli sport invernali, nonch\u00e9 in Nordamerica e in Russia; . Dagli anni novanta del XX secolo, e in particolar modo dall'inizio del XXI, il biathlon \u00e8 diventato anche uno degli sport invernali pi\u00f9 popolari e seguiti in Germania, anche grazie ai numerosi successi internazionali raggiunti dagli atleti tedeschi; . Il biathlon vanta una certa tradizione anche in Francia e in Italia; qui \u00e8 seguito in particolar modo in Trentino-Alto Adige e in Valle d'Aosta, da dove proviene la maggior parte degli atleti praticanti questo sport negli ultimi decenni, e l'Arena Alto Adige di Anterselva, che ha spesso ospitato gare di Coppa del mondo e Mondiali, sar\u00e0 teatro dei XXV Giochi Olimpici Invernali.\nIn Austria e in Svizzera, invece, lo sport \u00e8 a tutt'oggi poco diffuso, rimanendo all'ombra del pi\u00f9 amato e seguito sci alpino e nonostante il fatto che entrambe le nazioni abbiano atleti di valore, capaci di conquistare medaglie iridate. Ha ulteriormente inciso negativamente sulla popolarit\u00e0 di questa disciplina in Austria la profonda crisi di credibilit\u00e0 di alcuni atleti austriaci emersa in seguito alla perquisizione compiuta dai Carabinieri durante i XX Giochi olimpici invernali di , che aveva rinvenuto nei loro alloggi vario materiale dopante. Ulteriore apertura continentale \u00e8 riuscita tramite il coinvolgimento dell'Asia; la nazione emergente degli ultimi anni \u00e8 stata la Cina, in modo particolare nelle gare femminili.\nEquipaggiamento.\nSci.\nPer praticare il biathlon vengono usati normali sci da fondo; la lunghezza \u00e8 variabile, ma deve essere come minimo pari all'altezza dell'atleta meno e anche altri dettagli costruttivi sono specificati dal regolamento IBU. Le apposite scarpette vengono attaccate allo sci circa a met\u00e0 lunghezza dello stesso alla maniera consueta nello sci nordico, cio\u00e8 tale da consentire che la parte posteriore della scarpetta possa staccarsi dallo sci durante ogni singolo passo onde consentire una maggiore spinta nel movimento in avanti. Fanno parte dell'attrezzatura di ogni atleta due bastoncini con un'altezza che pu\u00f2 variare a seconda dei gusti, ma che di norma non supera il labbro superiore dell'atleta. Con questi l'atleta ottiene sia il sostegno che la spinta in avanti coordinata dal movimento delle gambe per assumere la maggior velocit\u00e0 possibile.\nFucili.\nIn occasione di manifestazioni di biathlon svoltesi prima del 1977 vennero impegnati esclusivamente fucili di grosso calibro. La distanza di tiro \u00e8 di per il tiro in posizione a terra e stessa distanza per il tiro in posizione in piedi. Dal 1978 vennero introdotti fucili leggeri a piccolo calibro (calibro 22 lr, pari a ), il cui peso varia dai 3,5 e la cui ripetizione avviene esclusivamente manualmente. Fucili con ripetizione automatica o semiautomatica sono vietati. La pressione sul grilletto che aziona l'arma deve come minimo raggiungere i . Sempre nel 1978, la distanza di tiro \u00e8 stata unificata a sia per la prova a terra che per la posizione in piedi.\nIl dispositivo di puntamento dell'arma , che comunque non pu\u00f2 avere effetto d'ingrandimento del bersaglio, . L'arma e le munizioni necessarie devono essere portate dall'atleta stesso durante tutta la competizione.\nMunizioni.\nLe munizioni usate sono 22 lr e .\nPoligono e bersagli.\nIl poligono di tiro \u00e8 dotato di trenta corsie; gli atleti sparano su cinque bersagli per corsia, i quali si trovano a una distanza di . Il diametro del bersaglio misura per la posizione a terra e per la posizione in piedi, il primo posto all'interno dell'altro con lo stesso colore.\nNei primi anni, gli atleti dovevano sparare su bersagli di carta . A partire dai Mondiali del 1978 ebbe inizio l'impiego del bersaglio di metallo nero, il quale \u2013 in caso di centro \u2013 azionava una leva che copriva il bersaglio con una piastra bianca. Tale sistema \u00e8 ancora in parte in uso, anche se a partire dai Mondiali del 1989 venne man mano introdotto un sistema moderno computerizzato con bersagli elettromeccanici e registrazione automatica dei centri effettuati. Tramite l'impatto del proiettile sul bersaglio nero, si attiva, mediante un apposito sensore, un impulso che posiziona la piastra bianca davanti al bersaglio nero, segnalando in questo modo il centro effettuato. .\nStadi di biathlon.\nLe principali competizioni di biathlon vengono abitualmente ospitate in appositi stadi, che racchiudono parte del tracciato di fondo e il poligono di tiro. Tra quelli che hanno pi\u00f9 frequentemente ospitato gare di Coppa del Mondo, dei Mondiali e dei Mondiali juniores figurano:\nTecnica.\nOriginariamente le competizioni si svolgevano a tecnica classica, mentre a partire dalla fine degli anni ottanta dello scorso secolo le gare vengono esclusivamente effettuate a tecnica libera.\nAgonismo.\nL'attivit\u00e0 agonistica internazionale \u00e8 organizzata dall'International Biathlon Union (IBU): il biathlon \u00e8 dunque l'unica disciplina sciistica che non viene regolamentata dalla Federazione Internazionale Sci (FIS). A livello nazionale, tuttavia, anche il biathlon viene gestito dalle locali Federazioni sciistiche, assieme a tutte le altre specialit\u00e0 dello sci nordico.\nI diversi tipi di gara seguono sempre lo stesso principio base di competizione, anche se differiscono l'uno dall'altro per alcuni specifici dettagli regolamentari. L'errore al tiro viene punito o con un giro di penalit\u00e0 di per errore (staffetta, partenza in linea, inseguimento e sprint) oppure con una penalit\u00e0 di un minuto per errore (gara individuale) sul tempo di gara finale.\nTipi di gara.\nIndividuale.\nLa gara individuale \u00e8 la disciplina pi\u00f9 antica tra le competizioni di biathlon. Gli atleti partono singolarmente a intervalli di 30 secondi. Gli uomini corrono sulla distanza di , le donne . Le prove di tiro sono quattro, due per ciascuna posizione per\u00f2 alternando l'ordine (sempre per\u00f2 nell'ordine di a terra-in piedi-a terra-in piedi). Per ogni errore al tiro viene sommato al tempo finale una penalit\u00e0 di un minuto.\n. Questo tipo di gara favorisce lievemente gli atleti pi\u00f9 sicuri nel tiro che veloci sugli sci, dato che recuperare un minuto sugli sci \u00e8 un'impresa che necessita di doti e capacit\u00e0 sugli sci da fondo particolari. Inoltre gli atleti impegnano di norma circa 20-25 secondi per un giro di penalit\u00e0 di e pertanto l'errore al tiro pu\u00f2 essere quasi paragonato a due giri di penalit\u00e0. Sempre meno competizioni in questo tipo di gara, che corrisponde alla maggior distanza percorsa dagli atleti in questo sport, vengono disputate nel corso della Coppa del Mondo di biathlon, dato che le manifestazioni risultano spesso difficili da seguire per il pubblico.\nSprint.\nDisciplina analoga alla gara individuale, con partenze individuali a intervalli di 30 secondi. La distanza da percorrere invece \u00e8 di per gli uomini, mentre per le donne misura ( fino al 1989). La principale differenza con la gara individuale consiste nelle prove di tiro, che sono solo due: la prima in posizione a terra, la seconda in piedi. Inoltre gli errori di tiro vengono puniti con un giro di penalit\u00e0 di per errore, per il quale l'atleta impegna mediamente tra i 20 e 25 secondi, allungando cos\u00ec la sua prova. Si tratta della disciplina che pi\u00f9 spesso viene organizzata nel corso della Coppa del Mondo di biathlon, anche perch\u00e9 l'esito di questa gara viene preso come base per la prova a inseguimento.\nInseguimento.\nLa gara a inseguimento ( e a volte indicata con il termine inglese \"pursuit\") \u00e8 una disciplina che venne introdotta nella Coppa del Mondo del 1996, mentre la prima prova di questa disciplina durante i Campionati mondiali avvenne nel 1997. Hanno diritto a prendere il via i primi sessanta atleti () classificati di una precedente competizione, un'individuale o pi\u00f9 spesso una sprint, dato che i distacchi in media inferiori di tali gare rispetto alle individuali comportano una maggiore spettacolarit\u00e0 dell'inseguimento, con continui cambi di posizione. L'ordine di partenza e l'intervallo di tempo tra un atleta e l'altro vengono infatti determinati dal risultato della precedente competizione. Il vincitore della gara individuale o sprint parte come primo della gara a inseguimento; questo viene poi seguito dagli atleti nell'intervallo corrispondente al distacco che hanno subito nella gara individuale o sprint, cio\u00e8 con il pettorale pari al loro posizionamento nella competizione precedente. .\nLa distanza da percorrere durante questa competizione, la quale di norma si svolge il giorno seguente oppure due giorni dopo la gara individuale o sprint precedente, \u00e8 di per gli uomini e di per le donne. Le prove di tiro sono quattro \u2013 due per posizione e sempre nell'ordine di due a terra seguite da due in piedi. Per ogni errore al tiro, l'atleta deve percorrere un giro di penalit\u00e0 di . Il primo atleta a raggiungere il traguardo \u00e8 di conseguenza il vincitore della prova. Questa disciplina viene regolarmente organizzata nelle gare di Coppa del Mondo, dato che si \u00e8 dimostrata particolarmente spettacolare.\nPartenza in linea.\nLa gara di partenza in linea (a volte indicata con il termine inglese \"mass start\") \u00e8 stata introdotta in Coppa del Mondo nel 1998, mentre la prima competizione di questo tipo ai Campionati mondiali si ebbe l'anno seguente, nel 1999: pertanto \u00e8 la formula introdotta pi\u00f9 recentemente. Ai XX Giochi olimpici invernali di vennero assegnate le prime medaglie olimpiche di questa disciplina.\nGli atleti partono \"in linea\", cio\u00e8 contemporaneamente, per percorrere la distanza di (maschi) o (donne). Le prove di tiro sono quattro \u2013 due per posizione e sempre seguendo l'ordine di due prove a terra seguite da due prove in piedi. Per ogni errore sui 20 bersagli da centrare, l'atleta deve percorrere un giro di penalit\u00e0 di che va ad allungare la sua prova. La disciplina necessita di un percorso decisamente largo nelle battute iniziali onde consentire a tutti gli atleti le stesse possibilit\u00e0, e pertanto viene organizzato solo in poche occasioni durante le prove di Coppa del Mondo. D'altra parte sono proprio le fasi iniziali della gara, le battaglie di posizione lungo il percorso e il fatto che il primo atleta a tagliare il traguardo sia il vincitore della competizione a comportare che questa disciplina sia considerata tra le pi\u00f9 spettacolari del biathlon.\nIn occasione di Mondiali e Olimpiadi gli atleti con diritto al via sono i primi quindici della classifica di Coppa del Mondo, nonch\u00e9 tutti i vincitori di medaglie della competizione mondiale o olimpica in corso. . La gara di partenza in linea viene sempre disputata come ultima prova individuale delle competizioni internazionali.\nStaffetta.\nUna staffetta \u00e8 composta da quattro atleti di una nazione e dello stesso sesso. La partenza avviene in linea e la distanza da percorrere da ciascun frazionista \u00e8 di (maschi) e (donne). Per ciascun frazionista sono previste due prove di tiro \u2013 una in posizione a terra ed una in piedi. In totale dunque la staffetta comprende otto prove di tiro \u2013 quattro a terra e quattro in piedi. Al contrario di tutte le altre gare, ciascun atleta dispone per ciascuna prova di tiro della possibilit\u00e0 di tre ricariche per tentare di centrare i bersagli mancati durante la prima serie di cinque colpi. . In pratica per ogni prova di tiro l'atleta dispone di otto colpi per centrare cinque bersagli. Se ci\u00f2 nonostante dovessero rimanere dei bersagli non centrati, l'atleta dovr\u00e0 percorrere un giro di penalit\u00e0 di per ogni bersaglio mancato.\nLa distanza da percorrere dalle donne in questa disciplina \u00e8 stata pi\u00f9 volte modificata. Le prime gare di staffetta per le donne venivano disputate da tre atlete che percorrevano . Nel 1991 la gara venne modificata in (dunque pari a quella maschile), per essere modificata ulteriormente nel 2003 in .\nStaffetta mista.\nA partire dai primi anni 90 dello scorso secolo vennero introdotte e messe alla prova diverse competizioni a squadre .\nL'attuale staffetta mista \u00e8 composta da due donne e da due uomini. Ciascuna delle donne percorre la distanza di , mentre per gli uomini la distanza da percorrere misura . Per ogni atleta le prove di tiro sono due - una per posizione; le regole sono identiche alla classica gara di staffetta. Per questa disciplina si svolse, nel corso delle finali delle gare di Coppa del Mondo del 2005 disputatesi a Chanty-Mansijsk, per la prima volta una prova valida quale Campionati mondiali di questa disciplina. Dal 2007 la disciplina \u00e8 parte del programma ufficiale di gara Mondiali, che in quell'occasione si svolsero a febbraio ad Anterselva in Italia.\nGara a squadre.\nQuesta formula, denominata anche \"pattuglia\", venne programmata nelle edizioni dei Mondiali dal 1989 al 1998 e in diverse tappe di Coppa, per\u00f2 mai in occasione dei Giochi olimpici invernali. .\nCompetizioni.\nMondiali.\nI primi Campionati mondiali di biathlon, con gare solo maschili, si svolsero nel 1958 a Saalfelden, in Austria. . Fece parte del programma di gare esclusivamente la gara individuale; in edizioni successive vennero via via aggiunte la staffetta, la sprint e le altre formule di gara. Dall'edizione del 1984 sono previste anche gare per le donne, in una sede separata da quella che ospitava l'edizione maschile. Solo i Mondiali del 1989 unirono le due edizioni.\nDagli anni novanta il programma delle gare venne pi\u00f9 volte modificato con l'aggiunta di nuove discipline che si erano dimostrate spettacolari durante le gare di Coppa del Mondo (gara a inseguimento, partenza in linea, staffetta mista). L'IBU organizza inoltre Mondiali juniores e giovanili.\nL'atleta pi\u00f9 decorato ai Mondiali \u00e8 il norvegese Ole Einar Bj\u00f8rndalen (20 ori, 14 argenti, 11 bronzi), seguito dal francese Martin Fourcade (11, 10, 4), dal tedesco Frank Luck (11, 5, 4) e dal sovietico Aleksandr Tichonov (11, 4, 1). In campo femminile il palmar\u00e8s pi\u00f9 ricco \u00e8 quello della tedesca Magdalena Neuner (12, 4, 1), seguita dalle connazionali Petra Behle (9, 2, 2) e Uschi Disl (8, 8, 3).\nOlimpiadi.\nDurante i I Giochi olimpici invernali di venne organizzata una gara di pattuglia militare, considerata la disciplina che precedette la forma del biathlon moderno, che fu riproposta a , e .\nSolo dopo il suo sviluppo quale disciplina esclusivamente di carattere sportivo e non militare, il biathlon ottenne la sua approvazione da parte del Comitato Olimpico Internazionale. Cos\u00ec in occasione degli VIII Giochi olimpici invernali di , per la prima volta nella storia, la gara maschile dei fece parte del programma ufficiale. La staffetta maschile divenne olimpica in occasione dei X Giochi olimpici invernali di , mentre la gara sprint si svolse per la prima volta ai XII Giochi olimpici invernali di .\nLe gare femminili divennero olimpiche in occasione dei XVI Giochi olimpici invernali di . Le competizioni femminili sono suddivise in maniera analoga alle gare maschili, per\u00f2 con percorsi sugli sci da fondo pi\u00f9 brevi. Con l'inserimento nel programma olimpico della gara a inseguimento in occasione dei XIX Giochi olimpici invernali di e della gara di partenza in linea ai XX di le competizioni olimpiche sono aumentate a cinque sia per gli uomini che per le donne. Per \u00e8 stata inclusa nel programma anche la staffetta mista.\nIl biatleta con i miglior risultati in occasione dei Giochi olimpici \u00e8 ancora Ole Einar Bj\u00f8rndalen, con 8 medaglie d'oro, 4 medaglie d'argento e 1 medaglia di bronzo, seguito dal francese Martin Fourcade (5, 2, 0) e dai tedeschi Ricco Gro\u00df (4, 3, 1) e Sven Fischer (4, 2, 2); tra le donne primeggiano la bielorussa Darja Domracheva (4, 1, 1), seguita dalle tedesche Kati Wilhelm (3, 3, 1), Uschi Disl (2, 4, 3), Katrin Apel (2, 1, 1) e Andrea Henkel (2, 1, 1).\nCoppa del Mondo.\nLa Coppa del Mondo \u00e8 un circuito internazionale, maschile e femminile, organizzato dall'IBU e che assegna un trofeo generale e uno per ognuna delle discipline previste. Ogni stagione si articola lungo un calendario nel quale si succedono \"tappe\" in vari centri di biathlon europei, nordamericani e asiatici, ognuno dei quali ospita gare di alcune delle varie specialit\u00e0. In ogni gara vengono assegnati punteggi in base alla classifica all'arrivo; la somma dei punteggi determina le classifiche di Coppa, generale e di specialit\u00e0. Ai vincitori viene consegnato un apposito trofeo: la coppa di cristallo.\nLa Coppa del Mondo debutt\u00f2 nella stagione 1978 e fu inizialmente solo maschile; il trofeo femminile viene assegnato a partire dal stagione 1983, mentre le Coppe di specialit\u00e0 sono state introdotte nel 1997. Come tutte le altre Coppe del Mondo dello sci nordico, anche quella di biathlon deriva la sua formula da quella ideata nel 1966 per lo sci alpino.\nNell'ambito della Coppa del Mondo l'atleta pi\u00f9 titolato in campo maschile \u00e8 Martin Fourcade con sette vittorie consecutive, seguito dal norvegese Ole Einar Bj\u00f8rndalen, che vanta sei coppe di cristallo assolute; a quota quattro si collocano il tedesco Frank Ullrich e il francese Rapha\u00ebl Poir\u00e9e. Il primato assoluto di trofei vinti spetta per\u00f2 alla svedese Magdalena Forsberg, con sei vittorie consecutive; \u00e8 seguita dalla tedesca Magdalena Neuer e dalla finlandese Kaisa M\u00e4k\u00e4r\u00e4inen a quota tre; quindi dalla connazionale Eva Korpela, dalla sovietica Anfisa Rezcova e dall'italiana Dorothea Wierer con due vittorie.\nBiathlon paralimpico.\nIl biathlon pu\u00f2 essere praticato anche da persone con disabilit\u00e0 fisiche o visive. Nel caso di disabilit\u00e0 agli arti inferiori, al posto degli sci si utilizza uno slittino montato su sci da fondo. Le persone affette da cecit\u00e0 o ipovisione sono accompagnate da una guida lungo la pista di fondo, mentre al poligono utilizzano un fucile elettronico dotato di un dispositivo di puntamento acustico.\nL'attivit\u00e0 agonistica internazionale \u00e8 organizzata dall'International Paralympic Nordic Skiing Committee (IPNSC). Per le competizioni internazionali vale il regolamento della IBU integrato da apposite disposizioni dettate dall'IPNSC; la differenza pi\u00f9 evidente riguarda il trasporto dell'arma, che viene lasciata al poligono anzich\u00e9 essere portata sulla schiena durante la parte di sci. Il biathlon \u00e8 stato inserito nel programma dei Giochi paralimpici invernali a partire dai VI di .\nVarianti.\nBiathlon estivo.\nIl biathlon estivo (detto anche \"summer biathlon\" o \"skiroll biathlon\") \u00e8 la variante estiva del biathlon invernale, in questo caso la disciplina \u00e8 composta da skiroll e il tiro a segno con carabina nelle identiche modalit\u00e0 della versione invernale. . I tipi di gara sono tre, analoghi al biathlon invernale: sprint ( femminile, maschile), inseguimento ( femminile, maschile) e staffetta mista (donne) + (uomini).\nI Campionati mondiali di biathlon estivo, che si svolgono tutti gli anni, sono la competizione di maggior rilievo . La prima edizione si \u00e8 tenuta nell'estate del 2000 in Russia, a Chanty-Mansijsk. .\nSki archery.\nLo \"Ski archery\", o biathlon con tiro con l'arco, ha un regolamento analogo a quello del biathlon invernale. Originariamente le competizioni vennero organizzate dalla IBU stessa. Dal 1\u00ba aprile 2005, invece, \u00e8 la Federazione Internazionale di Tiro con l'Arco (FITA) a organizzare le singole competizioni."}
{"id": "76501", "revid": "1318658", "url": "https://it.wikipedia.org/wiki?curid=76501", "title": "Sacro Monte di Crea", "text": "Il Sacro Monte di Crea \u00e8 un Sacro Monte italiano, situato su una delle pi\u00f9 alte colline del Monferrato, nei pressi di Serralunga di Crea, in provincia di Alessandria.\nIl Sacro Monte si snoda lungo la salita che porta al santuario mariano, e di l\u00ec procede lungo un sentiero che, in un bosco di querce e frassini, si inerpica tra le asperit\u00e0 di un friabile terreno roccioso sino ad arrivare alla cappella del Paradiso, posta alla sommit\u00e0 della collina.\nFa parte dei Sacri Monti del Piemonte e della Lombardia, sito seriale proclamato patrimonio dell'umanit\u00e0 UNESCO nel 2003. Come gli altri Sacri Monti, anche quello di Crea \u00e8 situato in un vasto parco naturale, in questo caso il Parco naturale del Sacro Monte di Crea, istituito nel 1980: in esso si realizza quella suggestiva sintesi tra paesaggio, arte e memoria storica, che ne costituisce la cifra interpretativa.\nStoria.\nLa storia del Sacro Monte di Crea, inizia con quella del convento e della chiesa di Santa Maria, meta di pellegrinaggio devozionale sin dal medioevo.\nLa tradizione vuole che, come per il Santuario di Oropa, sia stato Sant'Eusebio, vescovo di Vercelli, a salire la collina verso il 350 d.C.; l\u00ec avrebbe portato la statua lignea della Madonna col Bambino, ancor oggi venerata, e l\u00ec avrebbe fatto edificare un primo oratorio Anche se in realt\u00e0 la statua della Madonna \u00e8 del XIII secolo e poco si sa sulla sua provenienza, Eusebio diffuse il Cristianesimo e la devozione mariana tra le popolazioni del Monferrato e delle valli Piemontesi che all'epoca erano ancora completamente pagane. \"Grande fu l'impegno di Eusebio nell'eliminare il paganesimo specialmente nei centri di antichissimo culto come ad Oropa e a Crea sostituendo il culto delle deit\u00e0 femminili celtiche con il culto della Madre di Dio, Maria\".\nNel 1060 l'imperatore Enrico IV conferma i privilegi dell'abbazia di San Benigno di Fruttuaria a Serralunga di Crea. Soltanto successivamente subentreranno nel convento i canonici regolari agostiniani di Vezzolano se ancora nel 1129 il marchese di Saluzzo e il preposito di Fruttuaria Giovanni compaiono in una convenzione per il diritto di albergaria in Serralunga e la Pieve di S.Michele di Meda -oggi cascina Piovano- \u00e8 retta dai fruttuariensi. Si motiva cos\u00ec la leggenda che vorrebbe la nascita del Santuario collegata ad Arduino d'Ivrea che, ritiratosi nell'Abbazia benedettina di Fruttuaria, avrebbe ricevuto da Maria Assunta l'incarico di costruire tre santuari: la Consolata a Torino, Belmonte nel Canavese e Crea nel Monferrato.\nCrea era gi\u00e0 un luogo importante di culto quando nel 1156, i Marchesi del Monferrato gli fecero dono di una reliquia della Santa Croce.\nAll'inizio del XIV secolo, scomparsa la dinastia degli Aleramici, furono i Paleologi, nuovi Marchesi del Monferrato, a prendere Crea sotto la loro protezione. Tra il 1372 ed il 1418 fecero edificare, all'interno della chiesa, la cappella di Santa Margherita di Antiochia ove venne sistemata una reliquia delle Santa (oggi conservata nel Duomo di Casale Monferrato).\nTra il 1474 ed il 1479, Guglielmo VIII Paleologo commission\u00f2 gli importanti affreschi della Cappella di Santa Margherita: sulla parete di fondo, ai lati della \"Madonna in Trono\", compaiono il suo ritratto e quello di sua moglie Bernarda di Brosse, assieme alle figlie.\nTerminata la dinastia dei Paleologi, nel 1536 il Monferrato pass\u00f2 ai Gonzaga. Fu sotto Vincenzo I Gonzaga che, nel 1589, oltre ad attuarsi un ampliamento della chiesa, venne concepito il primo progetto di costruzione delle cappelle del Sacro Monte.\nFu il modello del Sacro Monte di Varallo, ormai in fase avanzata di costruzione, con le sue splendide cappelle ricche di statue dipinte e di pareti affrescate, ad ispirare a Padre Costantino Massino, priore di Crea, la stesura del progetto come percorso devozionale in 18 stazioni dedicate alla vita della Vergine, pi\u00f9 propriamente, ai \"misteri\" del Rosario.\nSappiamo che le prime cappelle edificate furono quelle della \"Nativit\u00e0\" e della \"Presentazione di Maria al tempio\", e che nel 1598 erano 10 le cappelle che facevano da corona al Santuario.\nPochi anni dopo il nuovo priore di Crea concep\u00ec un ambizioso disegno di ampliamento del Sacro Monte portando a 40 il numero di cappelle da edificarsi, disegno che guid\u00f2 gli interventi successivi, ma che non fu mai portato a termine.\nVerso la fine del Seicento il Monte contava 18 cappelle e 17 romitori (luoghi di preghiera dedicati ciascuno ad un santo, ad uso dei devoti che, per altra via, ridiscendevano dalla cappella del Paradiso al Santuario); ma bisogna considerare che aveva dovuto subire, nel 1657, il \"vulnus\" dei soldati francesi e sabaudi in lotta contro il Monferrato.\nNel 1735 venne rifatta la facciata della chiesa, secondo l'impianto stilistico barocco che oggi vediamo.\nLa prosperit\u00e0 di Crea dur\u00f2 sino alla fine del Settecento. La soppressione degli ordini religiosi voluta da Napoleone nel 1801 ed il saccheggio operato dalle sue truppe nello stesso anno, ridussero il Sacro Monte in condizioni di rovina e di abbandono.\nLa ricostruzione prese avvio solo nel 1859 con la costituzione della \"Societ\u00e0 di Restauro del Santuario di Crea\".\nGli interventi di restauro - assieme alla edificazione ex novo di alcune cappelle - furono da allora assai frequenti. Fu realizzato nel 1889 un importante recupero della Cappella del Paradiso, poi ripreso con tecniche pi\u00f9 affidabili nel 1972.\nProfilo artistico.\nMolteplici sono le opere di grande interesse artistico conservate nella chiesa-basilica di Santa Maria, a cominciare dagli affreschi (1474\u20131479) della Cappella di Santa Margherita, con la \"Madonna in trono e i donatori\" e le \"Scene del martirio della Santa\". Si tratta di opera importante per la storia dell'arte rinascimentale in Piemonte, che lascia intendere lo sforzo di aggiornamento sui modelli lombardi.\nL'ignoto autore, convenzionalmente chiamato \u201cMaestro di Crea\u201d \u00e8 stato, di recente, dubitativamente identificato con Francesco Spanzotti, fratello del pi\u00f9 celebre Martino.\nTra le opere custodite dalla chiesa va anche ricordata una bella tavola di Macrino d'Alba e, dello stesso autore - collocati nel Museo del Santuario \u2013 due deliziosi piccoli ritratti raffiguranti Guglielmo IX del Monferrato e Anna d'Alen\u00e7on.\nUna menzione meritano anche la tela di Guglielmo Caccia detto il Moncalvo (1565-1625) raffigurante il \"Padre Eterno \" e la tela di \"Santa Margherita\" dipinta da sua figlia, Orsola Caccia (1619-1676)\nIl valore artistico delle 23 cappelle presenti a Crea \u00e8 oggi riconosciuto da una critica che ha cessato \u2013 come ancora succedeva alcuni decenni or sono \u2013 di riferirsi ad esse come a manifestazione ingenua di arte popolare.\nRiguardo agli autori delle statue di terracotta e degli affreschi che prolungano le scene sacre sulle pareti delle cappelle, permangono, anche a causa delle tormentate vicissitudini del Monte, molte difficolt\u00e0 attributive.\nTra i principali scultori che operarono al Monte sin dall'avvio del lavori nel 1589, vanno ricordati i fratelli Jean e Nicolas de Wespin (detti i Tabacchetti), artisti di provenienza fiamminga, il maggiore dei quali, Jean, aveva gi\u00e0 lavorato a Varallo Sesia.\nTra gli autori delle opere a fresco va ricordato ancora Guglielmo Caccia detto il Moncalvo, esponente di primo piano della pittura manierista piemontese tra la fine del XVI e l'inizio del XVII secolo.\nVerosimili gli interventi sia dei Tabacchetti sia del Caccia nella imponente \"Cappella del Paradiso\" dedicata alla Incoronazione della Vergine, anche se difficili da riconoscere a causa dei tanti rimaneggiamenti subiti ad opera dei restauri.\nElenco degli edifici.\nIl complesso monumentale \u00e8 costituito dall'insieme delle costruzioni conventuali a servizio del santuario, dedicato all'Assunzione di Maria, composte da 23 cappelle e 5 romitori. L'elenco delle cappelle \u00e8 il seguente:\nI romitori invece sono i seguenti:"}
{"id": "76503", "revid": "767487", "url": "https://it.wikipedia.org/wiki?curid=76503", "title": "Florida (Missouri)", "text": "Florida \u00e8 un comune degli Stati Uniti d'America, situato nella Contea di Monroe, nello Stato del Missouri.\nQui, nel 1835, \u00e8 nato lo scrittore statunitense Mark Twain, autore del celeberrimo romanzo \"Le avventure di Huckleberry Finn (Adventures of Huckleberry Finn)\"."}
{"id": "76504", "revid": "21880", "url": "https://it.wikipedia.org/wiki?curid=76504", "title": "Epipremnum", "text": "Epipremnum \u00e8 un genere di piante della famiglia delle Aracee, originario dell'Asia tropicale e dell'Australia.\nDescrizione.\nPossiedono fusti rampicanti verde-giallastro, radici aeree che fungono anche da ancoraggio ai tronchi, foglie cuoriformi verde chiaro lucente macchiato di giallo dorato in modo irregolare e vistoso.\nTassonomia.\nIl genere comprende le seguenti specie:\nUsi.\nLe specie usate come piante ornamentali sono l\"E. pinnatum\" e l\"E. aureum\" che possono raggiungere lunghezze di alcuni metri a patto che vengano coltivati in un ambiente simile a quello naturale. Quest'ultima era un tempo classificata nel genere \"Pothos\".\nColtivazione.\nLe specie del genere \"Epipremnum\" sono piante rustiche, che possono essere coltivate in vasi pensili, in idrocoltura o, per ottenere effetti imponenti, indotte ad arrampicarsi su tutori ricoperti di muschio; non fioriscono negli appartamenti, prediligono ambienti caldo-umidi e luce solare filtrata. \u00c8 consigliabile spuntare gli apici per rinfoltire la pianta (facendo attenzione a non toccare la linfa ricca di sostanze irritanti per pelle e mucose); richiedono innaffiature regolari senza eccessi e diradate d'inverno; pulire regolarmente le foglie con una spugna inumidita; 2 volte al mese nella bella stagione somministrare un concime liquido equilibrato.\nRinvasare quando necessario con terriccio per piante tropicali ben drenato, ed eventualmente piantare il tutore, ben spugnoso, per trattenere l'umidit\u00e0.\nLa moltiplicazione avviene facilmente per talea posta a radicare in un vaso pieno d'acqua o di terra e in un ambiente illuminato."}
{"id": "76507", "revid": "228587", "url": "https://it.wikipedia.org/wiki?curid=76507", "title": "Canterbury (disambigua)", "text": ""}
{"id": "76508", "revid": "198277", "url": "https://it.wikipedia.org/wiki?curid=76508", "title": "Hollywood Ending", "text": "Hollywood Ending \u00e8 un film del 2002 scritto e diretto da Woody Allen.\nIl titolo \u00e8 traducibile come \"finale hollywoodiano\" o \"finale alla Hollywood\".\nPresentato fuori concorso al 55\u00ba Festival di Cannes, il film \u00e8 uscito nelle sale statunitensi il 3 maggio 2002, e in Italia il 31 ottobre dello stesso anno.\nTrama.\nVal Waxman \u00e8 un regista statunitense dal grande passato ma ormai sul viale del tramonto, che oggi non riesce a trovare altro ingaggio se non quello di dirigere spot pubblicitari di dubbio gusto. Nonostante ci\u00f2 Ellie, la sua ex moglie, lo propone inaspettatamente per dirigere un ambizioso progetto che il suo attuale fidanzato Hal, facoltoso produttore, sta mettendo in piedi. Anche se inizialmente Waxman \u00e8 ritroso a lavorare per colui che gli ha portato via la consorte, alla fine accetta nella speranza di poter ritornare alla ribalta.\nLe riprese iniziano, ma sotto il peggiore degli auspici: per cause ignote, Waxman subisce un blocco psicologico e diventa vittima di cecit\u00e0 isterica. Per le prime settimane di riprese, Val riesce a tenere segreta la cosa, ma ben presto Ellie lo smaschera: nonostante ci\u00f2, la donna decide di non dire niente a nessuno e di aiutarlo, sicch\u00e9 grazie al suo aiuto Val riesce a completare la pellicola. Durante una pausa di lavorazione, per\u00f2, credendo di parlare con l'ex consorte, Val si sfoga raccontando del suo difficile stato d'animo; in realt\u00e0 parla con una giornalista presente sul set, che coglie al volo la fortuita occasione presentatasi e pubblica uno \"scoop\" su come un regista non vedente abbia potuto dirigere un lungometraggio.\nRiacquistata la vista, Waxman ha modo di giudicare per la prima volta il suo lavoro, rendendosi brutalmente conto del risultato finale: il film esce ugualmente nelle sale, ma il pubblico e la critica statunitense lo stronca, descrivendolo come un'accozzaglia di scene senza senso. Nei giorni seguenti il regista sembra rassegnarsi alla cosa, confortato solo dal fatto di aver riallacciato il legame con Ellie ma, sorprendentemente, scopre che nel vecchio continente la sua opera \u00e8 stata invece accolta come una delle migliori nella storia del cinema. Entusiasta, Val si prepara cos\u00ec per andare a vivere a Parigi, dove verr\u00e0 accolto come un grande cineasta finalmente libero di esprimere la sua arte; con lui andr\u00e0 Ellie, accortasi di amarlo ancora.\nProduzione.\nIl personaggio di Lu Yue (Barney Cheng), il direttore della fotografia cinese che non parla inglese, \u00e8 stato ispirato a Woody Allen da Zhao Fei, direttore della fotografia nel suo film del 1999, \"Accordi e disaccordi\". Zhao, infatti, parla un inglese molto approssimativo.\nL'attrice Tiffani Thiessen si present\u00f2 ai provini per interpretare il ruolo di Lori Fox, ma per l'aspetto e la giovane et\u00e0 venne scartata, e il ruolo affidato a Debra Messing, pi\u00f9 grande della Thiessen. Rimasto comunque colpito dalla sua prova, Allen volle creare un personaggio, Sharon Bates, esclusivamente per permettere alla Thiessen di poter recitare nel film.\nCitazioni e riferimenti.\n\"Hollywood Ending\" \u00e8 forse il film pi\u00f9 autobiografico di Allen, che qui mette sullo schermo quelle critiche che nel corso degli anni gli sono state pi\u00f9 volte indirizzate, come sul fatto di concedere poco ai gusti del pubblico e d'inscenare spesso un umorismo ritenuto alle volte troppo cerebrale e snob. Allen in fondo si \u00e8 sempre considerato un estraneo ad Hollywood, una specie di straniero in casa propria, un regista libero costretto a confrontarsi per\u00f2 con logiche di mercato che libere non sono. La costante preoccupazione di dover soddisfare un pubblico distratto da un lato e potersi esprimere liberamente dall'altro, provoca una frustrazione che il regista ha voluto fissare su pellicola proprio con un film come \"Hollywood Ending\". Il regista Val Waxman \u00e8 una personificazione non troppo velata dello stesso Allen, e nella pellicola sono numerosi i riferimenti a s\u00e9 stesso, al suo stile cinematografico e alla sua carriera:\nAccoglienza.\nNegli Stati Uniti il film viene accolto negativamente e trova pi\u00f9 successo in Europa. In particolare in Italia, dove viene lodato da Lietta Tornabuoni che cos\u00ec scrive su \"La Stampa\":\nTullio Kezich, invece, sul \"Corriere della Sera\", critica lo sviluppo elementare e banale del film:"}
{"id": "76512", "revid": "1652635", "url": "https://it.wikipedia.org/wiki?curid=76512", "title": "Fecondazione artificiale", "text": "La fecondazione artificiale o fecondazione assistita \u00e8 il processo col quale si attua l'unione dei gameti artificialmente, tramite l'osservazione al microscopio.\nErroneamente si considera sinonimo di procreazione assistita, che ha semantica ben pi\u00f9 ampia.\nStoria.\nL'inizio degli studi sulla fecondazione artificiale inizi\u00f2 dalle sperimentazioni di Stephan Ludwig Jacobi, un contadino tedesco che aveva studiato scienze naturali a Marburgo. Egli, nel 1762, fu il primo a fecondare artificialmente delle uova di trote e salmoni, prelevando uova deposte dalle femmine e bagnandoli con il liquido spermatico degli esemplari maschili.\nGli studi sulla fecondazione artificiale furono successivamente ripresi dall'emiliano Lazzaro Spallanzani, il quale, nel 1777, riusc\u00ec a fecondare le uova di rane e rospi. Il suo maggior risultato lo ottenne per\u00f2 nel 1780, in quanto fu il primo a fecondare artificialmente un animale viviparo iniettando tramite siringa lo sperma di un cane nella vagina di una cagnetta spaniel, la quale partor\u00ec tre cuccioli 62 giorni dopo.\nLe prime notizie accertate sulla fecondazione assistita praticata sugli esseri umani risalgono al 1838. In quegli anni infatti, impiegando lo stesso metodo di Spallanzani, oper\u00f2 il medico francese Louis Girault.\nNel 1978, in Gran Bretagna, si ebbe la prima fecondazione artificiale in vitro, messa in atto dal biologo Robert Edwards, premio Nobel, e dal ginecologo Patrick Steptoe.\nTipologie.\nFecondazione omologa.\nSi parla di fecondazione omologa quando il seme e l'ovulo utilizzati nella fecondazione assistita appartengono alla coppia di genitori del nascituro, il quale presenter\u00e0 quindi un patrimonio genetico ereditato da coloro che intendono allevarlo. \nFecondazione eterologa.\nLa fecondazione eterologa si verifica, invece, quando il seme oppure l'ovulo (ovodonazione) provengono da un soggetto esterno alla coppia..\nBanche del seme.\nEsistono banche del seme che conservano liquido seminale: i donatori lasciano campioni che vengono conservati nel centro ed utilizzati da coppie nelle quali solitamente uno dei partner ha problemi di fertilit\u00e0.\nControversie.\nPi\u00f9 volte \u00e8 stato paventato un rischio eugenetico, in merito al fatto che coppie senza problemi di fertilit\u00e0 preferiscano comunque ricorrere alla fecondazione col seme di un terzo, ma la funzione ortogenetica della procreazione assistita \u00e8 ancora incerta. Ugualmente, l'aborto eugenetico \u00e8 vietato in Italia, dove la legge tende a non consentire la ricerca di scopi eugenetici.\nNormativa italiana.\nLa fecondazione assistita \u00e8 stata oggetto negli anni di un articolato dibattito, in particolare relativo all'uso di alcune tecniche, come la fecondazione eterologa, la clonazione, la commercializzazione di embrioni, la maternit\u00e0 surrogata, la produzione di embrioni a fini di ricerca o di sperimentazione che suscitano controversie di tipo bioetico. In seguito a tale dibattito \u00e8 stata varata la legge 19 febbraio 2004 n. 40 che ha vietato tali pratiche.\nIn Italia, in seguito a questo dibattito, si \u00e8 tenuta nel 2005 una consultazione referendaria articolata in quattro referendum per abrogare alcuni punti dell'attuale legge sulla fecondazione, giudicata dai referendari (radicali, forze di sinistra e laiche, e alcuni esponenti, come ad esempio Gianfranco Fini, dello schieramento di centrodestra) troppo restrittiva nelle tecniche utilizzabili. L'affluenza alle urne del 25,9% non ha per\u00f2 permesso il raggiungimento del quorum.\nPer effetto di alcune decisioni della Corte costituzionale \u00e8 stata via via dichiarata l'illegittimit\u00e0 degli elementi essenziali della legge 40. In particolare il giudice delle leggi ha ritenuto incostituzionale il limite di produzione di tre embrioni nonch\u00e9 l'obbligo legislativo di \"un unico e contemporaneo impianto\". La Corte, dopo aver inizialmente respinto la questione di costituzionalit\u00e0 sul divieto di fecondazione eterologa, ritenendo tale scelta rientrare nel legittimo esercizio della discrezionalit\u00e0 del legislatore, ha in seguito dichiarato illegittimo tale divieto con la sentenza del 9 aprile 2014, con riferimento tuttavia al solo caso di comprovata patologia di uno o di entrambi i partner tale da comportare irreversibile sterilit\u00e0. Anche nella pi\u00f9 recente pronuncia in materia, sentenza n. 31/2021, il giudice costituzionale, pur rigettando la domanda di incostituzionalit\u00e0 con riferimento agli artt. 8 e 9, che impediscono a un partner di una coppia omosessuale di riconoscere il figlio biologico del partner, nati dopo il ricorso a tecniche di procreazione assistita, ha ravvisato l'impellenza di un intervento del legislatore per riordinare la disciplina vigente, affinch\u00e9 siano colmati i vuoti di tutela dei minori nati dopo che una coppia omosessuale abbia fatto ricorso a tecniche di procreazione medicalmente assistita.\nTurismo riproduttivo.\nLa locuzione turismo riproduttivo, di origine giornalistica, indica il fenomeno per cui cittadini di Paesi in cui vigono leggi molto restrittive in tema di fecondazione artificiale si recano in Paesi esteri, nei quali la legislazione consente terapie ed interventi di fecondazione assistita loro preclusi nei paesi d'origine.\nNumerose coppie italiane si sono recate all'estero dopo l'approvazione della legge 40 nel 2004.\nLa Spagna \u00e8 una delle destinazioni privilegiate del cosiddetto \"turismo riproduttivo\", poich\u00e9 adotta una legge che consente la fecondazione assistita per le donne single, l'ovodonazione, l'embrio-donazione nonch\u00e9 l'anonimato dei donatori.\nCriopreservazione.\nFrequentemente si \u00e8 posto il problema della crioconservazione dei gameti o dell'embrione in azoto liquido, la cui durata non supera i cinque anni. Talvolta si uniscono in provetta seme ed ovuli dei donatori, si lascia iniziare in provetta la duplicazione dello zigote (morulazione) che successivamente si congela, per poi impiantare gli embrioni quando necessario.\nIl problema della soppressione - dopo cinque anni - degli embrioni congelati, dato che sono in soprannumero rispetto alle richieste, \u00e8 sollevato dall'etica cattolica e da tutti coloro i quali considerano l'embrione come vera e propria persona umana, a partire dal momento del concepimento, e i cui diritti dovrebbero essere considerati sullo stesso piano degli individui gi\u00e0 nati e dotati di personalit\u00e0 giuridica a tutti gli effetti.\nPer ovviare a questo problema, la legge italiana ammette il congelamento solo se l'embrione \u00e8 gi\u00e0 stato richiesto da una coppia, e sar\u00e0 impiantato prima dei cinque anni che lo porterebbero a morire. Il congelamento \u00e8 ammesso solo per sopraggiunti problemi di salute della donna, fino ad una data in cui potranno essere di nuovo impiantati. Per ovviare ci\u00f2 si \u00e8 pensato all'espediente di congelare i gameti di ambo i sessi ed unirli in provetta successivamente, per generare lo zigote il giorno stesso dell'impianto nell'utero della donna richiedente: in questo modo si eviterebbe il congelamento degli embrioni. Questa tecnica tuttavia non garantisce attualmente la perfetta conservazione dei gameti.\nIl tasso di recupero degli ovociti dopo scongelamento \u00e8 spesso insoddisfacente; il tasso di fecondazione \u00e8 basso e il tasso di gravidanze inferiore a quanto ottenuto con ovociti non congelati.\nInoltre, preoccupazioni sono emerse circa la qualit\u00e0 degli ovociti dopo scongelamento, e conseguentemente degli embrioni, che potrebbero condurre ad un aumento delle malformazioni feto-neonatali.\nCon i migliori protocolli attualmente disponibili ci si deve attendere che degli ovociti congelati il 70% sopravvive allo scongelamento, mentre un terzo verr\u00e0 distrutto. Per ogni transfer embrionale effettuato con embrioni derivanti da ovociti congelati, ci si dovr\u00e0 attendere circa il 15% di gravidanza, a fronte del 22% di impianto ottenuto da embrioni prodotti da ovociti freschi. Il tasso di gravidanza per paziente da congelato \u00e8 circa il 17%, mentre da ovociti freschi oltre il doppio.\nLa qualit\u00e0 ovocitaria \u00e8 il maggiore determinante della fertilit\u00e0 sia naturale che ottenuta con tecniche di riproduzione assistita. La qualit\u00e0 ovocitaria dipende strettamente dall'et\u00e0 della donna, e ovviamente dall'et\u00e0 ovocitaria. Pertanto, una donna che sa di dover ritardare la ricerca di gravidanza, potrebbe effettuare una stimolazione ormonale, il prelievo ovocitario ed il bancaggio per usi futuri, ovviamente in accordo con la legislazione nazionale riguardante queste pratiche. Inoltre, donne che a causa di malattie gravi, come il cancro, vadano incontro a terapie che hanno un impatto negativo sulle ovaie, o che debbano asportare le ovaie, possono trarre un beneficio dalle tecniche di congelamento degli ovociti.\nUna tecnica recentemente introdotta \u00e8 la vitrificazione, che consente di congelare istantaneamente gli ovociti con un tasso di successo considerato nettamente migliore rispetto al congelamento tradizionale (\"lento\").\nDurante il secondo congresso mondiale sul tema della crioconservazione degli ovociti, tenutosi a Bologna, viene dato l'annuncio della prima gravidanza ottenuta con fecondazione in vitro di ovociti crioconservati."}
{"id": "76514", "revid": "18323", "url": "https://it.wikipedia.org/wiki?curid=76514", "title": "Fecondazione in vitro con trasferimento dell'embrione", "text": "La fecondazione in vitro con trasferimento dell'embrione (FIVET) \u00e8 una tecnica medica di procreazione assistita tra le pi\u00f9 comuni: si tratta di una fecondazione in vitro dell'ovulo con successivo trasferimento dell'embrione cos\u00ec formato nell'utero della donna.\nStoria.\nLa tecnica fu sviluppata nel Regno Unito da Patrick Steptoe e Robert Edwards, e per la quale Edwards ha ottenuto il Premio Nobel per la medicina nel 2010.\nIl primo essere umano nato da questa tecnica fu Louise Brown nata a Londra il 25 luglio 1978. Gli aspetti etici sono tuttora parte fondante della ricerca di un altro padre di questa tecnica, il dottor Jacques Testart, che nel 1982 in Francia condusse il concepimento di Amandine.\nIn Italia, la prima bambina concepita con questa tecnica, Alessandra Abbisogno, \u00e8 nata a Napoli nel 1983 grazie all'\u00e9quipe del professor Vincenzo Abate ginecologo italiano rientrato in Italia dopo anni di studi negli USA. La Fivet In Italia \u00e8 stata regolata dalla legge 40/2004 di cui rimane poco dopo le numerose sentenze sia dei tribunali ordinari che della Corte Costituzionale che ne hanno smantellato l'impostazione proibizionista. \nNegli anni successivi sono state messe a punto tecniche di micro-fertilizzazione (da associare alla fivet cosiddetta classica o standard) atte a favorire l'entrata dello spermatozoo all'interno dell'ovocita. Tra le diverse, ricordiamo la Su.Z.I. (Sub Zonal Insemination), la ZD (Zona Drilling), La PZD (Partial Zona Dissection). Di grande impatto scientifico nel 1992 ebbe la pubblicazione su Lancet di una gravidanza ottenuta con l'apertura della zona pellucida (la \"corazza\" esterna della cellula uovo) mediante bombardamento laser da parte di un gruppo italo-austriaco nel quale emergevano due giovani ginecologi, il dott. Heinz Strohmer e il dott. Giampiero Pepe.\nLa seconda bambina nata con questo metodo fu Durga, in India, solo 67 giorni dopo la nascita Louise Brown.\nGrazie alla donazione di ovuli e alla FIVET, anche alle donne che sono infertili per via dell'et\u00e0, che hanno, o che hanno altri problemi di infertilit\u00e0 idiopatici, \u00e8 permesso rimanere incinta.\nNel 2018 \u00e8 stato stimato che 8 milioni di bambini siano nati al mondo grazie alle tecniche di fecondazione assistita.\nPro e contro.\nLa FIVET comporta l'ottimizzazione del processo ovarico, e non \u00e8 influenzata da alcuna malformazione dell'apparato genitale femminile, fornendo i medesimi risultati in tali casi. Ha una probabilit\u00e0 di gravidanza di circa il 28% dei cicli ovulatori femminili e tre quarti di queste arrivano al parto.\nLa FIVET \u00e8 sempre pi\u00f9 utilizzata per l'infertilit\u00e0 maschile, associata all'inseminazione artificiale con sperma di donatore. Permette di congelare gli embrioni in eccesso che, una volta soddisfatto il desiderio procreativo della coppia genitrice, possono essere donati ad altra coppia sterile.\nLa procedura non \u00e8 esente da rischi. Le emorragie e le infezioni sono rare. La somministrazione di ormoni alla donna comporta effetti quali aumento ponderale, vertigini, nausea, vomito, dolori addominali, nel breve periodo. Pu\u00f2 indurre una sindrome d'iperstimolazione, che necessita a volte il ricovero. Possono inoltre essere possibili effetti tumorigeni precipitosi, qualora sia presente una formazione tumorale sensibile. Nel lungo periodo si suppone possa aver ruolo nella comparsa di menopausa precoce. Infine, gli ormoni utilizzati possono dare effetti collaterali, non legati, cio\u00e8, alla risposta medesima.\nSi considera l'impianto di non pi\u00f9 di tre embrioni, per un giusto equilibrio tra probabilit\u00e0 di gravidanza e rischio di gravidanza multipla. Le gravidanze multiple sono il 28% delle gravidanze con FIVET e sono da considerarsi patologiche per madre e prole.\nProcedura.\nDi seguito viene riportata una riduzione divulgativa e a carattere generale delle diverse procedure (Protocolli) adottate per la FIVET. In alcuni Paesi, tra i quali l'Italia, la legge prevede delle limitazioni anche notevoli a tali procedure (per maggiori informazioni vedere il paragrafo \"Legge 40/2004\").\nLa procedura si divide nelle seguenti fasi:\nLe percentuali di successo sono influenzate da molti fattori:\nLe percentuali di successo di questa metodica sono, pertanto, estremamente variabili e si aggirano intorno al 30%.\nPer aumentare le percentuali di successo viene utilizzato il metodo di trasferire nell'utero un numero multiplo di embrioni valutato di caso in caso in modo da raggiungere un compromesso tra le probabilit\u00e0 di successo e il rischio di gravidanze plurigemellari; generalmente vengono trasferiti, ove siano disponibili, non pi\u00f9 di tre embrioni.\nLe linee guida della ESHRE (\"European Society for Human Reproduction &amp; Embryology\") suggeriscono di impiantare non pi\u00f9 di due/tre embrioni.\nL'introduzione della definizione di un numero massimo di embrioni impiantabili tende a prevenire gravidanze plurigemellari le quali presentano nella grande maggioranza dei casi notevoli rischi sia per la salute della donna, sia per quella dei nascituri. Prevenendo a monte l'insorgere di una gravidanza plurigemellare a seguito di una procreazione medicalmente assistita (PMA), si evita inoltre il dover ricorrere, come avveniva talvolta in passato, a tecniche d'emergenza quali la \u201criduzione embrionaria\u201d, non sempre in grado n\u00e9 di garantire il proseguimento della gravidanza, n\u00e9 di salvaguardare la salute della donna. La riduzione embrionaria, solitamente eseguita nell'ottava settimana di gravidanza, prevede l'induzione della morte di un embrione (o pi\u00f9) iniettando direttamente nel suo cuore, attraverso la parete addominale materna, un farmaco (generalmente cloruro di potassio) che provoca l'arresto cardiaco. La morte dell'embrione dovrebbe provocarne l'eliminazione e garantire la sopravvivenza di quello (o quelli) rimasti. Tuttavia, in diversi casi, l'operazione ha condotto ad una completa interruzione della gravidanza e ad infezioni a carico della donna, con notevoli rischi sulla sua futura capacit\u00e0 di procreare.\nPoich\u00e9 l'iperstimolazione gonadotropinica che potrebbe insorgere a seguito delle tecniche tese a innescare l'iperovulazione presenta notevoli rischi per la salute della donna e il successivo prelievo di ovociti \u00e8 comunque un piccolo intervento chirurgico poco gradevole, si cerca di ottenere in un solo ciclo il massimo numero possibile di ovociti, i quali vengono fecondati tutti e poi trasferiti in utero - se ve ne sono di adatti - solo alcuni, mentre - laddove ne siano disponibili - vengono conservati gli altri in vista di eventuali ulteriori tentativi.\nLa conservazione viene effettuata congelando gli embrioni a 196 gradi centigradi sotto lo zero (crioconservazione), con uso di azoto liquido e conservandoli in specifici \"tank\" all'interno di banche.\nFino ad oggi non sono sufficientemente sviluppate tecniche tese a congelare e quindi scongelare gli ovociti senza interferire negativamente e in modo significativo sulla loro vitalit\u00e0 e capacit\u00e0 di essere fecondati. Tecniche simili sembrano avere migliori risultati quando applicate agli embrioni e agli spermatozoi: questo perch\u00e9 l'ovocita presenta un citoplasma molto pi\u00f9 esteso e ricco di acqua, e la presenza di acqua a temperature cos\u00ec basse tende a dilatare distruggendo l'ovocita. Negli anni sono state messe a punto diverse tecniche di crioconservazione per ovviare questo tipo di problematica, ma diversi centri medici specializzati nella ricerca sulla fecondazione assistita raccomandano quindi la congelazione degli embrioni cosiddetti \u201csoprannumerari\u201d.\nDiagnosi Genetica Pre-impianto.\nLa Diagnosi genetica Pre-Impianto, indicata anche con l'acronimo DPI o, pi\u00f9 frequentemente, con PGD, acronimo della forma inglese Preimplantation Genetic Diagnosis, \u00e8 una nuova metodologia complementare a quelle di diagnosi prenatale che permette d'identificare la presenza di malattie genetiche o di alterazioni cromosomiche in embrioni ottenuti in vitro, in fasi molto precoci di sviluppo e prima dell'impianto in utero. La sua indicazione elettiva \u00e8 nella selezione di embrioni sani tra quelli ottenuti dall'unione dei gameti di coppie portatrici di malattie genetiche, in modo da impiantare solo quelli sani. Si tenga per\u00f2 presente che, come si vedr\u00e0 pi\u00f9 avanti, esiste un margine d'incertezza del 7%.\nTale metodologia ha inoltre portato ad altri problemi etici, in quanto \u00e8 possibile anche la selezione di embrioni basandosi sugli HLA, ovvero se essi siano compatibili per la donazione di organi e/o tessuti con altri membri della famiglia, la selezione basata sulla suscettibilit\u00e0 a malattia genetiche, e la selezione in base al sesso.\nSi ritene che in tale modo si sfoci nell'eugenetica, in quanto si va sempre pi\u00f9 vicini al creare embrioni con caratteristiche prestabilite e ad eliminare quelli poco graditi, venendo completamente a mancare la selezione naturale e la casualit\u00e0 della normale riproduzione sessuale. \nBiopsia dell'embrione.\nLa biopsia dell'embrione \u00e8 la forma pi\u00f9 classica di diagnosi pre-impianto (o DPI) viene effettuata da tre a cinque giorni dopo la penetrazione dello spermatozoo nell'ovocita.\nLa DPI viene effettuata di preferenza su embrioni composti da otto cellule, condizione raggiunta normalmente a partire dal terzo giorno. Una o due di queste cellule, chiamate blastomeri, possono essere rimosse con scarsi rischi relativi al possibile sviluppo futuro dell'embrione.\nBiopsia del globulo polare.\nQuesta metodologia di diagnosi preimpianto prevede il prelievo del materiale genetico contenuto nei globuli polari.\nI globuli polari sono due, il primo viene espulso dall'ovocita prima della sua fecondazione mentre il secondo globulo polare viene espulso dall'ovocita gi\u00e0 fecondato. Nell'intervallo fra le due espulsioni si procede all'apertura meccanica, chimica o via laser della zona pellucida ed all'aspirazione dei 2 globuli polari che successivamente verranno utilizzati per la diagnosi. Questa metodologia ha il vantaggio di essere molto meno invasiva della biopsia dell'embrione (non vengono prelevate cellule embrionali) ma fornisce risultati meno attendibili della biopsia.\nL'accuratezza nel risultato diagnostico offerto da queste tecniche \u00e8 pari al 93% dei casi nelle quali sono applicate, con errori di \"falsi positivi\" (viene diagnosticata una malattia che non c'\u00e8) e \"falsi negativi\" (non viene evidenziata una patologia presente). A parte i possibili errori nella preparazione del campione da analizzare, pu\u00f2 infatti verificarsi il fenomeno del mosaicismo, in cui solo alcune delle cellule dell'embrione presentano difetti cromosomici. In questi casi analizzare cellule sane o difettose \u00e8 un evento casuale e l'instaurarsi o meno del difetto genetico nella crescita dell'embrione \u00e8 altrettanto casuale. Per tale motivo la diagnosi pre-impianto non pu\u00f2 essere considerata a pieno titolo un'alternativa alla diagnostica prenatale classica (villocentesi o amniocentesi).\nComplementarit\u00e0 della diagnosi preimpianto con altre tecniche.\nLa sola \"osservazione\" dell'embrione al microscopio non \u00e8 in grado di evidenziare eventuali malformazioni genetiche del nascituro: al microscopio si pu\u00f2 solo analizzare l'aspetto morfologico (forma, grandezza, struttura) dell'embrione e quindi se esso \u00e8 vivo o morto e comunque se \u00e8 vitale, cio\u00e8 se \u00e8 sviluppato in misura tale da poter essere in grado di impiantarsi in utero. Tuttavia, test genetici su campioni di dimensioni microscopiche (come il gamete) sono invasivi e potenzialmente distruttivi dell'embrione. Per tali ragioni il test genetico non \u00e8 adatto alla diagnosi di malformazioni genetiche del tipo della sindrome di Down, dovuta non a una mancanza o a un errore nei cromosomi (evidenziabili rapidamente con un test sul DNA del gamete), ma a difetti riguardanti le cellule totipotenti, che nascono dalla duplicazione per meiosi dell'embrione, non evidenziabili, appunto, da esami sull'embrione. Tali difetti, per la definizione stessa di totipotenza, possono verificarsi in tutto il periodo che intercorre fra la formazione dell'embrione e la specializzazione delle cellule (quando le cellule iniziano a specializzarsi il rischio di errori nella duplicazione meiotica cala sensibilmente). Per tali malattie, dunque, sono efficaci altri tipi di esame, come l'amniocentesi e la villocentesi.\nRischio di divisione embrionale precoce.\nA livello teorico \u00e8 previsto una maggiore probabilit\u00e0 di divisione embrionale precoce, con incrementata incidenza di gravidanze monocoriali plurime e di complicanze gestazionali, che era nota gi\u00e0 al tempo della legge 40/2010. Al 2015 erano stati pubblicati soltanto due casi nella letteratura scientifica mondiale.\nL'ultimo caso annunciato alla stampa riguarda una giovane coppia italiana che inspiegabilmente avrebbe ottenuto un parto quadrigemellare a fronte dell'impianto di due embrioni (due embrioni, due placente, quattro sacche amniotiche).\nConsiderazioni di natura etica.\nLa fecondazione in vitro ha dato origine ad un ampio dibattito sul suo utilizzo e su alcuni aspetti etici.\nTra i punti messi in discussione vi sono:\nLegislazione italiana.\nNel 2004 in Italia \u00e8 stata introdotta la legge 40 del 2004, che, sulla base di considerazioni mediche ed etiche, ha limitato diversi aspetti della FIVET. In particolare, prima della sentenza della Corte Costituzionale 151/2009, non era consentita la produzione di embrioni in numero superiore a quello strettamente necessario ad un unico e contemporaneo impianto, e comunque non superiore a tre. La Corte Costituzionale ha, nella sentenza citata, dichiarato costituzionalmente illegittimo l'art. 14, comma 2, della legge 19 febbraio 2004, n. 40 limitatamente alle parole \"ad un unico e contemporaneo impianto, comunque non superiore a tre\". Secondo la Corte la previsione della creazione di un numero di embrioni non superiore a tre, in assenza di ogni considerazione delle condizioni soggettive della donna, si pone in contrasto con l'art. 3 Cost., sotto il profilo sia della ragionevolezza che dell'eguaglianza, poich\u00e9 il legislatore riserva lo stesso trattamento a situazioni dissimili, e con l'art. 32 Cost., per il pregiudizio alla salute della donna, ed eventualmente del feto, ad esso connesso. Il limite della produzione di embrioni in numero non superiore a quello strettamente necessario ad un unico e contemporaneo impianto, e comunque non superiore a tre \u00e8 stato pertanto abrogato.\n\u00c8 inoltre vietata la crioconservazione (tranne in casi non prevedibili al momento della fecondazione), la soppressione di embrioni, la diagnosi pre-impianto dell'embrione e la fecondazione eterologa. I genitori possono essere informati sullo stato di salute degli embrioni prodotti.\n. La legge implica la scelta di affidarsi alla \"selezione naturale\", introducendo pi\u00f9 embrioni nell'utero. Tale eccesso, rispetto alla capacit\u00e0 ricettiva dell'utero si considera valido per un numero massimo di tre embrioni, mentre gli embrioni eccedenti potrebbero essere congelati per un ciclo ulteriore (fatto attualmente non legale).\nPer quanto riguarda i due o tre embrioni impiantati in utero, \u00e8 comunque possibile, e sempre pi\u00f9 riproducibile, il loro co-attecchimento. Aumenta cos\u00ec il rischio di gravidanza multipla, considerata sempre patologica, che comporta maggiori rischi per la donna e per i nascituri. La legge 40 vieta esplicitamente la possibilit\u00e0 di riduzione embrionaria di gravidanze plurime, se non nell'ambito della legge 22 maggio 1978, n. 194 (aborto fino alla dodicesima settimana di sviluppo del feto o dopo i primi novanta giorni in caso di grave pericolo per la salute fisica o psichica della donna)."}
{"id": "76516", "revid": "1924342", "url": "https://it.wikipedia.org/wiki?curid=76516", "title": "Blink-182", "text": "I Blink-182 (reso graficamente come blink-182) sono un gruppo musicale pop punk statunitense, formatosi nel 1992 a Poway, California, una citt\u00e0 a nord di San Diego.\nSono apprezzati per le particolari e coinvolgenti melodie pop punk cos\u00ec come per il loro umorismo. I primi lavori sono caratterizzati da toni goliardici, riff di chitarra e melodie orecchiabili, che ispireranno diverse band pop punk nate in seguito. Dal 2003 in poi, con la pubblicazione dell'omonimo album \"Blink-182\", il gruppo si \u00e8 distinto per la composizione di testi pi\u00f9 maturi e nuove atmosfere \"dark\", pur mantenendo sempre un atteggiamento umoristico negli spettacoli dal vivo. Sono spesso citati insieme a gruppi come Green Day, Rancid e The Offspring per aver contribuito a reinterpretare le sonorit\u00e0 punk rock in chiave moderna negli anni novanta.\nLa formazione storica \u00e8 composta da Tom DeLonge (chitarra e voce), Mark Hoppus (basso e voce) e Travis Barker (batteria), quest'ultimo subentrato nel 1998 al posto di Scott Raynor. Dal 2015, invece, Matt Skiba sostituisce Tom DeLonge.\nInizialmente il nome del gruppo era semplicemente \"Blink\": il suffisso \"-182\" \u00e8 stato aggiunto successivamente per evitare problemi legali con un gruppo irlandese omonimo.\nNel corso degli anni i membri del gruppo hanno raggiunto una certa popolarit\u00e0 grazie anche alla creazione di marchi di abbigliamento ispirati al mondo rock, tra cui Macbeth Footwear, Atticus Clothing, Famous Stars and Straps e Hi My Name Is Mark.\nNel 2005 la band ha annunciato una pausa a tempo indeterminato, conclusasi poi nel 2009. Durante questo periodo i membri dei Blink-182 sono rimasti nella scena musicale: Tom DeLonge ha dato vita agli Angels &amp; Airwaves, mentre Mark Hoppus e Travis Barker hanno formato i +44.\nNel corso della loro carriera, i Blink-182 hanno pubblicato otto album in studio, una raccolta, un album dal vivo, quattro demo e oltre venti singoli, vendendo pi\u00f9 di 35 milioni di dischi.\nStoria del gruppo.\nLa nascita (1992).\nSecondo la versione ufficiale, raccontata nel libro \"Tales from Beneath Your Mom\" di Anne Hoppus, sorella di Mark, il gruppo nacque nel 1992 in seguito all'incontro tra Mark Hoppus e Tom DeLonge, avvenuto proprio grazie ad Anne. All'epoca DeLonge, dopo essere stato espulso dalla \"Poway High School\", frequentava la \"Rancho Bernardo High School\", dove divent\u00f2 amico di Anne Hoppus.\nSi dice che uno dei loro grandi successi, \"Carousel\", nacque proprio il giorno stesso in cui Hoppus e DeLonge si conobbero e iniziarono a suonare insieme nel garage di quest'ultimo. Quella notte i due decisero ufficialmente di mettere in piedi una band. Serviva per\u00f2 un batterista e DeLonge assunse allora il suo amico Scott Raynor, che aveva conosciuto nella nuova scuola. I tre cominciarono a suonare insieme e il primo nome con cui si fecero conoscere fu \"Duck Tape\", fino a quando DeLonge propose il nome \"Blink\". Hoppus lasci\u00f2 la band poco dopo per un breve periodo, a causa di litigi con la sua ragazza di allora. Tuttavia, dopo qualche giorno, DeLonge prese in prestito un 4-tracce da un amico e convinse il bassista a tornare per registrare una demo.\nLa nascita del gruppo secondo Scott Raynor.\nIn un'intervista del 2004 Scott Raynor ha affermato che in realt\u00e0 fu lui a fondare il gruppo insieme a Tom DeLonge e solo in seguito Mark Hoppus entr\u00f2 a farne parte: \n\"Flyswatter\", \"Demo #2\" e \"Buddha\" (1993-1994).\nNel 1993 i tre incisero \"Flyswatter\", un demo di bassa qualit\u00e0 su musicassetta registrata nella camera di Scott. Della cassetta, la cui copertina era un disegno d'arte moderna realizzato da DeLonge, vennero prodotte solo 1000 copie. Conteneva 8 canzoni e fu maggiormente distribuita in famiglia e fra amici. Nello stesso anno i Blink registrarono \"Demo #2\", contenente alcune tracce di \"Flyswatter\" e altri brani successivamente inseriti in \"Cheshire Cat\", \"Buddha\" e \"Dude Ranch\".\nNel corso del 1994 fu realizzato un terzo demo, inizialmente senza titolo, ma in seguito nominato \"Buddha\" da parte dei fan per l'immagine in copertina. La Cargo Filter Records, di propriet\u00e0 del datore di lavoro di Hoppus, produsse un migliaio di copie in musicassetta. Nel 1998 \"Buddha\" fu ristampato in versione CD dalla Kung Fu Records, con una copertina modificata e alcune tracce nuove presenti anche nei successivi due album della band.\n\"Cheshire Cat\" (1994-1995).\nAgli inizi del 1994 i Blink firmarono un contratto discografico con la Grilled Cheese Records, ma furono costretti a cambiare il proprio nome a causa di un'azione legale intrapresa da un gruppo irlandese omonimo. Aggiunsero cos\u00ec il suffisso \u00ab-182\u00bb. Non \u00e8 chiaro l'origine di questo numero, in quanto gli stessi membri hanno spesso scherzato sull'argomento: ad esempio, in un'intervista del 1999, il gruppo dichiar\u00f2 che \u00ab182\u00bb fosse il numero di volte in cui viene pronunciata la parola \u00abfuck\u00bb nel film \"Scarface\". Mark Hoppus ribad\u00ec successivamente che il numero 182 non possiede effettivamente alcun significato.\nNel 1995 il gruppo pubblic\u00f2 l'album di debutto \"Cheshire Cat\", contenente anche alcune tracce presenti nel demo \"Buddha\" (\"Carousel\", \"Strings\", \"Sometimes\" e \"TV\"). Dall'album furono estratti i singoli \"Wasting Time\" e \"M+M's\". Per quest'ultimo fu realizzato un videoclip, la cui prima versione venne per\u00f2 censurata a causa di alcune scene con armi da fuoco.\n\"Dude Ranch\" e la separazione da Scott Raynor (1996-1998).\nLa moda pop punk degli anni novanta e il successo di \"Cheshire Cat\" contribuirono a convincere la MCA Records a scritturare i Blink-182 per un contratto discografico. Dopo essersi trasferiti a Encinitas, California, il gruppo cominci\u00f2 a registrare nel 1996 l'album \"Dude Ranch\" con il produttore Mark Trombino, pubblicandolo nel 1997. L'album vendette 1,5 milioni di copie e due singoli, \"Josie\" e \"Dammit\", salirono in cima alle classifiche radiofoniche statunitensi. Per i due singoli furono prodotti dei videoclip, entrambi caratterizzati da diverse scene e clich\u00e9 umoristici. I Blink-182 iniziarono cos\u00ec a ottenere popolarit\u00e0 su scala nazionale.\nNel 1998 il batterista Scott Raynor abbandon\u00f2 il gruppo nel mezzo di un tour statunitense, ufficialmente per problemi di abuso di alcool, a causa dei quali fu costretto a una disintossicazione. Per sostituirlo fu scelto Travis Barker, allora batterista di una band in tour con i Blink-182, The Aquabats. Si dice che Barker impar\u00f2 tutta la scaletta del concerto in mezz'ora.\n\"Enema of the State\" e il successo mondiale (1999-2000).\nIl 1999 fu l'anno di \"Enema of the State\", terzo album in studio e primo vero successo della band con oltre 15 milioni di copie in tutto il mondo. Per i Blink-182 fu la consacrazione nella scena internazionale \"mainstream\" grazie ai singoli \"What's My Age Again?\", \"All the Small Things\" e \"Adam's Song\", trasmessi continuamente in radio e su MTV. L'album \u00e8 tutt'oggi considerato un'icona della generazione di adolescenti di fine anni novanta, insieme al film \"American Pie\", in cui gli stessi Blink-182 compaiono in un cameo e nella cui colonna sonora \u00e8 presente il brano \"Mutt\".\nLo stile di \"Enema of the State\" si contraddistingue per i brani corti, veloci e orecchiabili, adatti a essere trasmessi in radio. Altra caratteristica sono i testi, spesso umoristici, ma allo stesso tempo espliciti e sinceri, nei quali la maggior parte degli adolescenti si pu\u00f2 identificare. L'album ha rivoluzionato la corrente pop-punk e ispirato la maggior parte dei gruppi musicali costituitisi nella generazione successiva.\nIl titolo dell'album \u00e8 una parodia del titolo del film \"Nemico pubblico\" con protagonista Will Smith.\nEsiste anche un demo di \"Enema of the State\", chiamato \"Enema of the State Demo\", contenente molti brani poi riportati nell'album, tranne due: \"Life's So Boring\" e \"Man Overboard\" (intitolata in questo caso \"Sober\"), quest'ultimo poi inserito nel loro unico album live \"The Mark, Tom and Travis Show (The Enema Strikes Back!)\".\nNel 2000 la band pubblic\u00f2 anche il DVD \"The Urethra Chronicles\", un documentario della band dietro le quinte, e \"The Mark, Tom and Travis Show (The Enema Strikes Back!)\", un album dal vivo contenente anche il singolo \"Man Overboard\".\n\"Take Off Your Pants and Jacket\" (2001-2002).\nNel 2001 continu\u00f2 il successo commerciale dei Blink-182, che pubblicarono il quarto album \"Take Off Your Pants and Jacket\", seguendo lo stesso stile del precedente \"Enema of the State\". Solo nella prima settimana l'album vendette pi\u00f9 di 350.000 copie e, anche stavolta, i produttori della saga cinematografica \"American Pie\" inserirono un brano dei Blink-182 (\"Everytime I Look for You\") nella colonna sonora di \"American Pie 2\".\nEsistono tre diverse versioni del CD: \"Plane\", \"Pants\" e \"Jacket\" version, ognuna delle quali ha due bonus track esclusive, per un totale di sei.\nCome per Enema of the State, anche \"Take Off Your Pants and Jacket\" deve il suo titolo a un gioco di parole a doppio senso: letteralmente la traduzione sarebbe \"\"Togliti i pantaloni e la giacca\", ma l'ultima parola, \"jacket\", \u00e8 assonante all'espressione \"jack it\", che in slang americano pu\u00f2 significare anche \"masturbati\". Inoltre l'espressione \"take off\" ha anche il significato di \"decollare\"\" e questo \u00e8 il motivo per cui l'aereo \u00e8 uno dei tre simboli dell'album, insieme ai pantaloni e alla giacca.\nTre sono i singoli estratti dal CD: \"The Rock Show\", \"First Date\" e \"Stay Together for the Kids\", mentre per il brano \"Anthem Part II\" esiste un videoclip con scene estratte dagli spettacoli dal vivo. \nAnche nel 2002 usc\u00ec un DVD-documentario della band, chiamato \"\".\n\"Blink-182\" e \"Greatest Hits\" (2003-2005).\nDopo la pubblicazione di \"Take Off Your Pants and Jacket\" e il tour negli Stati Uniti d'America, i membri del gruppo si dedicarono ad alcuni progetti paralleli: Barker, con Tim Armstrong e Skinhead Rob fond\u00f2 i Transplants, mentre insieme a DeLonge diede vita ai Box Car Racer, supportati nei concerti da David Kennedy e Anthony Celestino. Durante questa pausa tutti e tre i componenti del gruppo si sposarono ed ebbero dei figli. Questa maturazione ebbe profonde conseguenze sullo stile dei Blink-182 e ci\u00f2 divenne evidente nel loro quinto album in studio. Dal titolo omonimo, il quinto album del gruppo rappresent\u00f2 un cambiamento importante nelle tematiche e nelle atmosfere dei brani, attraversati da una vena emotiva pi\u00f9 profonda, con arrangiamenti di musiche e testi molto pi\u00f9 concettuali e seri rispetto ai precedenti lavori. L'album raggiunse la sesta posizione della Billboard 200 degli Stati Uniti d'America e da esso furono estratti i singoli \"Feeling This\", \"I Miss You\", \"Down\" e \"Always\".\nSecondo il batterista Travis Barker, la scelta di non voler assegnare un vero nome all'album volle rappresentare la nascita di un nuovo tipo di Blink-182. A testimonianza di questa evoluzione, nel brano \"All of This\" vi \u00e8 la partecipazione di Robert Smith, leader dei The Cure, le cui influenze sono evidenti in molte tracce del CD.\nIl 16 dicembre 2004 i Blink-182 tennero il loro ultimo concerto dal vivo prima dello scioglimento del febbraio 2005. A pochi mesi dallo scioglimento, la Geffen Records pubblic\u00f2 la raccolta \"Greatest Hits\", includendo il singolo inedito \"Not Now\" (escluso dal precedente album, con grande disappunto di Tom DeLonge) e la cover del gruppo inglese The Only Ones \"Another Girl, Another Planet\", utilizzata come sigla del reality show \"Meet the Barkers\", trasmesso all'epoca su MTV, con protagonisti Travis Barker e la allora moglie Shanna Moakler.\nLo scioglimento e i progetti paralleli (2005-2006).\nNel febbraio del 2005, dopo un'assenza non ben motivata al Music for Relief, una manifestazione per le vittime dello tsunami dell'Oceano Indiano tenutasi ad Anaheim, California, apparve sul sito dei Blink-182 un messaggio in cui si rendeva pubblica la loro decisione di prendersi un periodo di pausa per stare vicino ad amici e familiari.\nPoco tempo dopo Barker dichiar\u00f2 in un'intervista a una radio statunitense che ogni componente del gruppo avrebbe continuato la propria vita da musicista concentrandosi su progetti paralleli. Nel 2006 infatti Tom DeLonge fond\u00f2 gli Angels &amp; Airwaves, mentre Mark Hoppus e Travis Barker fondarono i +44.\nDurante questo periodo, la sorella di Mark, Anne Hoppus, pubblic\u00f2 il libro \"Tales from Beneath Your Mom\", in cui \u00e8 narrata la storia dei Blink-182 fino a quel momento.\nNonostante alcune rassicurazioni sul futuro del gruppo da parte di Travis Barker, negli ultimi mesi del 2006 Tom DeLonge rilasci\u00f2 delle dichiarazioni su \"PR Inside\" con cui lasci\u00f2 intendere la sua volont\u00e0 di non tornare a far parte dei Blink-182: \nDurante un concerto degli Angels &amp; Airwaves, un fan registr\u00f2 altre dichiarazioni di DeLonge e le pubblic\u00f2 on-line su YouTube: \nL'incidente aereo di Travis Barker e la reunion (2008-2009).\nA luglio 2008 Travis Barker, intervistato a proposito di un eventuale ritorno dei Blink-182, afferm\u00f2: \nIl 19 settembre 2008 lo stesso Barker rimase coinvolto in un incidente aereo in cui persero la vita quattro persone a lui care. A causa delle ustioni riportate, fu ricoverato in ospedale per diversi mesi. In seguito a questo avvenimento, Tom DeLonge pubblic\u00f2 un video-messaggio sul suo social network Modlife, in cui si dichiar\u00f2 preoccupato per Barker. Fu in questa occasione che i tre ripresero i contatti, come conferm\u00f2 Mark Hoppus il 18 novembre, sul suo sito. Il 9 gennaio 2009 Mark Hoppus, in un'intervista concessa a MTV, rilasci\u00f2 una dichiarazione sui Blink-182: L'8 febbraio 2009 i Blink-182 tornarono ufficialmente insieme, annunciando la reunion in diretta TV sul palco dei Grammy Awards: \nLo stesso giorno, sul sito ufficiale dei Blink-182 apparve un messaggio da parte del gruppo: \nNonostante la reunion, Tom DeLonge afferm\u00f2 comunque la volont\u00e0 di continuare a suonare anche con gli Angels &amp; Airwaves.\nIl 15 maggio 2009, all'insaputa dei fan, i Blink-182 si esibirono per la prima volta dopo cinque anni al T-Mobile Sidekick Party di Los Angeles. A luglio dello stesso anno intrapresero un tour in territorio americano, mentre l'anno seguente ritornarono a suonare in Europa.\n\"Neighborhoods\" e \"Dogs Eating Dogs\" (2011-2012).\nDopo diversi ritardi e dopo aver annullato un intero tour europeo per potersi concentrare sul loro sesto lavoro in studio, i Blink-182 annunciarono l'uscita imminente del nuovo album e il 15 luglio 2011 pubblicarono il singolo \"Up All Night\". Il 27 settembre 2011 usc\u00ec ufficialmente il sesto album in studio, intitolato \"Neighborhoods.\" Il nome deriva dal fatto che, incidendo questo CD, i membri si siano sentiti molto diversi fra loro, come dei quartieri di una citt\u00e0 (\"neighborhoods\" in inglese), pur riuscendo a creare qualcosa di bello. In questo lavoro, infatti, sono evidenti le influenze dei progetti paralleli dei tre membri, come l'uso di sintetizzatori e le lunghe intro, tipici degli Angels &amp; Airwaves, ma anche loop elettronici, testi cupi e giri di accordi tipici dei +44. Oltre ad \"Up All Night\", furono pubblicati \"After Midnight\", secondo singolo estratto dall'album e i videoclip di \"Heart's All Gone\" e \"Wishing Well\". Proprio quest'ultimo usc\u00ec per promuovere un documentario ufficiale sulla riunione del gruppo, chiamato \"Blinkumentary\", ad opera della HND$M RND$M, pi\u00f9 volte annunciato, ma mai pubblicato.\nIl 18 dicembre 2012, dopo un tour europeo, usc\u00ec l'EP digitale \"Dogs Eating Dogs\", anticipato dal brano \"Boxing Day\". L'EP, registrato in pochi giorni, rappresenta il primo lavoro indipendente dei Blink-182, dopo aver lasciato la Interscope Records. Contiene cinque brani, tre dei quali sono stati eseguiti dal vivo durante il tour in Australia del 2013, al quale non ha partecipato Travis Barker (sostituito da Brooks Wackerman) a causa del suo timore di volare in seguito al tragico incidente del 2008.\nCambio di formazione e \"California\" (2015-2018).\nDopo aver risolto il contratto con la Interscope Records, Tom DeLonge affermava che i Blink-182 fossero alla ricerca di una nuova etichetta per iniziare a lavorare in studio. L'inizio delle registrazioni veniva pi\u00f9 volte posticipato, fino a quando il 27 gennaio 2015 non veniva diffuso un comunicato nel quale si annunciava la separazione da DeLonge. La vicenda diventava controversa nel momento in cui lo stesso DeLonge, attraverso i social network smentiva la notizia, per poi essere a sua volta contraddetto dai restanti componenti del gruppo. Il giorno seguente DeLonge pubblicava attraverso Facebook un lungo stato in cui spiegava come il rapporto con gli altri due membri si fosse definitivamente incrinato.\nNelle settimane successive, Hoppus e Barker hanno affermato che il motivo dei continui rinvii e ritardi del gruppo \u00e8 sempre stato DeLonge, che ha anteposto altre priorit\u00e0 ai Blink-182. DeLonge, dal canto suo, ha pi\u00f9 volte sottolineato come l'essere membro dei Blink-182 non gli permettesse di realizzare altri progetti - anche non musicali - e come sia spesso mancata comunicazione fra i membri.\nIl 21 aprile 2015 Tom DeLonge ha pubblicato il suo primo EP da solista, \"To the Stars... Demos, Odds and Ends\", contenente brani originariamente pensati per essere sviluppati in studio con i Blink-182.\nIn seguito all'addio di DeLonge \u00e8 stato annunciato come sostituto Matt Skiba, frontman degli Alkaline Trio, nonch\u00e9 amico di lunga data del gruppo. Il 1\u00ba settembre 2015, dopo alcuni concerti, Matt Skiba \u00e8 entrato in studio con Hoppus e Barker per registrare il nuovo album dei Blink-182.\nIl 28 aprile 2016 il gruppo ha pubblicato il singolo \"Bored to Death\", volto ad anticipare il settimo album in studio \"California\".\n\"Nine\" (2019-presente).\nNel 2019 il trio \u00e8 passato all'etichetta discografica Columbia per il loro ottavo album, \"Nine\", prodotto come di consueto da Feldmann, ma utilizzando anche produttori e compositori esterni.\nIl 7 agosto 2020 viene pubblicato il singolo \"Quarantine\", il cui testo \u00e8 incentrato sulla pandemia di COVID-19, dal gruppo definita \u00abun angosciante inno dei tempi in cui viviamo\u00bb.\nPresenza nella cinematografia.\nI Blink-182 hanno partecipato sia alle riprese che alla colonna sonora del film \"American Pie\", con la canzone \"Mutt\", tratta dal loro terzo album \"Enema of the State.\" \u00c8 presente un errore nei titoli di coda del film; infatti troviamo i nomi di: Mark Hoppus, Thomas M. DeLonge e Scott Raynor, mentre nel film compare Travis Barker come batterista del gruppo insieme a Hoppus e DeLonge. Successivamente si sono prestati per la colonna sonora del film \"American Pie 2\", con la canzone \"Everytime I Look for You\", tratta dal loro quarto album \"Take Off Your Pants and Jacket\". I Blink-182 sono anche uno dei gruppi musicali illustrati in un documentario sulla moderna musica punk. Il film intitolato \"One Nine Nine Four\" \u00e8 uscito nei primi mesi del 2009. Nel film sono presenti anche altri gruppi, come i Rancid, i Green Day, i NOFX e i The Offspring. Un'altra loro canzone, \"Aliens Exist\", fa parte della colonna sonora del film Planet 51. La canzone \"Dammit\" \u00e8 presente nella serie televisiva \"Dawson's Creek\" e nella quinta stagione compaiono pi\u00f9 volte due poster raffiguranti il gruppo. La canzone \"Anthem Part 2\" \u00e8 presente nel film \"Stick It - Sfida e conquista\" ed anche nel film del 2014 \"Boyhood\" del regista Richard Linklater.\nRiconoscimenti.\nI Blink-182 hanno ricevuto alcuni premi e candidature nei vari spettacoli o feste di premiazioni, sia per la band che per le loro canzoni. Nel complesso, i Blink-182 hanno ricevuto sette premi da dieci candidature.\nStile e influenze.\nLo stile dei Blink-182 \u00e8 molto vario. I testi delle vecchie canzoni (al contrario di quelli composti dal 2003 in poi) sono umoristici ed esilaranti, invece che tristi o critici, caratteristiche che vengono associate alla maggior parte dei gruppi musicali punk rock. Hanno prodotto per\u00f2 anche canzoni molto serie; ne sono esempi \"Adam's Song\" che tratta il tema del suicidio, \"Stay Together for the Kids\" che tratta il divorzio e \"I Miss You\". Mentre si ha una svolta molto pi\u00f9 introspettiva e profonda a partire dall'album omonimo del 2003.\nTom DeLonge cita i Descendents e gli Screeching Weasel come maggiore fonte di ispirazione, soprattutto nei primi album della band, ovvero prima di cominciare a creare canzoni con uno stile tutto loro. Lo stile della band viene spesso messo a confronto con le canzoni pop punk - punk rock dei Green Day e dei Sum 41, considerando le melodie orecchiabili dei tre gruppi. Nell'album omonimo della band, \"Blink-182\", essi hanno affermato di aver preso ispirazione dai The Cure, dei quali hanno rivelato di essere dei grandi fan.\nI \"Blink-182\" hanno a loro volta influenzato alcune band, tra cui i Simple Plan, che in una loro canzone cantano: chiaramente riferendosi ai Good Charlotte, ai Sum 41, ai Blink-182 e agli MxPx.\nCover.\nI Blink-182 hanno suonato cover di alcune canzoni dei loro gruppi preferiti. Questa \u00e8 la lista delle canzoni di cui hanno fatto una cover:\nLibri.\nNel 2001, Anne Hoppus, la sorella di Mark Hoppus, pubblic\u00f2 \"Tales from Beneath Your Mom\", un libro che racconta la storia del gruppo dalla fondazione fino al successo di \"Take Off Your Pants and Jacket\"."}
{"id": "76517", "revid": "62748", "url": "https://it.wikipedia.org/wiki?curid=76517", "title": "Gardon (fiume)", "text": "Il Gardon (o Gard) \u00e8 un fiume che scorre nel sud della Francia. Il dipartimento francese del Gard (30) ne prende il nome. \nLa sua lunghezza \u00e8 di 133\u00a0km, nasce dalla catena montuosa delle C\u00e9vennes e confluisce nel fiume Rodano (affluente di destra) all'altezza di Beaucaire, sulla riva opposta di Vallabr\u00e8gues.\nAnche diversi dei suoi affluenti sono chiamati \"Gardon\".\nComuni attraversati.\nSaint-Martin-de-Lansuscle (sorgente), Saint-Germain-de-Calberte, Saint-\u00c9tienne-Vall\u00e9e-Fran\u00e7aise, Mialet, Saint-Jean-du-Gard, Thoiras, Corb\u00e8s, G\u00e9n\u00e9rargues, Anduze, Tornac, Massillargues-Attuech, Boisset-et-Gaujac, L\u00e9zan, Cardet, Ribaute-les-Tavernes, Massanes, V\u00e9z\u00e9nobres, Cassagnoles, Maru\u00e9jols-l\u00e8s-Gardon, Ners, Cruviers-Lascours, Boucoiran-et-Nozi\u00e8res, Brignon, Moussac, Sauzet, Saint-Chaptes, La Calmette, Dions, Sainte-Anastasie, Poulx, Sanilhac-Sagri\u00e8s, Collias, Vers-Pont-du-Gard, Castillon-du-Gard, Saint-Bonnet-du-Gard, Remoulins, Sernhac, Fourn\u00e8s, Meynes, Montfrin, Comps, Vallabr\u00e8gues (confluenza)."}
{"id": "76520", "revid": "838137", "url": "https://it.wikipedia.org/wiki?curid=76520", "title": "287 a.C.", "text": ""}
{"id": "76523", "revid": "2225", "url": "https://it.wikipedia.org/wiki?curid=76523", "title": "Blink 182", "text": ""}
{"id": "76524", "revid": "2194416", "url": "https://it.wikipedia.org/wiki?curid=76524", "title": "Prezzo", "text": "Il prezzo \u00e8 il valore economico di un bene o servizio espresso in moneta corrente in un dato tempo e luogo, che varia in base a modificazioni della domanda e offerta, e deve corrispondere al rapporto fra il ricavo totale desiderato dall'azienda da quella merce e il quantitativo prodotto:\nIn questo parametro si concentra tutta l'informazione a disposizione degli agenti economici.\nPer attivit\u00e0, opere o prodotti di natura immateriale, ovvero i servizi, si dovrebbe usare pi\u00f9 correttamente il termine tariffa invece che prezzo.\nSebbene, a volte usato erroneamente come sinonimo, il costo \u00e8 un concetto diverso dal prezzo: questo \u00e8 sinteticamente rappresentabile dalla somma di costo (totale) e margine (di profitto).\nDeterminazione del prezzo.\nNel campo del marketing, il prezzo \u00e8 considerato una delle 4P (\"product\", \"price\", \"place\", \"promotion\"), cio\u00e8 una delle variabili del marketing mix. Un'impresa prende decisioni di prezzo quando deve lanciare un nuovo prodotto, vuole variare il prezzo di un prodotto preesistente, o per reagire a variazioni del prezzo della concorrenza.\nLe dinamiche di marketing mix tengono conto del fatto che il prezzo risulta essere l'unica leva che, oltre a generare costi, \u00e8 capace di generare anche ricavi. Proprio per questo le imprese, nell'ambito del marketing mix, pongono grossa attenzione alla dinamica della \"fissazione del prezzo\". Alla fissazione del prezzo si contrappone il concetto di \"tipologia di prezzo\" che studia, invece, le caratteristiche d'applicazione del prezzo, nonch\u00e9 le relative ragioni d'essere. Peraltro, la leva del prezzo assume un significato importante sia per il cliente (per il quale altro non \u00e8 che la traduzione monetaria del suo posizionamento), sia per il fornitore (per il quale rappresenta la fonte essenziale per la formazione del ricavo e, conseguentemente, dell'utile dell'esercizio). Un altro concetto importante \u00e8 la competitivit\u00e0 del prezzo: esso dev'essere fissato di modo da garantire un buon rapporto qualit\u00e0/prezzo (al fine di non danneggiare il posizionamento) ma, al contempo, deve essere in grado di generare ricavi e lucri soddisfacenti.\nFattori di influenza.\nLa definizione del prezzo di un prodotto a livello internazionale \u00e8 influenzata da:"}
{"id": "76526", "revid": "883", "url": "https://it.wikipedia.org/wiki?curid=76526", "title": "Prezzi", "text": ""}
{"id": "76545", "revid": "4", "url": "https://it.wikipedia.org/wiki?curid=76545", "title": "Cuneo Volley Ball Club", "text": ""}
{"id": "76547", "revid": "2225", "url": "https://it.wikipedia.org/wiki?curid=76547", "title": "Al-Zarqawi", "text": ""}
{"id": "76548", "revid": "2225", "url": "https://it.wikipedia.org/wiki?curid=76548", "title": "Abu Musab al Zarqawi", "text": ""}
{"id": "76549", "revid": "339392", "url": "https://it.wikipedia.org/wiki?curid=76549", "title": "Gruppo Sportivo Panini", "text": ""}
{"id": "76550", "revid": "920895", "url": "https://it.wikipedia.org/wiki?curid=76550", "title": "Gustav Felix Flatow", "text": "Biografia.\nCugino di Alfred Flatow (altro membro della squadra ginnica tedesca), morto anch'esso a Theresienstadt.\nNacque a Berent (attuale Ko\u015bcierzyna presso Danzica) nella Pomerania e si trasfer\u00ec a Berlino nel 1892. \nFece parte della squadra ginnica tedesca che si present\u00f2 alle Olimpiadi di Atene.\nData la giovane et\u00e0, partecip\u00f2 anche alle Olimpiadi del 1900 a Parigi ma non vinse medaglie per cui si ritir\u00f2 dallo sport per dedicarsi alla sua impresa tessile fondata nel 1899.\nNel 1933 scapp\u00f2 in Olanda a causa della persecuzione degli ebrei, ma ritorn\u00f2 per breve tempo a Berlino per le Olimpiadi del 1936. Fu catturato nella notte di San Silvestro del 1943 a Rotterdam e venne deportato nel febbraio del 1944 nel campo di concentramento di Terez\u00edn, dove mor\u00ec di fame e di freddo in una baracca."}
{"id": "76553", "revid": "793215", "url": "https://it.wikipedia.org/wiki?curid=76553", "title": "C shell", "text": "Le C shell (abbr. csh) sono un tipo di \"shell\" usate nei sistemi Unix e Unix-like.\nStoria.\nVenne creata da Bill Joy per il sistema BSD, mentre era studente prossimo alla laurea, presso l'Universit\u00e0 di Berkeley nei tardi anni settanta.\nCaratteristiche.\nLa \"shell C\" deriva originariamente dalla sesta versione di \"sh\", la madre della \"Bourne shell\"; la sua sintassi \u00e8 per\u00f2 modellata su quella del linguaggio di programmazione \"C\".\nPur introducendo molte innovazioni nell'interazione con l'utente, lo scripting delle C shell \u00e8 stato criticato da pi\u00f9 parti; ad ogni modo, poich\u00e9 la presenza di una \"Bourne shell\" \u00e8 garantita su tutti i sistemi compatibili Unix, la maggior parte delle persone consigliano di usare \"sh\" per lo scripting.\nLa \"shell C\" ha aggiunto molti miglioramenti ai suoi predecessori, come l'uso degli alias e una storia dei comandi (\"history\").\nAl giorno d'oggi le \"shell C\" non sono molto di moda; sono state superate da \"shell\" come la \"Tenex C shell\" (\"tcsh\"), le \"Korn shell\" (\"ksh\") e la \"Bourne Again Shell (bash)\"."}
{"id": "76554", "revid": "5680", "url": "https://it.wikipedia.org/wiki?curid=76554", "title": "Dominio (funzione)", "text": ""}
{"id": "76555", "revid": "647919", "url": "https://it.wikipedia.org/wiki?curid=76555", "title": "Codominio", "text": ""}
{"id": "76556", "revid": "1543377", "url": "https://it.wikipedia.org/wiki?curid=76556", "title": "Korn shell", "text": "In informatica la Korn shell \u00e8 una Unix shell, ovvero un interprete di comandi interattivo che gode di un linguaggio di programmazione proprio per impartire comandi al sistema tramite script; fra le caratteristiche peculiari vi \u00e8 la retrocompatibilit\u00e0 con la bourne shell, da cui deriva, nonch\u00e9 l'aver incorporato diverse funzionalit\u00e0 della C shell (csh). \u00c8 la shell di default del sistema operativo, unix-like, OpenBSD.\nStoria.\nLa Korn shell (ksh) \u00e8 stata sviluppata presso AT&amp;T Bell Laboratories da David Korn nel 1980; l'annuncio del suo rilascio invece \u00e8 stato ufficializzato allo USENIX nel 1983.\nCaratteristiche.\nLa \"Korn shell\" \u00e8 retrocompatibile con la Bourne shell, include peraltro diverse caratteristiche della C shell, come ad esempio la storia dei comandi (\"history\"), tali propriet\u00e0 furono inserite grazie al feedback di diversi utenti dei laboratori AT&amp;T. \u00c8 conforme allo standard internazionale POSIX (\"Portable Operating System Interface for Computer Environments\") relativo ai sistemi operativi Unix, in particolare alla parte 2 inerente \"shell and utilities\" (IEEE Std 1003.2-1992), e proprio per questa caratteristica \u00e8 detta anche POSIX shell.\nLe features condivise sia con la C shell sia con la Bourne shell sono:\nVersioni.\nDiversi software sono nati poich\u00e9 direttamente derivati dalla Korn shell, alcuni di essi sono i seguenti:"}
{"id": "76557", "revid": "446353", "url": "https://it.wikipedia.org/wiki?curid=76557", "title": "Imperi centrali", "text": "Imperi centrali o potenze centrali (in tedesco: \"Mittelm\u00e4chte\"; ungherese: \"K\u00f6zponti Hatalmak\"; turco: \"\u0130ttifak Devletleri\" o \"Ba\u011fla\u015fma Devletleri\"; bulgaro: \"\u0426\u0435\u043d\u0442\u0440\u0430\u043b\u043d\u0438 \u0441\u0438\u043b\u0438\", \"Centralni sili\"), noti anche col nome di Quadruplice Alleanza (\"Vierbund\" in tedesco), sono termini usati per indicare le quattro nazioni alleatesi durante la prima guerra mondiale contro gli stati della Triplice intesa.\nLe nazioni facenti parte degli Imperi centrali furono la Germania, l'Austria-Ungheria, l'Impero ottomano e il Regno di Bulgaria. Il nome dell'alleanza deriva dalla posizione geograficamente centrale dei quattro stati rispetto allo schieramento opposto. Come alleato ottomano partecip\u00f2 all'alleanza anche il Regno del Darfur, subito occupato dalle truppe inglesi del Sudan nel 1916.\nStati membri.\nGermania e Austria-Ungheria si allearono il 17 ottobre 1879 e a esse si un\u00ec successivamente, il 20 maggio 1882 (cfr. la voce Triplice alleanza) l'Italia, la quale comunque nel 1902 si impegn\u00f2 in segreto a non onorare i suoi impegni di alleanza in caso di guerra contro la Francia, principale avversario della Germania.\nA seguito dello scoppio della guerra in Europa nell'agosto 1914, l'Impero ottomano intervenne alla fine di ottobre contro la Russia, bombardando i porti zaristi del Mar Nero e provocando le dichiarazioni di guerra da parte della Triplice intesa, ossia Russia, Francia e Regno Unito.\nLa Bulgaria, ancora piena di risentimento per la sua sconfitta del luglio 1913 per mano di Serbia, Grecia, Romania e Impero ottomano, fu l'ultima nazione a entrare in guerra contro l'Intesa, invadendo la Serbia, in congiunzione con le truppe tedesche ed austro-ungariche, nell'ottobre 1915.\nIn definitiva gli stati degli imperi centrali furono:\nIl ruolo dell'Italia.\nIl 7 ottobre 1879 Germania e Austria-Ungheria firmarono l'accordo di duplice alleanza. Pochi anni dopo, il 20 maggio 1882, anche il Regno d'Italia entr\u00f2 a far parte di tale alleanza firmando il patto detto di Triplice alleanza. L'alleanza tra Italia e gli austro-tedeschi era unicamente a scopo difensivo: se uno degli alleati fosse stato attaccato da un altro stato, gli altri due sarebbero dovuti entrare in guerra a sua difesa. \nAllo scoppio della prima guerra mondiale, l'Italia non accett\u00f2 di entrare in guerra in quanto Germania e Austria-Ungheria avevano per primi dichiarato guerra al Regno di Serbia; all'insaputa degli alleati, l'Italia si impegn\u00f2 poi con l'Intesa con il patto di Londra. L'allora ministro degli Esteri, Sidney Sonnino, il 26 aprile 1915 strinse con gli stati dell'Intesa un patto che impegnava l'Italia a entrare in guerra entro un mese in cambio di ingenti concessioni territoriali (Tirolo meridionale, Trieste, Gorizia, l'Istria con eccezione di Fiume e parti della Dalmazia).\nLo Statuto albertino attribuiva al solo sovrano la responsabilit\u00e0 di decidere l'ingresso in guerra (art.5), ma l'art.10 dello Statuto stabiliva che ogni legge che coinvolgesse i conti dello Stato doveva essere presentata prima alla Camera dei deputati. Una guerra non pu\u00f2 farsi senza un impegno economico, quindi occorreva l'approvazione del Parlamento. Il patto di Londra era stato deciso dal re, dal presidente del consiglio Salandra e dal ministro degli esteri Sonnino ignorando il parlamento e i restanti membri del governo. La Camera dei deputati diede i pieni poteri al governo, accettando il fatto compiuto, per non creare un grave problema istituzionale: l'abdicazione del re. Dei neutralisti gli unici a tenere fede alla propria posizione furono i socialisti e alcuni cattolici che votarono contro i pieni poteri al governo e alla guerra. La violenza aggressiva scatenata in piazza dagli interventisti forn\u00ec l'appoggio determinante al governo di Roma, che il 24 maggio 1915 dichiar\u00f2 guerra all'Austria-Ungheria, una guerra che avrebbe provocato all'Italia oltre 650.000 morti e quasi un milione di feriti.\nImpero ottomano.\nA seguito dello scoppio della guerra in Europa nell'agosto 1914, l'Impero ottomano (che gi\u00e0 in segreto si era schierato con le potenze centrali; alleanza turco-tedesca) intervenne solo alla fine di ottobre con lo scopo di attaccare la Russia e sottrarle importanti territori, aprendo cos\u00ec il pi\u00f9 vasto teatro di guerra dell'intero conflitto.\nBulgaria.\nLa Bulgaria fu l'ultima nazione a entrare in guerra a fianco di Germania, Austria-Ungheria e Impero ottomano il 5 ottobre 1915, spinta soprattutto dal desiderio di rivincita contro la Serbia (che aveva sconfitto la Bulgaria durante le guerre balcaniche), che invase nei primi atti della guerra, dando cos\u00ec il via alla campagna dei Balcani.\nAlleati minori.\nStati satelliti della Germania.\nA seguito della firma del trattato di Brest-Litovsk e dell'uscita della Russia dal conflitto, la Germania istitu\u00ec una serie di stati satelliti e fantocci sui territori occidentali appartenenti all'ormai ex Impero russo:\nArmistizi e trattati.\nNon vi fu quindi un armistizio generale tra l'Intesa e gli imperi centrali, ma diversi armistizi diversificati.\nCapi e comandanti.\nCapi di Stato\nCapi di governo\nAustria\nUngheria\nCapi politici\nCapi militari\nCapi di Stato\nCapi di governo\nCapi politici\nCapi militari\nImpero Ottomano.\nCapi di Stato\nCapi di governo\nCapi politici\nCapi militari\nCapi di Stato\nCapi di governo\nCapi politici\nCapi militari"}
{"id": "76558", "revid": "78273", "url": "https://it.wikipedia.org/wiki?curid=76558", "title": "Potenze Centrali", "text": ""}
{"id": "76560", "revid": "78273", "url": "https://it.wikipedia.org/wiki?curid=76560", "title": "Potenze centrali", "text": ""}
{"id": "76562", "revid": "1543377", "url": "https://it.wikipedia.org/wiki?curid=76562", "title": "Funzione iniettiva", "text": "In matematica, una funzione iniettiva (detta anche funzione ingettiva oppure iniezione) \u00e8 una funzione che associa, a elementi distinti del dominio, elementi distinti del codominio.\nIn altre parole: una funzione da un insieme formula_1 a un insieme formula_2 \u00e8 iniettiva se ogni elemento di formula_2 non pu\u00f2 essere ottenuto in pi\u00f9 modi diversi partendo dagli elementi di formula_1. \nDefinizione.\nUna funzione formula_5 si dice iniettiva se due elementi distinti del dominio hanno immagini distinte, ossia formula_6 implica formula_7; equivalentemente, se due elementi del dominio hanno la stessa immagine allora coincidono necessariamente, ossia formula_8 implica formula_9.\nSimbolicamente:\noppure, nella forma contronominale:\nPropriet\u00e0.\nGrafico.\nSe formula_5 \u00e8 una funzione iniettiva, allora ogni elemento dell'immagine formula_13 \u00e8 immagine di esattamente un elemento del dominio, e la proiezione del grafico formula_14 sulla seconda coordinata \u00e8 una funzione iniettiva.\nIn particolare, se formula_15 \u00e8 una funzione reale di una variabile reale iniettiva, qualunque retta parallela all'asse delle formula_16 intersecher\u00e0 il grafico della funzione in \"al massimo\" un punto.\nSe inoltre la funzione iniettiva \u00e8 definita e continua su un intervallo, allora \u00e8 strettamente monot\u00f2na (strettamente crescente o strettamente decrescente).\nViceversa, se formula_15 \u00e8 una funzione reale di variabile reale non iniettiva, allora esistono due elementi del dominio che hanno la stessa immagine, formula_18. Dunque la retta formula_19 interseca il grafico formula_20 in almeno due punti: formula_21 e formula_22.\nOmomorfismi.\nUn omomorfismo di gruppi \u00e8 iniettivo (\"monomorfismo\") se e solo se il suo nucleo \u00e8 costituito dal solo elemento neutro.\nIn particolare, un'applicazione lineare tra spazi vettoriali \u00e8 iniettiva se e solo se il suo nucleo \u00e8 composto solo dal vettore nullo.\nEquivalentemente in spazi di dimensione finita, un'applicazione lineare \u00e8 iniettiva se e solo se la dimensione dell'immagine \u00e8 uguale alla dimensione del dominio: non esistono quindi applicazioni lineari iniettive da uno spazio ad un altro di dimensione minore.\nInvertibilit\u00e0.\nL'iniettivit\u00e0 \u00e8 una condizione necessaria ma non sufficiente per l'invertibilit\u00e0.\nUna funzione iniettiva formula_5 non \u00e8 in generale invertibile, perch\u00e9 dovrebbe essere anche suriettiva. Restringendo per\u00f2 il codominio all'immagine si ottiene una diversa funzione formula_24, invertibile.\nUna funzione invertibile formula_15 \u00e8 iniettiva, ed anche la sua inversa formula_26, essendo invertibile, \u00e8 iniettiva.\nComposizione.\nLa composizione di due (o pi\u00f9) funzioni iniettive \u00e8 iniettiva:\nSe la funzione composta formula_28 \u00e8 iniettiva, allora formula_15 \u00e8 iniettiva, ma non \u00e8 detto che formula_30 lo sia.\nAd esempio, la funzione iniettiva formula_31 \u00e8 composizione di una funzione iniettiva formula_32 e di una funzione non iniettiva formula_33.\nSe esistono due funzioni \"distinte\" formula_34 tali che formula_35, allora formula_15 non \u00e8 iniettiva:\ninfatti esiste un formula_37 con formula_38, ma formula_39.\nCardinalit\u00e0.\nUna funzione il cui dominio abbia cardinalit\u00e0 superiore al codominio non pu\u00f2 essere iniettiva. Dunque una funzione iniettiva tra due insiemi ha un codominio di cardinalit\u00e0 maggiore o uguale al dominio.\nQuesta propriet\u00e0 \u00e8 vera, oltre che per insiemi di cardinalit\u00e0 finita anche per insiemi di cardinalit\u00e0 infinita: per esempio, non esistono funzioni iniettive da un insieme con la cardinalit\u00e0 del continuo a un insieme numerabile.\nNumero di funzioni iniettive.\nIl numero di funzioni iniettive da un insieme finito formula_40 con formula_41 elementi ad un insieme finito formula_42 con formula_43 elementi \u00e8 pari al numero di disposizioni semplici di formula_43 elementi, presi formula_41 a formula_41:\nUlteriori caratterizzazioni dell'iniettivit\u00e0.\nQuelle che seguono sono formulazioni equivalenti alla definizione dell'iniettivit\u00e0 di una funzione formula_58 e, pertanto, sono interpretabili come ulteriori caratterizzazioni della stessa propriet\u00e0."}
{"id": "76564", "revid": "367445", "url": "https://it.wikipedia.org/wiki?curid=76564", "title": "Anni 310 a.C.", "text": ""}
{"id": "76566", "revid": "198277", "url": "https://it.wikipedia.org/wiki?curid=76566", "title": "Anni 410 a.C.", "text": ""}
{"id": "76569", "revid": "767487", "url": "https://it.wikipedia.org/wiki?curid=76569", "title": "Anni 510 a.C.", "text": ""}
{"id": "76571", "revid": "1543377", "url": "https://it.wikipedia.org/wiki?curid=76571", "title": "William-Adolphe Bouguereau", "text": "Avendo manifestato un considerevole talento fin dall'infanzia, ricevette la sua formazione artistica in una delle pi\u00f9 prestigiose scuole d'arte del suo tempo, l'\u00c9cole des Beaux-Arts a Parigi, di fianco al museo del Louvre; ne divenne in seguito uno dei docenti pi\u00f9 ricercati e si ritrov\u00f2 ad insegnare anche all'Acad\u00e9mie Julian, una scuola privata di pittura e scultura. La sua carriera fior\u00ec nel periodo aureo dell'arte accademica, di cui \u00e8 stato uno dei rappresentanti pi\u00f9 famosi nonch\u00e9 un ardente sostenitore.\nLa sua pittura \u00e8 caratterizzata da una perfetta padronanza sia della forma che della tecnica, con una finitura di alta qualit\u00e0 che riesce a ottenere grandi effetti di realismo. In termini di stile, era un pittore emininemente accademico. Per certi versi, la sua arte pu\u00f2 anche essere considerata parte dell'eclettismo, approccio culturale che domin\u00f2 la seconda met\u00e0 del XIX secolo, dato che era solito unire elementi di neoclassicismo con altri di romanticismo, in una resa naturalistica e al tempo stesso venata d'idealismo. Ha prodotto un vasto numero di opere, concentrandosi su temi di mitologia classica ma spaziando anche nel campo dell'allegoria, della storia e della religione; \u00e8 conosciuto anche per i suoi ritratti di nudo artistico e scene di genere con giovani contadine e pastorelle.\nAccumulata una vasta fortuna e guadagnatosi ampia fama internazionale durante la vita, ricevendo numerosi premi e decorazioni, come il Prix de Rome e la Legion d'onore, verso la fine della sua carriera cominci\u00f2 per\u00f2 a essere sempre pi\u00f9 screditato dai precursori del modernismo. A partire dall'inizio del XX secolo, poco dopo la morte, il suo lavoro \u00e8 stato rapidamente dimenticato, venendo dai pi\u00f9 considerato vuoto e artificiale, un modello di tutto ci\u00f2 che l'arte non dovrebbe essere; tuttavia, negli anni Ottanta \u00e8 stato progressivamente rivalutato e oggi \u00e8 considerato come uno dei grandi pittori del XIX secolo.\nBiografia.\nWilliam-Adolphe Bouguereau nacque a La Rochelle il 30 novembre 1825 da una modesta famiglia di antiche origini inglesi e di confessione cattolica. Suo padre Th\u00e9odore e sua madre, Margu\u00e9rite Bonnin, erano commercianti di vino e olio di Bordeaux; aveva inoltre un fratello maggiore, Alfred, e una sorella minore, Marie, morta ad appena sette anni. La famiglia si trasfer\u00ec in seguito a Saint-Martin-de-R\u00e9, per poi tornare a Bordeaux.\nI genitori prevedevano che William si inserisse nell'azienda di famiglia, ma lo zio paterno Eug\u00e8ne, prete cattolico dal quale visse, a Mortagne dal 1837 al 1841, li convinse a far fare al ragazzo anche gli studi superiori e lo introdusse alla letteratura francese, alla Bibbia e all'amore per la natura. Apprese anche i rudimenti del disegno con il pittore Louis Sage, un ex-alunno di Jean-Auguste-Dominique Ingres, presso la Scuola cattolica di Pons.\nIn seguito, visto il talento che il giovane dimostrava sin da piccolo, il padre accett\u00f2 che egli intraprendesse la carriera artistica. William venne cos\u00ec iscritto alla \"Scuola comunale di disegno e pittura\" di Bordeaux, dove apprese i primi elementi dell'arte con Charles Marionneau, artista locale. Per guadagnarsi qualcosa, William disegnava etichette per barattoli di marmellate e conserve di frutta usando la cromolitografia.\nDiventato presto il migliore della classe, a vent'anni, nel marzo 1846, Bouguereau si trasfer\u00ec a Parigi per seguire i corsi della Scuola di belle arti di Parigi ed entr\u00f2 nell'atelier di Fran\u00e7ois-\u00c9douard Picot. Per perfezionarsi nel disegno del corpo umano assistette a lezioni di anatomia, studi\u00f2 archeologia ed usi e costumi storici, approfondendo anche la letteratura classica (Ovidio e Virgilio) e la mitologia greca, i cui temi ed episodi avrebbero ispirato assai frequentemente i suoi lavori.\nNel 1848 e nel 1849 tent\u00f2 il concorso per il Prix de Rome prima con il quadro \"San Pietro, dopo la sua liberazione dal carcere, viene a trovare i fedeli a casa di Maria\", arrivando secondo con Gustave Boulanger, e poi con \"Ulisse riconosciuto da Euriclea\", arrivando secondo dietro proprio a Boulanger. Ritent\u00f2 infine nel 1850 e vinse il primo premio, consistente in un soggiorno di studio di tre anni a Villa Medici, con la tela \"Zenobia ritrovata dai pastori sulle rive dell'Araxa\".\nAnd\u00f2 quindi a Roma, ospite di Villa Medici dal 1851 al 1854, e durante questo periodo Bouguereau si impegn\u00f2 a fondo negli studi della pittura rinascimentale italiana (il suo artista prediletto fu Raffaello) e delle opere dell'antichit\u00e0 greca, etrusca e romana. Inoltre, visit\u00f2 altre citt\u00e0 del Sud Italia come Napoli, Capri, Amalfi e Pompei.\nTornato a Parigi, inizi\u00f2 la sua fortunata e contrastata carriera di pittore accademico che port\u00f2 avanti con estremo rigore e coerenza stilistica, senza alcun cedimento, mentre attorno a lui venivano agitandosi i primi fermenti dell'innovazione impressionista.\nNel 1856 spos\u00f2 Marie-Nelly Monchablon, dalla quale ebbe cinque figli. Dopo pochi anni, nel 1860, essendosi diffuso il suo nome anche in Inghilterra, Bouguereau pot\u00e9 allestire un ampio studio nel quartiere di Montparnasse.\nMa fu solo nel 1866 che Bouguereau consolid\u00f2 la sua fama e la sua carriera: il celebre mercante d'arte Paul Durand-Ruel decise infatti di occuparsi di lui e della promozione delle sue opere, permettendone anche l'esposizione nel celebre Salon di Parigi. Questo sodalizio diede ampi frutti, poich\u00e9 le vendite dei suoi quadri si moltiplicarono grazie ai collezionisti privati (qualche opera fu acquistata addirittura da Napoleone III per il Palazzo delle Tuileries), ma soprattutto per la diffusione ed il successo delle sue opere negli Stati Uniti, dove Durand-Ruel aveva una galleria e dove Bouguereau conobbe un successo straordinario. Ne fu prova l'esposizione organizzata per l'Expo di Parigi del 1878, quando la Commissione organizzatrice riusc\u00ec a mettere assieme solo 12 tele di Bouguereau, poich\u00e9 il resto si trovava oltre oceano.\nBouguereau dovette all'America non solo gran parte della sua fortuna e della sua fama, oltre che numerosissimi premi e riconoscimenti, ma, in particolare, le maggiori iniziative per la sua \"riscoperta\" negli ultimi anni del 1900. Egli stesso, per diffondere la conoscenza delle sue opere in Francia, firm\u00f2 un contratto con l'editore Goupil per la vendita delle riproduzioni dei suoi quadri sotto forma di incisioni.\nNel 1875 Bouguereau fu chiamato ad insegnare pittura all'Acad\u00e9mie Julian. L'anno seguente fu eletto membro a vita dell'Accademia di Belle arti. A questi riconoscimenti per\u00f2 seguirono per lui anni molto tristi.\nNel 1877, infatti, egli perse la moglie e due figli, e questo grave lutto rallent\u00f2 per diverso tempo la sua attivit\u00e0 e ne condizion\u00f2 l'ispirazione.\nNel 1885 venne eletto presidente della Fondazione Taylor, incarico che ricopr\u00ec finch\u00e9 visse. Lo stesso anno gli fu assegnata la Medaglia d'Onore del \"Salon de Paris\" e fu nominato Commendatore della Legion d'Onore.\nNel 1888 assunse la presidenza della \"Scuola di belle arti\" di Parigi e contestualmente quella dell'Acad\u00e9mie Julian. Da quell'anno in poi le sue opere, indipendentemente dal soggetto, furono regolarmente esposte ogni anno al \"Salon\" per tutto il resto della sua carriera. In quel periodo, inoltre, egli si dedic\u00f2 anche a grandi lavori decorativi, fra i quali spiccano il palazzo Bortholoni ed il soffitto del Teatro Grande di Bordeaux.\nAll'et\u00e0 di 71 anni, nel 1896, Bouguereau si rispos\u00f2 con una sua fedele allieva americana che gli era stata accanto per molto tempo, Elizabeth Jane Gardner, di dodici anni pi\u00f9 giovane. Costei, gi\u00e0 seguace e imitatrice del Maestro, ebbe un ruolo determinante nel promuovere l'accesso delle donne, pittrici e artiste in genere, in diverse istituzioni artistiche francesi.\nNel 1905, la casa e lo studio parigino di Bouguereau furono svaligiati e devastati dai ladri. Egli, a 79 anni, ripar\u00f2 allora sulla costa atlantica, a La Rochelle, sua citt\u00e0 natale. Qualche mese dopo, per\u00f2, una crisi cardiaca ne concluse improvvisamente l'esistenza.\nOpere.\nDi William Bouguereau sono catalogate 822 opere, ma certamente egli ne realizz\u00f2 altre di cui non sono note l'identit\u00e0 e la dislocazione.\nLe opere a soggetto mitologico, prevalentemente greco, sono molte e ripropongono temi gi\u00e0 interpretati nel Rinascimento e nel periodo neo-classico; quei periodi, cio\u00e8, che maggiormente hanno influenzato l'arte di Bouguereau. Lo stesso pu\u00f2 dirsi per i soggetti allegorici. Il suo repertorio comprendeva inoltre numerose scene bucoliche, idilliache e campestri, e in molti suoi quadri egli svilupp\u00f2 anche il tema dell'infanzia e della famiglia.\nMa considerando le tematiche di Bouguereau nel loro complesso, ci\u00f2 che appare evidente \u00e8 la sua predilezione per l'immagine femminile. In questa costante inclinazione egli pu\u00f2 essere affiancato ai grandi \"pittori delle donne\", come Henri Gervex, Alexandre Cabanel o Jean-L\u00e9on G\u00e9r\u00f4me e, come per costoro, il suo nome resta legato alla rappresentazione e all'interpretazione classico-allegorica del nudo accademico, laddove il corpo idealizzato della donna si disvela per mano e per ispirazione dell'artista, esaltato sempre dalla perfezione delle forme e dalla perfetta armonia dinamica delle pose.\nIl mercato e il consolidarsi di uno stile.\nIl sostegno della nuova classe emergente borghese al mondo dell'arte era anche un modo per avvicinarsi ad essa ed acquisirne un po' del suo prestigio, indicando in tal maniera un desiderio di ascesa anche culturale.\nL'interesse nei confronti della corrente accademica si mantiene in generale molto alto e continuando ad avere una grande reputazione di buona qualit\u00e0 ed alto livello finale del prodotto; ma questa connessione via via sempre pi\u00f9 stretta ha portato l'accademismo anche ad adattarsi, offrendo quindi non soltanto una variazione tematica, ma un nuovo modo di presentare questi nuovi tipi di rappresentazioni, con una combinazione conseguente di seducente bellezza idealizzata dalle lucidissime superfici, un accentuato quanto facile sentimentalismo, finiture dettagliate ed effetti decorativi, con scene di costumi, paesaggi esotici e talvolta un erotismo piccante.\nBouguereau dedic\u00f2 gran parte della sua energia per soddisfare il gusto del nuovo pubblico borghese, ma era chiaro il suo idealismo e la sua identificazione dell'arte con la bellezza, e in questo \u00e8 rimasto fedele alla tradizione antica. Una volta ebbe a dichiarare la propria professione di fede:\nAnche nelle opere raffiguranti ad esempio dei mendicanti, tende sempre visibilmente all'idealizzazione, e questo diede agio alla critica gi\u00e0 durante la sua vita di accusarlo di artificialit\u00e0. Ci\u00f2 risulta pi\u00f9 che mai in \"Famiglia indigente\", dove \u00e8 evidente l'ambiguit\u00e0 in cui viene trattata la tematica: mentre l'immagine dovrebbe evocare la miseria della realt\u00e0 effettiva, questa \u00e8 invece composta con l'armonia e l'equilibrio tipici del Rinascimento, destinati a nobilitarne il soggetto; si pu\u00f2 vedere che i personaggi sono tutti molto puliti, di bella presenza, il bambino in braccio \u00e8 grassoccio e roseo e sembra del tutto sano.\nSecondo il parere di Erika Langmuir, nonostante il tema e la compassione, la vicinanza sentita e la generosit\u00e0 personale dell'artista, \"questo lavoro non mostra quella parte di societ\u00e0 cos\u00ec come \u00e8 effettivamente, non spinge ad una critica o ad un invito all'azione contro la povert\u00e0 e per migliorarne le condizioni, come \u00e8 stato dimostrato anche dai suoi critici, quando fu esposto: Il signor Bouguereau pu\u00f2 insegnare ai propri studenti come disegnare, ma non pu\u00f2 insegnare ai ricchi come e quanto le persone intorno a loro stanno soffrendo\".\nTuttavia, questo approccio non fu per lui l'unico ed esclusivo. Mark Walker ha notato che, nonostante le critiche che si possono muovere contro le eccessive idealizzazioni, il fatto di non rappresentare esattamente la realt\u00e0 visibile, l'idealismo in s\u00e9 stesso, con la fantasia di cui \u00e8 intriso, non pu\u00f2 essere considerato come un elemento estraneo all'arte.\nLinda Nochlin ha aggiunto che mentre proprio per questo motivo i suoi detrattori lo accusano di passatismo e di mancanza di contatto con la vera realt\u00e0 del suo tempo, non \u00e8 ritenuto come un rappresentante anacronistico dell'epoca, in quanto l'ideologia estetica che difendeva era una delle grandi correnti vitali esistenti allora: \"che lo vogliano o meno, gli artisti e gli scrittori sono inevitabilmente destinati ad essere contemporanei al loro mondo, incapaci di sfuggire al suo contesto, quello che Hippolyte Taine suddivide in contesto (milieu), attimo e tempo\".\nTenuto conto di ci\u00f2, ossia del suo contesto e delle preferenze personali, \u00e8 possibile riassumere la descrizione del suo stile eclettico come segue:\nIl nudo femminile.\nTra i cambiamenti provocati nel mondo dell'art pompier dall'ascesa della borghesia all'interno della societ\u00e0 fu la richiesta di opere a pi\u00f9 o meno alto contenuto erotico; questo spiega in parte la grande presenza del nudo artistico nel lavoro di Bouguereau e diversi studiosi contemporanei si sono ampiamente interessati a questo aspetto della sua produzione. Theodore Zeldin ha affermato che, nonostante l'innegabile cultura classica che l'artista possedeva, anche le sue opere a carattere maggiormente mitologico non affrontano le divinit\u00e0 in s\u00e9, ma queste sono bens\u00ec meri pretesti per la creazione di bei corpi femminili completamente nudi e in pose alquanto seducenti.\nTra le sue scene mitologiche pi\u00f9 conosciute e connesse con il nudo vi \u00e8 \"Giovinezza di Bacco\" (1884), ove una profusione di figure nude e semisvestite, maschili e femminili, intrattiene con danze variegate Bacco (trasposizione fatta dalla religione romana del dio greco Dioniso, signore del vino e dell'estasi); ma prima ancora anche in \"Ninfe e satiro\" (1874) in cui si vedono quattro ninfe dagli scultorei corpi nudi che circondano e cercano di sedurre un satiro, la creatura mitologica ben nota per il suo potere fecondante.\nBouguereau \u00e8 stato uno dei pi\u00f9 popolari pittori di nudi femminili del suo tempo e lo scrittore Marcel Proust in una sua lettera immaginava ch'egli fosse in grado di catturare e rendere comprensibile l'essenza trascendente della bellezza della donna, dicendo: \"Quella donna cos\u00ec stranamente bella... non sarebbe mai capace di riconoscere ed ammirare s\u00e9 stessa, se non in un quadro di Bouguereau. Le donne sono incarnazioni viventi della Bellezza, ma loro stesse ne sono parzialmente inconsapevoli e non lo capiscono.\nIl tipo di fisicit\u00e0 che l'artista privilegia nelle sue opere \u00e8 stata la bellezza corporea del modello standard femminile idealizzato maggiormente nel suo tempo: giovani donne dai seni piccoli, con un corpo perfettamente proporzionato, dall'aspetto etereo, spesso in una posa frontale ma senza pelo pubico o con la vulva strategicamente nascosta.\nCome viene notato anche da James Collier, per la societ\u00e0 medio-borghese della seconda met\u00e0 dell'Ottocento questo tipo di rappresentazione sublimata e impersonale era un modo accettabile per mostrare pubblicamente l'immagine e la figura della donna nuda, questo in un momento in cui il moralismo imperante non permetteva di far menzione di argomenti inerenti la sessualit\u00e0; non solo, ma nessun uomo rispettabile avrebbe mai osato menzionare le parole \"gambe\" o \"gravidanza\" in presenza delle signore. Per poter esser ammirata in tutta la sua nudit\u00e0, la donna non doveva appartenere a questo mondo.\nNon v'\u00e8 da stupirsi quindi dello scandalo causato dall\"'Olympia\" di \u00c9douard Manet quando il quadro fu esposto nel 1863; non pi\u00f9 nuda delle donne di Bouguereau, l'\"Olympia\" veniva per\u00f2 presentata in un contesto d'estrema prosaicit\u00e0 quotidiana: sdraiata su un divano, con un servo che le ha appena portato un mazzo di fiori, presumibilmente inviatole da un ammiratore, il che faceva immediatamente balzare agli occhi il fatto che si trattasse di una semplice prostituta. Mentre Manet ha imbarazzato tutti per il suo riferimento alla prostituzione, gli uomini tramite Bouguereau potevano invece tranquillamente continuare a fantasticare in maniera educata all'interno dei Salon.\nTra i suoi nudi pi\u00f9 ambiziosi vi \u00e8 sicuramente \"Due bagnanti\" (1884), alto contributo ad un genere tradizionale, ma per certi aspetti si tratta anche di un lavoro ampiamente innovativo; gran parte del suo impatto \u00e8 dovuto alla presentazione dei corpi delineati nei confronti dell'ambiente aperto che fa da sfondo, mettendo in tal maniera ancor pi\u00f9 in evidenza le forme di statuaria monumentalit\u00e0 delle due figure nude femminili.\nAncora una volta, come era di norma ai suoi tempi in tema di bagnanti, l'artista rappresenta due donne che non sembrano appartenere alla realt\u00e0 terrena; immerse come sono in una sorta di visione dentro un ambiente aspro e remoto, del tutto lontano dal mondo urbano e che esiste solo nella realt\u00e0 pittorica: tutte caratteristiche queste che isolano l'osservatore, dandogli cos\u00ec una sorta di \"sicurezza morale\" ed impedendo un'interazione o identificazione mondana troppo accentuata.\nAssai indicative, in tal senso, appaiono opere come \"Flora e Zefiro\" (1875) e \"Stato d'animo notturno\" (1882), ma soprattutto con \"Nascita di Venere\" (1879) e \"La Primavera\" (1886), quadri assai sensuali, dai quali, fra l'altro, traspare la sottile ma indubbia influenza di uno dei massimi maestri del neoclassicismo, ossia Jean-Auguste-Dominique Ingres. In altri casi, come ad esempio le numerose \"bagnanti\", le pose e le forme si fanno pi\u00f9 realistiche, perdono classicit\u00e0 e aulicit\u00e0, ma acquistano un sapore umano, quasi verista, che le rende estranee al mondo ideale dell'accademismo.\nMa \u00e8 proprio con queste ultime opere che spesso, perdendo l'afflato allegorico o neoclassico sia per gli atteggiamenti sia per i contesti, i nudi di Bouguereau ottennero i maggiori successi e, al tempo stesso, le critiche pi\u00f9 frequenti e severe. La pennellata e la tessitura pittorica di Bouguereau, liscia e minuziosa, e il trattamento quasi scultoreo (o marmoreo) delle superfici dei corpi, attir\u00f2 su di lui l'avversione della critica, e in particolare di coloro che vedevano nella radicale innovazione impressionista il nuovo e ineludibile cammino della pittura.\nJoris Karl Huysmans disse, dei nudi di Bouguereau, che \u00ab [...] non si tratta neanche pi\u00f9 di [superfici] porcellanate, bens\u00ec leccate e flaccide\u00bb. Edgar Degas invent\u00f2 persino il verbo \"bougueroter\", per indicare ironicamente lo sfumare e il lisciare la resa plastica dei nudi. Ma se la pittura di Bouguereau fu rifiutata dalla critica, ci\u00f2 non fu solo per il suo accademismo. Egli infatti, dalla sua autorevole posizione, forse altera ma certamente intransigente, non accett\u00f2 mai, anzi avvers\u00f2, la svolta impressionista e post-impressionista e la critic\u00f2 duramente, a cominciare dalla nascita del \"Salon des refus\u00e8s\". Per i critici d'arte questo fu considerato come un palese atto di guerra. Ma Bouguereau dichiar\u00f2:\nAmorini e giovani contadine.\nV'era stato uno sviluppo peculiare nella rappresentazione artistica dell'erotismo (anche se visto e interpretato esclusivamente dall'uomo) nel corso del XIX secolo, e l'apertura di questi nuovi campi di possibilit\u00e0 aveva visto Bouguereau immergervisi con decisione. In un momento in cui l'antico ideale della \"donna autentica\" stava sempre pi\u00f9 abbandonando le pose caste ed estremamente virtuose per trasferirsi in un'atmosfera d'innocenza irrimediabilmente perduta, l'erotismo (quasi esclusivamente maschile) artistico si trasferisce sempre pi\u00f9 verso le fanciulle - e, in alcuni casi, anche verso i ragazzi - all'inizio dell'et\u00e0 dell'adolescenza, come alla ricerca di un qualche cosa che potesse cancellare quel senso di purezza svanita nel nulla.\nCome ben descritto da Jon Stratton c'era una convergenza: dove le ragazzine appena adolescenti hanno cominciato a diventare desiderabili per i membri della borghesia ecco che, anche se l'idea rimane in parte temuta e quindi occultata, si pensa che gli uomini possano celebrare la bellezza estetica del ragazzo o della ragazza adolescente senza eccessive implicazioni di desiderio sessuale, assegnando loro le \"virt\u00f9 femminili\" che cominciano a mancare nella figura della donna adulta. A seguito di ci\u00f2 la figura maschile un po' ambigua (da effeminato) viene molto erotizzata.\nBram Dijkstra ha citato a mo' di esempio in piena linea con questo ideale proprio la tela di Bouguereau intitolata \"Cupido bagnato\" e mostrato al Salon del 1891: Sulla differenza tra i due trattamenti ritorna anche Stratton, dicendo che la colpa di Wilde \u00e8 stata quella di esser stato colto con le mani nel sacco, mentre il pittore si \u00e8 sempre mantenuto al sicuro all'interno di un mondo di fantasia e di un desiderio solamente immaginato, idealizzato e reso pertanto poetico.\nIl lavoro pi\u00f9 erotico non \u00e8 per\u00f2 stato rivolto in prevalenza ai ragazzi, anche se ha prodotto diversi Amorini, bens\u00ec alle pastorelle e giovanissime contadine; bambinette e ragazzine formano difatti la maggioranza schiacciante delle rappresentazioni femminili all'interno del suo lavoro, e ci\u00f2 appare non solo nelle opere a tema mitologico, come accennato in precedenza - in qualit\u00e0 di allegoria - seppur la sua reputazione \u00e8 cresciuta inizialmente proprio in gran parte a causa del folto gruppo di dipinti su ninfe e bagnanti, ma soprattutto dalle raffigurazioni della popolazione rurale femminile infantile, bambine colte nelle loro attivit\u00e0 pi\u00f9 quotidiane.\nQuello del contadino \u00e8 stato un motivo che ha incontrato una grande popolarit\u00e0 alla fine del XIX secolo, anche come idealizzazione forzata di innocenza e purezza derivante direttamente dal Romanticismo, come anche di salute e vigore fisico, ci\u00f2 nonostante il fatto che la realt\u00e0 in cui si viveva in quel periodo fosse invero molto difficile, assai differente da quella idilliaca che appare nelle immagini di Bouguereau e di altri che hanno seguito la stessa estetica: sempre perfettamente pulito, felice, spensierato e ben vestito. L'immaginario popolare urbano li ha anche immaginati particolarmente vicini alla realt\u00e0 pi\u00f9 naturale, alla terra e, per estensione, si supponeva fossero anche pi\u00f9 appassionati e ardenti in campo amoroso.\nCome discusso da Karen Sayer:\nNon \u00e8 difficile vedere le ampie ripercussioni sociali e politiche di questa visione, come ad esempio il consolidamento di un'ideologia di dominio, il pregiudizio e lo sfruttamento delle classi sociali pi\u00f9 economicamente indigenti e non istruite; quando si analizza \"La brocca rotta\" (1891) Sayer dice che l'immagine della giovane contadina seduta sul bordo di un pozzo a piedi nudi, con i capelli vagamente legati e mentre l'osservatore con il vaso rotto ai suoi piedi, \u00e8 metafora di seduzione ma allo stesso tempo di pericolo, di conoscenza e innocenza sessuale ad un tempo. Indica allora con chiarezza la potenza della sessualit\u00e0, un potere che richiede una reazione atta a dissolverne la minaccia: un potere tanto pi\u00f9 minaccioso quanto pi\u00f9 viene lasciato intravedere attraverso la distanza dell'idealizzazione pastorale e in particolare dal fatto che si tratta di una giovinetta e non di una donna adulta.\nPer quel che concerne gli adolescenti maschi invece, la neutralizzazione del potere sessuale viene realizzato tramite la loro mitizzazione, mostrandoli come Cupido e trasportandoli cos\u00ec in una sfera sopramondana; vi \u00e8 anche la preferenza per la forma sintomatica latina dell'amore proveniente dal dio, meno sessualizzata di quanto avviene nella sua forma greca costituita da Eros: entrambi sono in ogni caso giovinetti di sesso maschile.\nIl trattamento di queste opere, delicate e sentimentali, ha anche collaborato ad aumentare l'allontanamento dalla realt\u00e0. L'artista dipinse molti Amorini, dicendo che questi avevano incontrato le richieste e i gusti del mercato: \"Dal momento che i temi umili, la drammatica e l'eroica non vendono, e come il pubblico preferisce Venere e Cupido, dipinger\u00f2 questo per piacergli, dedicandomi soprattutto a Venere e a Cupido.\"\nAlyce Mahon, commentando la \"Giovinetta che si difende da Cupido\" (1880) ha detto che la neutralizzazione sessuale viene fatta in questo caso anche attraverso la composizione, dove la giovane sorridente mostra d'esser compiaciuta per l'amore che la giovanissima divinit\u00e0 pare rivolgerle, ma allo stesso tempo cerca di allontanarlo con le braccia, mentre l'ambiente, di nuovo un paesaggio idilliaco, offre particolari interessanti come il bel corpo seminudo della giovinetta e le rosee natiche esposte del piccolo dio.\nD'altra parte per quel tipo di pubblico dai gusti pi\u00f9 improntati al conservatorismo le sue opere erotiche erano spesso vere e proprie pietre d'inciampo; \"Ninfe e satiro\", anche se divenuto il suo lavoro pi\u00f9 popolare negli Stati Uniti, per molti anni ha pi\u00f9 volte disturbato i moralisti sparpagliati per tutto il paese d'oltreoceano.\n\"Il vespaio\" (o \"L'invasione del regno di Cupido\", 1893) \u00e8 stato attaccato a suo tempo da un critico come opera pi\u00f9 adatta ad un bordello che a una mostra d'arte. Un nudo che era stato inviato a Chicago scaten\u00f2 una vera e propria tempesta sulla stampa locale, che giunse a dire di Bouguereau: \"uno di quei bastardi che con il suo talento mira a corrompere la morale del mondo\".\n\"La Primavera\", quando \u00e8 stato esposto a Omaha nel 1890 ha finito per essere vandalizzato da un pastore presbiteriano, che gli lanci\u00f2 contro una sedia e procur\u00f2 in tal modo un ampio strappo alla tela: la giustificazione dell'atto compiuto fu che l'opera aveva risvegliato in lui pensieri e desideri impuri.\nTuttavia, sia McElrath che Crisler dicono che anche nelle sue opere pi\u00f9 esplicitamente erotiche, non \u00e8 mai venuto meno a ci\u00f2 che allora era considerato \"buon gusto\" e non si \u00e8 mai abbassato a lavorare su temi \"sordidi, luridi e ripugnanti\" come fecero i suoi contemporanei Henri de Toulouse-Lautrec, Edgar Degas e Gustave Courbet. Altri autori, come Mittchel &amp; Reid-Walsh, John Brewer e Tobin Siebers hanno ribadito la complessit\u00e0 e sottolineato le ambiguit\u00e0 e tensioni che stanno alla base del lavoro erotico di Bouguereau.Egli trasmette difatti un'ampia gamma di significati in questo aspetto del suo lavoro, offrendo al contempo una notevole testimonianza visiva del pensiero ideologico prevalente del suo tempo e dei cambiamenti in corso in quella societ\u00e0.\nOpere religiose e storiche.\nDopo il periodo di lutto (1877) e gli anni che seguirono Bouguereau si dedic\u00f2 anche a temi religiosi, abbandonando i sogni idilliaci dell'antichit\u00e0 che tanto aveva inseguito e trattato negli anni precedenti. Affiorarono allora nelle sue tele le atmosfere dell'arte bizantina e della religiosit\u00e0 rinascimentale, mentre la sua ispirazione si accost\u00f2, anche se con cautela, ai temi e alle composizioni del movimento preraffaellita: del 1887 \u00e8 infatti \"\"Mater afflictorum\" e del 1900 la \"Regina angelorum\"\". Di questo periodo \u00e8 anche la decorazione della cattedrale de La Rochelle e delle chiese parigine di \"Santa Clotilde\", di \"Saint Augustin\" e di \"Saint-Vincent de Paul\".\nFu questa forse la logica fase creativa di un uomo ormai anziano che si volse a contenuti di una sempre pi\u00f9 vissuta spiritualit\u00e0, nella quale la sua educazione cattolica riprese significato e vigore.\nLe opere d'impronta pi\u00f9 prettamente storica, con il loro forte concetto di temporalit\u00e0, sono state considerate retoriche con scopo eminentemente didattico, mettendo in ombra perci\u00f2 le sue motivazioni pi\u00f9 letterarie, del folclore e dell'erudizione antiquaria. Di solito l'artista ha qui sottolineato i valori positivi e pi\u00f9 grandi in un approccio che ha avuto un pizzico di sensazionalismo per l'impatto ed il brivido prodotto nel pubblico. Anche se spesso tali opere erano evocazioni sentimentali, in altri casi vi \u00e8 stata una grave preoccupazione e profusione d'impegno nel ricostruire il passato storico con precisione o nell'intento di trasmettere un messaggio morale valido per l'elevazione dell'istruzione della comunit\u00e0 a cui si rivolgeva.\nTipici esempi di questo approccio sono visibili nel lavoro che gli valse il Prix de Rome nel 1850, \"Zenobia trovata dai pastori sulle rive del fiume Arasse\", che ha sostenuto i valori morali e la piet\u00e0, quando ha raccontando l'episodio della regina incinta accoltellata e abbandonata dal marito, ma salvata e guarita dai pastori gentili; questo successo gli ha poi fruttato una commissione di stato realizzata con \"Napoleone III in visita agli alluvionati di Tarascona\" (1856), fortemente basato su una caratterizzazione di tipo civile e sociale..\nNello stesso campo possono essere incluse anche le allegorie, come \"Alma parens\" (1883), una rappresentazione della Patria piena di \"senso civico\", dove una donna con una corona di alloro sul capo sta seduta su un trono, circondata da bambini che rappresentano i cittadini, ossia il gregge alla ricerca di un sicuro rifugio. Ai suoi piedi, i simboli di ricchezza della terra: un ramo di vite e spighe di grano. Del tutto simile \u00e8 anche \"Carit\u00e0\" (1859), in cui \u00e8 presentata una figura materna e protettiva circondata da infanti.\nCome accadde con i suoi dipinti religiosi, anche i soggetti storici cominciarono a cadere del tutto di moda attorno al 1860, per lasciare spazio e favorire sempre pi\u00f9 le questioni pi\u00f9 prosaiche della realt\u00e0 mondana. Bailey Van Hook ha detto che, nonostante la distinzione dei temi, il trattamento formale che Bouguereau ha dato in molti casi era piuttosto simile per tutti i generi che ha trattato, stabilendo un'eguale standard di costruzione delle figure e dei modi all'interno delle scene che componeva.\nLaura Lombardi sembra essere d'accordo in parte con questa idea, ma ha sottolineato che la principale caratteristica nel suo lavoro di genere storico \u00e8 una compenetrazione felice di riferimenti classici e suggestioni del suo tempo, citando l'esempio di \"Omero e la sua guida\" (1874), che porta alla luce il tema dell'antica Grecia, fatto per\u00f2 con la vivacit\u00e0 di uno studio di vita reale.\nL'insegnamento.\nL'artista stesso ha scritto:\nBouguereau dopo Bouguereau.\nPochi anni dopo la sua scomparsa e sino alla met\u00e0 del 1900 la fama di Bouguereau e l'apprezzamento per la sua arte scemarono rapidamente, e, gi\u00e0 nei primi lustri dopo la sua morte, il nome stesso di Bouguereau disparve dalle enciclopedie generaliste, cos\u00ec come dall'insegnamento della Storia dell'Arte, nel quale se egli fu menzionato lo fu soltanto per indicare un esempio da non seguire.\nDel resto, non appena l'influenza dell'esaltazione modernista si diffuse nella Critica d'arte al punto di divenire il pensiero \"ufficiale\", tutta l'arte accademica cadde nel discredito. Fu condannata, svalutata e messa all'indice proprio da quell'infatuazione modernista che credeva solo ai nuovi orizzonti dell'avanguardia. L'accademismo fu oggetto di scherno, spesso basato su citazioni di \u00c9mile Zola o di Huysmans, e venne infangato da affermazioni diffamanti.\nSi rimprover\u00f2 a Bouguereau la sua partecipazione alle giurie dei \"Salon\" ufficiali della fine del 1800, che si opponevano all'ammissione di opere appartenenti a movimenti moderni. Emblematica fu l'espressione di Paul C\u00e9zanne quando soprannomin\u00f2 il \"Salon de Paris\" il \"\"Salon di Bouguereau\".\nMa, a partire dal 1950, Salvador Dal\u00ed manifest\u00f2 la sua ammirazione per l'opera di Bouguereau opponendolo a Picasso ed aprendo la porta alla rivalutazione del pittore francese. Nel libro \"I cornuti della vecchia arte moderna\"\" Dal\u00ec scrisse:\nDopo la retrospettiva dedicata a Bouguereau organizzata al Petit Palais nel 1984, la considerazione per l'opera di Bouguereau aument\u00f2 progressivamente, sullo sfondo delle controversie fra sostenitori e detrattori di una rivalutazione dell'arte accademica. Con tutto ci\u00f2, all'apertura del Museo d'Orsay nel 1986, l'esposizione di quadri accademici venne ancora severamente bocciata dalla maggioranza dei critici.\nRoss fece anche pubblicare un catalogo ragionato delle opere di Bouguereau redatto da Damien Bartoli. Nel 2006-2007 ebbe luogo una mostra dedicata a Bouguereau e ai suoi allievi e seguaci americani nel Philbrook Museum of Art. L'elevata quotazione dei quadri testimoni\u00f2 un forte ritorno di interesse da parte dei collezionisti e del gusto del pubblico per le tele di Bouguereau esposte nei musei americani ed europei.\nIl dibattito sulla validit\u00e0 artistica dell'accademismo era ed \u00e8 ancora attuale.\nAllievi.\nTra i suoi innumerevoli studenti, vi sono stati:"}
{"id": "76573", "revid": "767487", "url": "https://it.wikipedia.org/wiki?curid=76573", "title": "Anni 520 a.C.", "text": ""}
{"id": "76574", "revid": "1226", "url": "https://it.wikipedia.org/wiki?curid=76574", "title": "Cinematografia fantascientifica", "text": ""}
{"id": "76575", "revid": "1337338", "url": "https://it.wikipedia.org/wiki?curid=76575", "title": "Anni 420 a.C.", "text": ""}
{"id": "76578", "revid": "767487", "url": "https://it.wikipedia.org/wiki?curid=76578", "title": "Anni 430 a.C.", "text": ""}
{"id": "76579", "revid": "62748", "url": "https://it.wikipedia.org/wiki?curid=76579", "title": "Ponte del Gard", "text": "Il ponte del Gard (fr. \"pont du Gard\") \u00e8 un ponte romano a tre livelli situato nel sud della Francia a Vers-Pont-du-Gard, vicino Remoulins, nel dipartimento del Gard. Attraversa il fiume Gardon, e fa parte dell'acquedotto romano che porta lo stesso nome. Costituito da tre serie di arcate, il ponte domina il fiume Gardon con i suoi 49 metri di altezza e 275 di lunghezza.\nDescrizione.\nNome.\nA questo punto del fiume, il ponte attraversa il Gard o, secondo altri, il Gardon (o meglio, \"i\" Gardon). I Gardon, secondo gli idrologi, si immettono nel fiume Gard in prossimit\u00e0 del paese di Cassagnoles. Secondo questa definizione, il Gardon \u00e8 costituito dai fiumi Gardon d'Anduze e dai Gardon d'Al\u00e8s. Il fiume \u00e8 conosciuto con il nome di Gard o di Gardon. \nDimensioni dell'architettura.\nUna strada percorre il primo livello e l'acquedotto \u00e8 collocato al terzo livello. L'acquedotto \u00e8 costituito da un condotto a sezione rettangolare (dimensioni interne: 1,80\u00a0m di altezza, 1,20\u00a0m di larghezza) che percorre il ponte in tutta la sua lunghezza con una pendenza dello 0,034%.\nCaratteristiche artistiche.\nIn questo acquedotto ci sono diverse caratteristiche artistiche degne di nota. Innanzitutto la maestosit\u00e0 dell'opera architettonica e la minuziosit\u00e0 necessaria per l'inclinazione affinch\u00e9 sia lineare il percorso dell'acqua. Si nota una grandiosit\u00e0 del rapporto, in altezza e in larghezza, fra le imponenti arcate delle due serie inferiori e gli archetti che corrono in alto. Nel 1985 l'acquedotto \u00e8 stato inserito nell'elenco dei Patrimoni dell'umanit\u00e0 dell'UNESCO. Un acquedotto simile \u00e8 raffigurato sulle banconote da 5 Euro.\nStoria.\nIl ponte \u00e8 stato costruito verso il 17 a.C. e faceva parte di un acquedotto di quasi 50\u00a0km di lunghezza che portava l'acqua dalle sorgenti di Uz\u00e8s (il punto di captazione non \u00e8 conosciuto) alla citt\u00e0 gallo-romana di Nemausus, oggi chiamata N\u00eemes. \u00c8 stato costruito da Agrippa sotto l'imperatore Augusto. La portata raggiungeva i 20.000 metri cubi d'acqua al giorno. La consistenza dei depositi in calcare suggerisce che l'acquedotto sia stato in attivit\u00e0 per non meno di 400-500 anni.\nL'acquedotto ha una pendenza media di 34 centimetri per chilometro, ovvero 1/3000; il dislivello tra la sorgente e l'arrivo \u00e8 di soli 17 metri: un successo tecnico ragguardevole. L'acquedotto segue un tragitto sinuoso per potere approfittare al massimo dei rilievi delle colline (in linea d'aria, Uz\u00e8s non \u00e8 che a 20 chilometri da N\u00eemes). Al fine di rendere il flusso d'acqua continuo nonostante la lieve pendenza, fu applicata sulle pareti e sul pavimento dell'acquedotto una miscela costituita da olio d'oliva, grasso suino e succo di fichi acerbi. Il ponte \u00e8 stato costruito per incrociare la piccola valle del Gardon.\nL'acqua corrente impiegava circa un giorno per fluire, sotto la spinta della gravit\u00e0, dal suo punto di captazione situato alle fontane di Eure, nei pressi di Uz\u00e8s, fino all'invaso di ripartizione ancora visibile nella via Lamp\u00e8ze a N\u00eemes e chiamato Castellum.\nNemausus aveva un discreto numero di pozzi ed anche una sorgente vicina: la costruzione di un acquedotto non rappresentava quindi una necessit\u00e0 vitale, ma piuttosto un'opera di prestigio, destinata all'approvvigionamento idrico di terme, bagni e altre fontane della citt\u00e0.\nIl ponte fu costruito senza l'aiuto di cementi a calce; le pietre, di cui alcune pesanti fino a sei tonnellate, erano legate da tiranti in ferro. I blocchi sono di roccia calcarea e furono estratti da una cava a meno di un chilometro dal cantiere del ponte. Essi furono posti in opera grazie ad un argano azionato tramite una ruota che veniva fatta girare dagli operai. Una complessa impalcatura fu costruita per sostenere il ponte durante la sua costruzione. La facciata del ponte ne porta ancora i segni, come i sostegni dell'impalcatura e le cornici sporgenti sui pilastri che accoglievano le centine in legno che servivano a sostenere le volte in costruzione. Si suppone che la costruzione abbia avuto una durata di trent'anni, con l'impiego di circa 800-1000 operai.\nDopo i romani, il ponte fu mantenuto dai signori locali che applicavano una tassa a coloro che lo attraversavano. A causa della mancata manutenzione, il flusso d'acqua cess\u00f2 di scorrere pochi secoli dopo la sconfitta dei romani.\nLa struttura non sub\u00ec saccheggi di materiale da costruzione, ma fu danneggiata attorno al 1620 quando Enrico II di Rohan fece passare la sua artiglieria destinata alla guerra contro gli Ugonotti. Nonostante i danni alle arcate del secondo livello, la struttura resistette.\nNapoleone III, grande ammiratore delle opere di ingegneria romane, a seguito di una sua visita nel 1850 ordin\u00f2 il restauro del ponte. Furono quindi sostituite le pietre erose e fu aggiunta della malta per consolidare la struttura. Infine, fece costruire delle scale per permettere ai visitatori di accedere all'acquedotto."}
{"id": "76580", "revid": "118681502", "url": "https://it.wikipedia.org/wiki?curid=76580", "title": "Anni 530 a.C.", "text": ""}
{"id": "76583", "revid": "2519", "url": "https://it.wikipedia.org/wiki?curid=76583", "title": "Alleati", "text": "Con il termine \"alleati\" si intende genericamente i membri di un'alleanza. Altri significati sono:"}
{"id": "76586", "revid": "767487", "url": "https://it.wikipedia.org/wiki?curid=76586", "title": "Anni 230 a.C.", "text": ""}
{"id": "76588", "revid": "34392", "url": "https://it.wikipedia.org/wiki?curid=76588", "title": "Fogli di stile", "text": ""}
{"id": "76592", "revid": "767487", "url": "https://it.wikipedia.org/wiki?curid=76592", "title": "Anni 130 a.C.", "text": ""}
{"id": "76596", "revid": "767487", "url": "https://it.wikipedia.org/wiki?curid=76596", "title": "Anni 150 a.C.", "text": ""}
{"id": "76598", "revid": "767487", "url": "https://it.wikipedia.org/wiki?curid=76598", "title": "Anni 160 a.C.", "text": ""}
{"id": "76599", "revid": "767487", "url": "https://it.wikipedia.org/wiki?curid=76599", "title": "Anni 170 a.C.", "text": ""}
{"id": "76600", "revid": "767487", "url": "https://it.wikipedia.org/wiki?curid=76600", "title": "Anni 180 a.C.", "text": ""}
{"id": "76601", "revid": "767487", "url": "https://it.wikipedia.org/wiki?curid=76601", "title": "Anni 190 a.C.", "text": ""}
{"id": "76602", "revid": "767487", "url": "https://it.wikipedia.org/wiki?curid=76602", "title": "Anni 200 a.C.", "text": ""}
{"id": "76604", "revid": "9", "url": "https://it.wikipedia.org/wiki?curid=76604", "title": "Isole Comore", "text": ""}
{"id": "76605", "revid": "1652635", "url": "https://it.wikipedia.org/wiki?curid=76605", "title": "Liverpool", "text": "Liverpool (: ; in inglese ) \u00e8 una citt\u00e0 di 578\u00a0324 abitanti del Regno Unito. \u00c8 un distretto metropolitano, capoluogo della contea metropolitana inglese del Merseyside. Sorge lungo l'estuario del Mersey e si affaccia sul Mare d'Irlanda, non lontano dal confine con il Galles.\nOrigini del nome.\nGi\u00e0 dal 1190 il luogo dove sorge l'odierna Liverpool era noto col nome di \"Liuerpul\", che in inglese significa stagno o insenatura con acqua fangosa. Ci sono per\u00f2 molte ipotesi sull'origine del nome della citt\u00e0. Il titolo di citt\u00e0 \u00e8 conseguente alla rivoluzione industriale e le fu attribuito nel 1880.\nStoria.\nMedioevo.\nLa nascita di Liverpool viene fatta solitamente risalire all'agosto del 1207, quando re Giovanni Senzaterra fece emanare una propria lettera con cui concedeva il privilegio di \"libera citt\u00e0\" all'allora villaggio di Leerpoole e invitava inoltre i coloni delle zone circostanti a trasferirvisi per trovarvi dimora.\nCon molta probabilit\u00e0 Giovanni desiderava la creazione di un nuovo porto nella regione che non fosse sotto il controllo del conte di Chester. Fu inizialmente utilizzata solo come base per l'invio di truppe nella vicina Irlanda e come fortezza con la costruzione di un possente castello (distrutto nel 1726). Per pi\u00f9 di quattro secoli dalla sua fondazione, Liverpool, rimase un centro relativamente poco importante; a met\u00e0 del XVI secolo la sua popolazione non superava i 500 abitanti e rimase un piccolo porto, subordinato a quello di Chester, fino al 1650.\nAddirittura nel 1571 gli stessi abitanti di Liverpool, in un documento inviato alla regina Elisabetta I per pregarla di essere sollevati dall'obbligo di pagare una tassa che non riuscivano a sostenere, si definirono gli abitanti \"della povera e decaduta citt\u00e0 di Liverpool\".\nDa questo periodo fino a tutto il secolo successivo, sia il numero degli abitanti che il volume del commercio della citt\u00e0, anche se in lentissima crescita, rimarranno sostanzialmente immutati. Non ci sono praticamente altre notizie di Liverpool fino alla Guerra civile inglese, durante la quale fu teatro di numerose battaglie che danneggiarono pesantemente sia la citt\u00e0 che il castello, quest'ultimo soprattutto in seguito ad una battaglia nel 1644 che dur\u00f2 ben diciotto giorni.\nNel 1699, con una legge del parlamento, viene decisa la creazione di una parrocchia propria della citt\u00e0, indipendente da quella di Walton. \u00c8 da questo momento in poi che si comincia a registrare un deciso incremento demografico, che porter\u00e0 Liverpool a diventare, in breve, la seconda citt\u00e0 pi\u00f9 importante del Regno Unito.\nLa Rivoluzione industriale.\nNel XVIII secolo, con la decadenza del porto di Chester (dovuta al progressivo insabbiamento del fiume Dee) e la costruzione nel 1715 del primo bacino acqueo artificiale di tutta l'Inghilterra, Liverpool diventa il porto principale del paese; ma \u00e8 con l'apertura del commercio verso le Indie Occidentali, incentrato soprattutto sulla tratta degli schiavi, che la citt\u00e0 conosce uno sviluppo senza precedenti.\nCommercio che si va a sommare a quello gi\u00e0 presente con Irlanda e il resto d'Europa. All'inizio del XIX secolo, circa il 40% di tutto il commercio mondiale transita ormai nel porto di questa citt\u00e0.\nLa comunit\u00e0 nera di Liverpool, nata in questo periodo, in soli cinque anni arriver\u00e0 a contare pi\u00f9 di 10.000 individui.\nLa grande trasformazione urbana di Liverpool comincia nel XIX secolo, \u00e8 in questo periodo infatti che vengono costruiti numerosi nuovi edifici (St. George's Hall, Lime Street Station ecc.). Nel 1880 gli viene riconosciuto lo status di citt\u00e0.\nIl XX secolo.\nL'espansione di Liverpool continua incessante anche durante la prima parte del XX secolo quando la citt\u00e0 diventa uno degli obiettivi principali per i grandi flussi migratori provenienti dall'Europa continentale e il principale porto europeo per i collegamenti con gli Stati Uniti. Anche il tragico viaggio inaugurale del Titanic doveva in origine partire dal porto di Liverpool, e fu solo in un secondo momento che questo fu spostato a Southampton.\nNel 1930 la popolazione della citt\u00e0 aveva raggiunto gli 850.000 abitanti, con moltissime comunit\u00e0 di stranieri provenienti da tutto il mondo; per il gran numero di gallesi presenti ci si riferiva a Liverpool come alla capitale del Galles del Nord.\nDurante la Seconda guerra mondiale, ci furono circa ottanta raid aerei sul Merseyside, con una serie di incursioni particolarmente concentrate che nel maggio del 1941 fecero interrompere il funzionamento del bacino per quasi una settimana.\nAnche se le vittime dei bombardamenti furono \"solo\" 2.500, quasi la met\u00e0 delle abitazioni dell'intera area metropolitana furono colpite, e ben 11.000 edifici furono completamente distrutti. Il 9 ottobre 1940, proprio durante uno di questi raid, nacque a Liverpool John Lennon, fondatore dei Beatles. Nel 1945 venne scoperto il body in the cylinder, che rimane tuttora un mistero.\nLa crisi.\nDopo la guerra, seguirono gli anni della grande ricostruzione. Furono costruite nuove zone residenziali e soprattutto il nuovo bacino di Seaforth, il pi\u00f9 grande del Regno Unito. Tuttavia, la citt\u00e0 negli anni cinquanta entra in un periodo di profonda crisi, con la chiusura di numerose fabbriche e la conseguente perdita di moltissimi posti di lavoro. Nel 1985 la popolazione era ormai crollata a poco pi\u00f9 di 460.000 abitanti.\nLa rinascita, almeno culturale, comincia negli anni sessanta che fanno di Liverpool una delle citt\u00e0 di riferimento per milioni di giovani, attratti soprattutto dal Merseybeat, lo stile musicale pop nato in questa citt\u00e0 e i cui pi\u00f9 famosi interpreti furono i Beatles e il gruppo Gerry and the Pacemakers.\nD'altra parte per\u00f2, continua il declino economico della citt\u00e0 e del suo porto, che subisce un altro duro colpo a partire dal 1970, con l'introduzione dei container nello stoccaggio dei materiali, e che rendono cos\u00ec il bacino di Seaforth obsoleto e in gran parte inutilizzato.\nLa disoccupazione raggiunge negli anni ottanta i livelli pi\u00f9 alti di sempre. La crisi occupazionale porter\u00e0 a un tragico epilogo nel 1981 con gli incidenti di Toxteth Riots, durante i quali, per la prima volta nella storia del Regno Unito (se si esclude l'Irlanda del Nord) la polizia user\u00e0 gas lacrimogeni contro la popolazione civile.\nLa rinascita del XXI secolo.\nA partire dalla met\u00e0 degli anni novanta l'economia e lo sviluppo sono tornati finalmente in attivo. Sfruttando la nomea artistica per il fatto di essere la citt\u00e0 della Musica e dei The Beatles la citt\u00e0 ha cercato di dare risalto alle proprie attrazioni culturali e lo sforzo \u00e8 stato premiato con l'assegnazione a Liverpool del titolo di Capitale europea della cultura per l'anno 2008.\nAnche il turismo \u00e8 diventato un fattore molto significativo nell'economia della citt\u00e0, soprattutto quello legato alla tradizione musicale degli anni sessanta.\nAltro aspetto positivo \u00e8 il tasso di criminalit\u00e0 che ad oggi \u00e8 tra i pi\u00f9 bassi di Inghilterra e che fanno di Liverpool una delle aree metropolitane pi\u00f9 tranquille d'Europa.\nMonumenti e luoghi d'interesse.\nLo scenario portuale di Liverpool \u00e8 stato aggiunto nel 2004 fra i Patrimoni dell'umanit\u00e0 dell'UNESCO e, nel 2021 \u00e8 stato cancellato dalla lista a causa dello sviluppo urbanistico non rispettoso della storia della citt\u00e0.\nCultura.\n Liverpool \u00e8 una citt\u00e0 molto vivace dal punto di vista artistico.\nAlla \"Walker Art Gallery\" sono esposte numerose pitture della scuola preraffaellita, come del resto alla \"Sudley House\" che possiede una delle maggiori collezioni d'arte del periodo precedente al XX secolo. La \"Tate Liverpool\" \u00e8 la galleria d'arte moderna pi\u00f9 importante del nord-Inghilterra.\nUn'altra istituzione culturale molto famosa di Liverpool \u00e8 la \"Liverpool City Libraries\" (fondata nel 1852).\nLa citt\u00e0 \u00e8 sede della \"University of Liverpool e\" della \"John Moores University\". Ospita anche la biblioteca centrale di Liverpool.\nNel 1996 \u00e8 stato inaugurato il \"Liverpool Institute of Performing Arts\" (LIPA), centro di studi d'arte e spettacolo.\nLa \"Biennale di Liverpool\", che si tiene generalmente da met\u00e0 settembre a fine novembre ed \u00e8 l'unica biennale d'arte contemporanea del Regno Unito, \u00e8 un festival che prevede tre settori espositivi: \"The International\"; \"The Independent\"; \"Bloomberg New Contemporaries\" e molti altri eventi culturali ad essa legati.\nLa citt\u00e0 ospita la \"Royal Liverpool Philharmonic Orchestra\", una delle orchestre pi\u00f9 importanti e famose d'Inghilterra, che tiene i propri concerti nella \"Liverpool Philharmonic Hall\", e molte compagnie teatrali come la \"Everyman &amp; Playhouse\" e la \"Unity Theatre\".\nLiverpool \u00e8 nota anche per la sua tradizione di poeti, tra cui spiccano i nomi di Adrian Henri, Roger McGough e Brian Patten, per aver dato i natali al celebre pianista George Stubbs e all'attore comico John Edmond Owens, ma il maggiore prestigio artistico alla citt\u00e0 \u00e8 certamente quello di aver dato i natali al celebre quartetto dei Beatles e altri gruppi musicali che vi iniziarono la loro carriera verso la fine degli anni cinquanta.\nNel 2003, con l'assegnazione a Liverpool del titolo di Capitale europea della cultura per il 2008, sono iniziati una serie di lavori per la riqualificazione del centro urbano che hanno visto un investimento complessivo di 750 milioni di sterline.\nHa una squadra di calcio molto forte. \nNel 2008 si sono tenuti a Liverpool gli MTV Europe Music Awards.\nEconomia.\nLiverpool \u00e8 il nodo commerciale di una grande area metropolitana e uno tra i pi\u00f9 importanti porti dell'intero paese. L'industria locale \u00e8 molto attiva nel settore farmaceutico, agroalimentare e delle apparecchiature elettriche. Aziende automobilistiche e importanti raffinerie di petrolio sorgono nelle zone periferiche della citt\u00e0. Imponenti sforzi di reindustrializzazione hanno portato negli anni alla realizzazione di uno dei pi\u00f9 grandi distretti industriali d'Europa, il \"Knowsley Industrial Park\".\n\u00c8 solo recentemente per\u00f2, che l'economia di Liverpool ha cominciato a recuperare dal grande declino del periodo post bellico. Fra il 1995 e il 2001 questa \u00e8 cresciuta ad una media del 6,3% annuo, contro il 5,8% di Londra e il 5,7% di Bristol; il tasso di sviluppo, nello stesso periodo, \u00e8 stato del 9,2% rispetto ad una media nazionale di 4,9%.\nCome nel resto del Regno Unito, anche Liverpool ha conosciuto un grande sviluppo nel terziario con la nascita di molte grandi societ\u00e0 di servizi, soprattutto nel campo della telefonia.\nIl turismo sta diventando una voce sempre pi\u00f9 importante nell'economia di Liverpool. Ci\u00f2 ha prodotto un aumento della fornitura di servizi e strutture ad esso legato, come alla nascita di molti Hotel, ristoranti e club. I palazzi storici e gli ambienti suggestivi di Liverpool, non attraggono solo turisti, ma anche i registi di cinema, infatti Liverpool \u00e8 la seconda citt\u00e0 pi\u00f9 filmata del Regno Unito, seconda in questa particolare classifica solo a Londra.\nInfrastrutture e trasporti.\nStrade.\nEssendo una citt\u00e0 importante nel Regno Unito, Liverpool ha collegamenti stradali diretti con molte altre aree inglesi. In direzione est, la motorway M62 congiunge Liverpool a Hull passando per diverse grandi citt\u00e0, tra cui Manchester, Leeds e Bradford. La M62 offre un interscambio sia per la M6 che per la M1.\nNella parte ovest della citt\u00e0, il Kingsway Tunnel e il Queensway Tunnel collegano Liverpool alla penisola di Wirral, sull'altra sponda del fiume Mersey. La strada A41, che inizia a Birkenhead, fornisce collegamenti alle contee del Cheshire e dello Shropshire e, attraverso la A55, anche al Galles del nord.\nA sud, Liverpool \u00e8 collegata a Widnes e Warrington attraverso la A562.\nCuriosamente, nel centro di Liverpool esiste una via, la John\u2019s Street, in cui \u00e8 stata istituita una corsia preferenziale per i pedoni che intendono camminare speditamente, senza essere ostacolati da chi invece si ferma a chiacchierare o a scrivere messaggi sul cellulare.\nFerrovie.\nNazionali.\nLa rete nazionale, gestita dalla societ\u00e0 Network Rail, collega Liverpool alle principali citt\u00e0 di tutta l'Inghilterra. La stazione cittadina principale \u00e8 Lime Street, che svolge anche un ruolo di interscambio con la locale ferrovia suburbana. Nella parte sud della citt\u00e0, la stazione \"Liverpool South Parkway\" \u00e8 collegata all'aeroporto John Lennon tramite un servizio di autobus.\nServizio ferroviario suburbano.\nLiverpool dispone di tre linee del locale Servizio Ferroviario Suburbano di Liverpool:\nAeroporti.\nL'aeroporto cittadino \u00e8 l'Aeroporto di Liverpool-John Lennon situato a Speke, area urbana a sud-est di Liverpool. Vi operano soprattutto compagnie low-cost, con destinazioni generalmente continentali. Nel 2013 vi sono transitati poco pi\u00f9 di 4 milioni di passeggeri.\nPorti.\nIl porto di Liverpool \u00e8 uno dei pi\u00f9 importanti di tutta la Gran Bretagna. Tra le destinazioni regolari si annoverano Belfast, Dublino e l'isola di Man, con pi\u00f9 rotte giornaliere operate da diverse aziende. Il \"Mersey Ferry\" collega Liverpool a Woodside e Seacombe, due localit\u00e0 sull'altra sponda del fiume Mersey. Un terminal crociere di nuova costruzione \u00e8 stato aperto nel 2007, situato lungo il Pier Head nel centro cittadino.\nAmministrazione.\nLiverpool ha scelto dal 2012 di eleggere direttamente con votazione popolare il suo sindaco. A complicare la questione \u00e8 intervenuta la creazione dell\u2019autorit\u00e0 combinata della \"Liverpool City Region\", la provincia metropolitana del Merseyside e dintorni, che a sua volta ha a suo capo un sindaco ad elezione popolare diretta: per cercare di distinguere le situazioni, a quest\u2019ultima carica \u00e8 stato dato il nome di \"Metro Mayor\", il sindaco metropolitano.\nSport.\nLiverpool \u00e8 tra le citt\u00e0 del Regno Unito con maggiore tradizione sportiva. I suoi due principali club di calcio sono l'Everton, di casa al Goodison Park, e il Liverpool, che gioca invece ad Anfield. Entrambe le squadre maschili giocano nella massima divisione inglese, la Premier League. Il Liverpool ha vinto 19 titoli di lega e svariate Coppe internazionali, e l'Everton (9 titoli), tra i fondatori della lega calcio inglese, vanta anch'esso una discreta tradizione di vittorie nazionali e internazionali. Anche le rispettive sezioni femminili hanno lasciato un segno nel campionato inglese di categoria, con il Women (gi\u00e0 Ladies) che ha conquistato due titoli nazionali ed entrambe con pi\u00f9 d'una partecipazione alla UEFA Women's Champions League.\nAl di l\u00e0 della rivalit\u00e0 cittadina, entrambe le tifoserie sono accomunate nell'orgoglio di aver fatto conoscere e rispettare il nome della citt\u00e0 di Liverpool anche fuori dal Regno Unito e costituiscono, ad oggi, l'esempio di tifoserie pi\u00f9 belle e folkloristiche del mondo accomunando fans in tantissimi paesi.\nGrande risalto \u00e8 dato anche al rugby a 13, con le due squadre di St Helens RLFC e Widnes Vikings (due cittadine situate a pochi chilometri da Liverpool) che militano nella Rugby Super League e che hanno fatto la storia di questo sport.\nNell'ippodromo di Aintree si corre il Grand National Steeplechase, una delle competizioni ippiche a ostacoli pi\u00f9 famose del mondo.\nLa regione della Merseyside ospita due campi da golf designati come possibile sede di tornei Open: il Royal Birkdale, vicino a Southport (dove si \u00e8 disputato il British Open nel 2008), e il Royal Liverpool (dove lo stesso evento \u00e8 stato ospitato nel 2006). Con oltre 30 campi da golf di primo livello, la Merseyside viene oggi chiamata dagli appassionati inglesi \"la costa del golf\"."}
{"id": "76623", "revid": "827882", "url": "https://it.wikipedia.org/wiki?curid=76623", "title": "Delicatessen", "text": "Delicatessen \u00e8 un film del 1991 diretto da Jean-Pierre Jeunet e Marc Caro ed interpretato, fra gli altri, da Dominique Pinon e Jean-Claude Dreyfus.\nTrama.\nNella Francia post apocalittica di un'epoca imprecisata, i viveri scarseggiano e il mais \u00e8 utilizzato come denaro. Al piano terra di un decrepito condominio si trova la macelleria \"Delicatessen\", gestita dal padrone di casa, Clapet, il quale offre camere e posti di lavoro per attirare le vittime all'edificio, cos\u00ec da poter uccidere questi sventurati affittuari, macellarli e vendere la loro carne agli altri inquilini presso il suo negozio.\nA seguito della \"scomparsa\" del suo scimpanz\u00e9 ammaestrato Mr. Livingstone, il clown disoccupato Louison si reca a vivere nel condominio di Clapet. Durante la sua permanenza, Louison fa amicizia con la figlia di Clapet, Julie, e il rapporto che nasce si trasforma, lentamente in amore. Louison dimostra di essere un ottimo lavoratore esercitando i suoi numerosi talenti e il trucco spettacolare con il suo coltello speciale \"L'australiano\", capace di tornare indietro come un boomerang se lanciato. Vista l'efficienza di Louison, il macellaio decide di non ucciderlo troppo presto.\nDurante questo periodo molti degli inquilini si affezionano a Louison mentre altri si preoccupano per la loro sicurezza, messa a repentaglio dal bisogno di carne per sfamarsi. Consapevole delle intenzioni disumane di suo padre, Julie scende nelle fogne per entrare in contatto con i temuti \"Trogloditi\", un popolo sotterraneo di vegetariani squilibrati che accettano di aiutarla per salvare Louison.\nLa sera in cui c' \u00e8 un programma alla tv in cui Louison si esibiva con lo scimpanz\u00e9, il macellaio manomette l'antenna, e si scontra, avendo la peggio, con Luison, salito a sistemarla; nel mentre i Trogloditi sferrano un attacco, cercando di prelevare Louison, ma catturano per equivoco la donna del macellaio. Nel frattempo la signora Aurore riesce finalmente a morire con il marito (la coppia tenta il suicidio per tutta la durata del film), mentre Louison e Julie oppongono resistenza e inondano l'appartamento. Furioso, Clapet tenta di uccidere Louison lanciandogli addosso \"L'australiano\", ma facendo cos\u00ec si uccide involontariamente da solo.\nIl film si chiude con Louison e Julie che si siedono tranquillamente sul tetto del condominio a suonare musica insieme."}
{"id": "76629", "revid": "125833681", "url": "https://it.wikipedia.org/wiki?curid=76629", "title": "Club Atl\u00e9tico Boca Juniors", "text": "Il Club Atl\u00e9tico Boca Juniors, noto come Boca Juniors, \u00e8 una societ\u00e0 polisportiva argentina con sede a Buenos Aires, che deve la sua fama soprattutto alla sezione calcistica. Il Boca \u00e8 l'unica squadra argentina a non essere mai retrocessa: dal 1913 milita ininterrottamente in Primera Divisi\u00f3n.\nDisputa le partite interne nell'Estadio Alberto Jos\u00e9 Armando, noto come \"La Bombonera\".\n\u00c8, assieme all', una delle due squadre sudamericane che hanno vinto pi\u00f9 titoli internazionali. Con 18 trofei riconosciuti dalla CONMEBOL si colloca al terzo posto, alla pari con il e l'Independiente e dietro all' del Cairo (24) e al (27) per trofei confederali ed interconfederali vinti. \u00c8 riconosciuto dalla FIFA come uno degli 11 club classici dell'Argentina e dei 54 dell'America meridionale.\n\u00c8 tra le nove squadre al mondo che sono riuscite a centrare, in due occasioni (nel 2000 e nel 2003), il \"triplete\", composto dai titoli di campione nazionale, del continente e del mondo con la particolarit\u00e0 che si giocavano due campionati argentini nello stesso anno. Il club \u00e8 stato inoltre nominato miglior club sudamericano del decennio 2001-2010 dall'Istituto Internazionale di Storia e Statistica del Calcio. \u00c8 inoltre l'unica squadra argentina che pu\u00f2 vantare la doppietta nazionale, avendo vinto nel 2018 il campionato argentino di massima serie e la Copa Argentina, risultato gi\u00e0 ottenuto nel 1969 e nel 2015.\nIl Boca Juniors \u00e8 una delle squadre pi\u00f9 popolari d'Argentina insieme ai concittadini del , con cui disputa il \"Supercl\u00e1sico\" del calcio argentino, che oppone le due squadre pi\u00f9 titolate della Primera Divisi\u00f3n argentina, con la particolarit\u00e0 che i due club sono accomunati dal quartiere di origine La Boca.\nStoria.\nIl 3 aprile 1905 un gruppo di giovani italiani (provenienti pi\u00f9 precisamente da Genova) si incontrarono per fondare un club. La casa dove si svolse l'incontro era quella di Esteban Baglietto e vi parteciparono altre quattro persone, Alfredo Scarpatti, Santiago Sana e i fratelli Juan e Teodoro Farenga (originari di Muro Lucano). Due anni dopo, in seguito alla \"distruzione\" della prima divisa bianco-nera, i cinque ragazzi, il cui patrimonio era soltanto un pallone regalato da un marinaio inglese, dovettero scegliere dei nuovi colori sociali, per cui non mancarono le discussioni. Nell'incertezza fu uno di loro, un certo Giovanni Juan Brichetto, che di mestiere azionava il faro d'ingresso delle navi nel porto di Buenos Aires, a fare una proposta:\nAppena arrivati sul posto, giunse nel molo la nave Drottning Sophia (\"regina Sophia\"). A poppa sventolava un vessillo giallo e blu, la bandiera svedese. La discussione si plac\u00f2: il giallo e il blu sarebbero stati i colori del Boca Juniors. Importanti membri fondatori del club furono anche Arturo Penney, Marcelino Vergara, Luis Cerezo, Adolfo Taggio, Giovanelli, Donato Abbat\u00e1ngelo e Bertolini.\nNel 1913 il Boca ottenne la promozione in Primera Divisi\u00f3n, che il club provava a raggiungere da tanti anni. Questo fu possibile quando la federazione calcistica dell'Argentina decise di aumentare il numero delle partecipanti al campionato da 6 a 15.\nNel 1925 il Boca tenne la prima tourn\u00e9e in Europa, per giocare in Spagna, Germania e Francia. La squadra disput\u00f2 in totale 19 partite, vincendone 15. Per tale motivo fu dichiarato\"Campe\u00f3n de Honor\" (\"campione onorario\") per la stagione 1925 dalla federazione calcistica argentina.\nNegli anni successivi il Boca si \u00e8 affermato come uno dei club pi\u00f9 popolari d'Argentina, con un gran numero di sostenitori non solo in patria, ma anche nel mondo. Il club \u00e8 uno dei pi\u00f9 titolati del calcio argentino, avendo vinto 33 titoli della Primera Divisi\u00f3n, secondo solo al River Plate con 36. A livello internazionale, il Boca Juniors ha vinto 18 trofei, gli stessi del e dell'Independiente; il Boca ha vinto altri quattro titoli internazionali (messi in palio tra squadre appartenenti alle federazioni argentina e uruguaiana), tuttavia questi non sono ancora riconosciuti dalla FIFA. I titoli in questione sono la Tie Cup del 1919, la Copa de Honor Cousenier del 1920 e la Copa Escobar-Gerona del 1945 e del 1946.\nColori e simboli.\nColori.\nI colori sociali del Boca sono il giallo e il blu. Essi derivano da quelli della bandiera svedese. Secondo la tradizione, infatti, i soci del club, non riuscendo a mettersi d'accordo per scegliere il colore delle maglie, si affidarono alla sorte: avrebbero preso quelli della prima nave che fosse passata quel giorno per il porto di Buenos Aires. E questa fu appunto una nave battente bandiera svedese.\nNel 2013 la societ\u00e0 sceglie il rosa come colore per una delle maglie secondarie, ma la federazione si \u00e8 opposta a questa decisione minacciando di multare la squadra nel caso in cui davvero gli \"xeneizes\" fossero scesi in campo con quel colore.\nNei primi anni furono adottate diverse casacche tra cui le primissime (1905), una azzurra e una rosa. Entrambe vennero sostituite nello stesso anno da una divisa bianca con strisce nere verticali. Nel 1907 i colori della tenuta divennero il blu con una banda gialla, trasversale fino al 1913, poi orizzontale (l'attuale divisa).\nSimboli ufficiali.\nStemma.\nQuanto allo scudetto societario, il Boca ne ha avuti cinque nella sua storia. Il primo fu introdotto nel 1922 ed \u00e8 stato utilizzato per oltre trent'anni, fino al 1955. Aveva il fondo bianco, con le iniziali CABJ (\"Club Atl\u00e9tico Boca Juniors\") in giallo e blu ed una banda orizzontale ugualmente gialla. Per celebrare il 50\u00ba anniversario della fondazione del club, il logo fu modificato cambiando lo sfondo in blu, sempre con la striscia gialla e le iniziali per\u00f2 in nero. Furono aggiunti anche due ramoscelli d'alloro sui lati dello stemma. L'alloro spar\u00ec negli anni sessanta. Fu aggiunto anche un bordo nero e al posto delle iniziali la dicitura \"Boca Juniors\" fu scritta per esteso.\nUn nuovo cambiamento avvenne negli anni settanta. Tornarono le iniziali CABJ e furono aggiunte trenta stelle, una per ogni titolo conquistato all'epoca dai calciatori \"Xeneizes\". L'ultimo cambiamento risale alla fine del 1996 ed ha portato alla versione attuale dello scudetto, con l'eliminazione della banda gialla e le iniziali CABJ scritte con un carattere che richiama i college, e un numero di stelle aumentato a quarantasei. Il font \u00e8 stato adottato ufficialmente dal club.\nStrutture.\nStadio.\nDopo travagliate vicissitudini, durante le quali il Boca cambi\u00f2 pi\u00f9 volte l'ubicazione del terreno di gioco perdendo ingenti somme e rischiando di sciogliere il sodalizio, la societ\u00e0 ha trovato la sua definitiva collocazione a partire dal 18 febbraio 1938, quando venne posta dal presidente Camillo Cichero la prima pietra dei lavori, terminati due anni pi\u00f9 tardi per la costruzione dello stadio Bombonera, inizialmente denominato \"obra perfecta\". Fu inaugurato il 25 maggio 1940, durante la presidenza di Edoardo Sanchez Terrero. domenica 2 giugno 1940 si disput\u00f2 il primo incontro ufficiale nel nuovo stadio. Il Boca Juniors affront\u00f2 il Newell's Old Boys di Rosario e ne usc\u00ec vittorioso per 2 a 0 con gol di Alarc\u00f3n e Gandulla.\nNel 1953 fu completata l'opera con un terzo anello al quale venne aggiunto l'impianto di illuminazione artificiale. Non sub\u00ec altre modifiche fino al 1996, quando sotto la presidenza di Mauricio Macri furono demoliti i vecchi palchi della Calle Del Valle, rimpiazzandoli con una tribunetta e nuove gradinate abbellite dai murales dell'artista P\u00e9rez Celis che si aggiungono a quelli di Romolo Macci\u00f3.\nLo stadio dal 2002 \u00e8 intitolato ad Alberto Jacinto Armando, storico presidente del Boca. Il suo nome ha sostituito quello di un altro presidente, Camilo Cichero (secondo alcuni traslitterazione in lingua argentina dell'oriundo italiano \"Camillo Cicero\"; in realt\u00e0 Cichero \u00e8 un tipico cognome genovese), che dava il nome allo stadio dal 1986. La capienza della struttura \u00e8 di 57.395 spettatori.\nIl clima che si respira alla Bombonera \u00e8 tra i pi\u00f9 caldi del Sudamerica, e i cori dei tifosi sono tra i pi\u00f9 celebri. La Bombonera \u00e8 nota anche per le vibrazioni che si avvertono quando i tifosi cominciano a saltare in maniera ritmata. Da ci\u00f2 deriva l'espressione \"La Bombonera no tiembla. Late\" (La Bombonera non trema. Batte).\nTifoseria.\n il Boca conta 140.000 soci. Si dice che il Boca sia la squadra preferita dalla \"met\u00e0 pi\u00f9 uno del paese\" (\"la mitad m\u00e1s uno del pa\u00eds\"). Il sondaggio fa riferimento agli anni cinquanta in occasione di un censimento nazionale. \u00e8 stato rivelato che questa percentuale si ferma al 40% della popolazione, mostrando che comunque il Boca \u00e8 la squadra pi\u00f9 tifata.\nCi sono \"Pe\u00f1as\" (fan club) in molte citt\u00e0 dell'Argentina, e anche all'estero, specialmente in Spagna, in Israele ed in Giappone; \u00e8 la squadra argentina con pi\u00f9 fan clubs nel paese ed \u00e8 la seconda squadra argentina pi\u00f9 tifata, con pi\u00f9 soci e con pi\u00f9 fan clubs all'estero; il Boca ha fan in tutta l'America Latina, soprattutto in Colombia e in Per\u00f9, da cui provengono o sono provenuti molti giocatori. Negli Stati Uniti, a causa dell'immigrazione di latinoamericani, ci sono molti tifosi degli \"xeneizes\"; anche in Giappone, grazie alle vittorie in Coppa Intercontinentale, manifestazione che ivi si svolgeva, i fan sono molti.\nNella penisola italiana i simpatizzanti \"boquensi\" sono molti, soprattutto a Genova e Napoli: i genovesi sentono il Boca Juniors un po' loro, in considerazione del soprannome \"\"xeneizes\", mentre i napoletani riconducono la loro preferenza alla militanza nel club di Diego Armando Maradona.\nNegli anni si sono susseguiti attestati di vicinanza tra le tifoserie genovesi e la squadra \"xeneize\".\nI tifosi della Sampdoria nel 1969 dedicarono a Tito Cucchiaroni, idolo della Bombonera che lo defin\u00ec \"el Loco\"\" e successivamente goleador della compagine blucerchiata, il club degli \"Ultras Tito Cucchiaroni\". Negli anni '90, con l'arrivo ai vertici mondiali della Sampdoria del presidente Paolo Mantovani, la popolarit\u00e0 dei blucerchiati crebbe e nel 1996 la \"Convenci\u00f3n Nacional de Pe\u00f1as\", ente che riunisce tutti i club del Boca Juniors scrisse una missiva all'allora presidente Enrico Mantovani per invitarlo alla Bombonera e per entrare in contatto, tramite la societ\u00e0 blucerchiata, con gli Ultras Tito Cucchiaroni. Successivamente venne aperto un club nella capitale argentina, il \"Sampdoria Club Buenos Aires\" per raccogliere tutti i genovesi, di nascita o di origine, tifosi della Sampdoria. Va precisato che negli anni della fondazione del Boca Juniors e dell'emigrazione dalla Liguria, la Sampdoria non era ancora nata.\nI supporter rossoblu invece, con l'arrivo sotto la Lanterna di Rodrigo Palacio ed altri giocatori argentini, aumentarono la loro popolarit\u00e0 in terra argentina, arrivando ad aprire un club alla Boca per riunire i supporter del Genoa del \"barrio\" e della capitale. La Fondazione Genoa, tramite i rapporti di mercato che il presidente Enrico Preziosi instaur\u00f2 con le societ\u00e0 argentine, in particolar modo proprio con il Boca, entr\u00f2 cos\u00ec in contatto con la realt\u00e0 locale e decise di organizzare una mostra dedicata ai legami tra la terra ligure ed il Sud America, in particolare con il barrio \"xeneize\". L'idea venne ben presto appoggiata anche dall'ente che cura la storia dell'altra squadra cittadina, il Museo Samp Doria, e si diede cos\u00ec vita a questa esposizione dedicata a questo legame mai dimenticato tra genovesi e \"xeneizes\".\nSoprannomi.\nI calciatori e i sostenitori della squadra sono conosciuti con il nome di \"Xeneizes\" (da una traslitterazione castellano-argentina del termine genovese \"zeneize\", che significa genovese, dovuto alla colonia genovese presente nel quartiere La Boca), nome che appare sulle maglie e sullo stemma sociale (\"La gloriosa squadra xeneize\"). Altri soprannomi sono \"Boquenses\" (quelli della Boca), \"Boquita\" (piccola Boca), \"la Mitad M\u00e1s Uno\" (riferito alla grande diffusione del tifo boquense nel paese) e \"la azul y oro\" (riferito alla maglietta). I tifosi del Boca chiamano loro stessi \"Jugador N\u00ba12\" (Giocatore N\u00ba12) seguendo l'idea che i tifosi sono il giocatore in pi\u00f9 della squadra. Ci sono anche dei soprannomi peggiorativi, il pi\u00f9 popolare e simpaticamente accettato dai tifosi e quello di \"Bosteros\" (aggettivo derivato dalla parola \"bosta\", parola usata nel R\u00edo de la Plata per chiamare gli escrementi di cavallo) e riferimenti pi\u00f9 offensivi al soprannome di \"Jugador\" \"N\u00ba12,\" facendo riferimento ai favori arbitrali e al comportamento incivile dei suoi tifosi.\nOrganico.\nRosa.\n\"Aggiornata all'8 novembre 2021\".\nOrganigramma.\nConsiglio di amministrazione\nAspetti societari.\nIl Boca \u00e8 stato il primo club calcistico al mondo ad ottenere la certificazione di qualit\u00e0 ISO 9001, il 1\u00ba agosto 2001.\nCuriosamente, esiste una linea di bare del Boca disponibile per i tifosi morti, cos\u00ec come un cimitero ufficiale del Boca.\nIl Boca ha anche una propria flotta di taxi (una decina) operanti a Buenos Aires.\nSquadra femminile.\nLa sezione femminile del Boca Juniors partecipa alla prima divisione del campionato argentino fin dalla sua istituzione, di cui \u00e8 il club pi\u00f9 titolato con 23 campionati vinti.\nSezione calcio a 5.\nLa sezione di calcio a 5 del Boca Juniors ha partecipato alla Divisi\u00f3n de Honor fin dalla sua istituzione. I 12 campionati finora vinti lo rendono il secondo club pi\u00f9 titolato del Paese alle spalle del .\nSezione pallacanestro.\nLa squadra di pallacanestro del Boca Juniors ha vinto la Liga Nacional de B\u00e1squetbol tre volte (1996/97, 2003/04, 2006/07), cinque volte la \"Copa Argentina\" (2002, 2003, 2004, 2005, 2006), una volta la \"Top 4 Argentina\" (2004), e tre volte il Coppa dei Campioni del Sudamerica (2004, 2005, 2006). Inoltre ha raggiunto la finale del campionato nel 2004/05 perdendo contro il Ben Hur). L'arena dove la squadra cestistica gioca le proprie partite casalinghe \u00e8 la Luis Conde Arena, meglio conosciuta come \"La Bombonerita\" (piccola \"Bombonera\").\nSezione pallavolo.\nIl Boca Juniors ha anche una sezione professionistica di pallavolo, sia maschile che femminile.\nLa squadra maschile ha vinto il campionato \"Metropolitano\" nel 1991, nel 1992 e nel 1996, e ha raggiunto il secondo posto nella stagione 1996/97 di A1. A causa della mancanza di sponsor, la squadra fu congedata, ma pi\u00f9 tardi fu reincorporata grazie alla guida dell'ex giocatore del Boca Marcelo Gigante; dopo aver giocato in seconda divisione, il Boca \u00e8 ritornato in A1 nel 2005.\nLa squadra femminile si \u00e8 aggiudicata sei titoli nazionali fra il 2011 e il 2019, raggiungendo nel 2012 la finale del Campionato sudamericano per club.\nAltri sport.\nNato nel 2005, il Turismo Carretera argentino, campionato di auto di serie, ha incluso la categoria Top Race V6, nella quale i team sono sponsorizzati da squadre di calcio. Piloti veterani come Ortelli e Bessone e l'ex giocatore del Boca Vicente Pern\u00eda corrono per la squadra del Boca; Ortelli alla fine ha vinto il primo campionato Top Race V6 per il Boca Juniors.\nLa sezione di calcio femminile ha vinto 8 campionati argentini: 1992, 1998, 1999, 2000, 2001 Apertura, 2002 Clausura, 2003 Apertura e 2004 Apertura. Nel 2000 la squadra \u00e8 rimasta imbattuta. Rappresentative del Boca competono anche in altre discipline come il j\u016bd\u014d, il karate ukc, il taekwondo e il sollevamento pesi."}
{"id": "76633", "revid": "830939", "url": "https://it.wikipedia.org/wiki?curid=76633", "title": "Margaret Weis", "text": "\u00c8 autrice insieme a Tracy Hickman dei romanzi della serie Dragonlance. Alcuni suoi romanzi sono stati pubblicati con lo pseudonimo di Susan Lawson oppure Margaret Baldwin. Nella sua carriera ha scritto 431 opere ed \u00e8 stata tradotta in 20 lingue diverse.\nOpere.\nDragonlance.\nLe Cronache di Dragonlance.\nScritti con Tracy Hickman:\nEd. Junior\nLe Leggende di Dragonlance.\nScritti con Tracy Hickman:\nLe Cronache di Krynn.\nScritti con Tracy Hickman:\nLa Guerra del Caos.\nScritti con Tracy Hickman:\nLa Guerra delle Anime.\nScritti con Tracy Hickman:\nIl Ciclo di Death Gate.\nScritti con Tracy Hickman:\nIl Ciclo di Darksword.\nScritti con Tracy Hickman:\nIl Ciclo della Rosa del Profeta.\nScritti con Tracy Hickman:\nLa Pietra Sovrana.\nScritti con Tracy Hickman:\nIl Ciclo di Starshield.\nScritti con Tracy Hickman:\nIl Ciclo di Dragonships.\nScritti con Tracy Hickman:\nVarie.\nScritti con Don Perrin:\nScritti con Jamie Chambers e Christopher Coyle:\nScritti con Jamie Chambers e Chris Pierson:"}
{"id": "76634", "revid": "88740", "url": "https://it.wikipedia.org/wiki?curid=76634", "title": "1\u00aa Mostra internazionale d'arte cinematografica di Venezia", "text": "La 1\u00aa edizione della Mostra Internazionale d'Arte Cinematografica di Venezia (denominata 1\u00aa Esposizione internazionale d'arte cinematografica alla 18\u00aa Biennale) si svolse a Venezia dal 6 al 21 agosto del 1932. Fu la prima manifestazione internazionale di questo tipo, ricevendo un forte appoggio dalle autorit\u00e0 italiane. Si svolse sulla terrazza dell'Hotel Excelsior al Lido di Venezia, ma non era ancora una rassegna competitiva non essendoci una giuria.\nAlla mostra presero parte attori molto noti dell'epoca, alcuni dei maggiori divi dell'epoca, sia stranieri, come Greta Garbo, Clark Gable, Boris Karloff, Fredric March, Wallace Beery, Norma Shearer, James Cagney, Ronald Colman, Loretta Young, John Barrymore, Joan Crawford, che italiani come Vittorio De Sica; i film proiettati vennero visti nelle sale da oltre 25\u00a0000 spettatori.\nStoria.\nIl festival nacque da un'idea del presidente della Biennale di Venezia, il conte Giuseppe Volpi, dello scultore Antonio Maraini, segretario generale, e di Luciano De Feo, segretario generale dell'Istituto internazionale per il cinema educativo, emanazione della Societ\u00e0 delle Nazioni con sede a Roma, concorde sull'idea di svolgere la rassegna nella citt\u00e0 lagunare, e che fu il primo direttore-selezionatore.\nIl primo film presentato alla mostra, \"Il dottor Jekyll\" di Rouben Mamoulian, venne proiettato la sera del 6 agosto 1932; al film segu\u00ec un ballo nei saloni dell'hotel Excelsior; il primo film italiano fu \"Gli uomini, che mascalzoni...\" di Mario Camerini, presentato la sera dell'11 agosto. Questa prima edizione present\u00f2 film che diverranno poidei classici della storia del cinema come \"Proibito\", di Frank Capra, \"Grand Hotel\" di Edmund Goulding, \"Il campione\" di King Vidor, \"Frankenstein\" di James Whale, \"A me la libert\u00e0\" di Ren\u00e9 Clair. Erano presenti opere di altri registi come il britannico Victor Saville con un film a soggetto e due documentari, gli statunitensi Ernst Lubitsch, con due film, Howard Hawks, il russo Nikolaj Ekk, il francese Maurice Tourneur, i tedeschi Anatole Litvak e Leni Riefenstahl.\nLe cronache dell'epoca riportarono che: \"Ieri sera nell'ampio magnifico salone dell'albergo Excelsior di Lido \u00e8 seguita la prima Esposizione Internazionale Cinematografica di fronte a una folla enorme di pubblico sceltissimo italiano e straniero [\u2026]\" (\"Il Gazzettino\", 7 agosto 1932); \"[\u2026] Le gambe che Miriam Hopkins scopre lentamente sotto quell'abito da music hall dell'Ottocento, sono una delle pi\u00f9 flagranti e violente rivelazioni di femminilit\u00e0 che si sia mai vista al cinema\" (\"Corriere Padano\").\nNel 1992, in occasione del 60\u00ba anniversario di questa prima edizione, durante la 49\u00aa edizione venne curata una retrospettiva intitolata \"Venezia 1932 - Il cinema diventa arte\".\nRiconoscimenti (non ufficiali).\nIn mancanza di una giuria e dell'assegnazione di premi ufficiali, introdotti solamente pi\u00f9 tardi, un referendum indetto dal Comitato Organizzatore presieduto da Attilio Fontana della \"I.C.E. - Istituto Commercio Estero\", svolto tra il pubblico accorso alla rassegna decret\u00f2 sei riconoscimenti non ufficiali: tra questi fu dichiarato miglior regista il sovietico Nikolaj Ekk per il film \"Il cammino verso la vita\", mentre \"A me la libert\u00e0\" di Ren\u00e9 Clair venne eletto come il pi\u00f9 divertente.\nEcco l'elenco completo dei premiati:"}
{"id": "76635", "revid": "466539", "url": "https://it.wikipedia.org/wiki?curid=76635", "title": "Clifden", "text": "Clifden (gaelico irlandese: \"An Cloch\u00e1n\", lett. \"piccola cella monastica\") \u00e8 un piccolo centro nella costa occidentale dell'Irlanda, nella contea di Galway. Situato in pieno Connemara, nonostante le sue modeste dimensioni viene considerato la capitale della celebre regione. Le attivit\u00e0 principali sono il turismo e la pesca.\nStoria.\nLa cittadina fu fondata all'inizio del XIX secolo da John D'Arcy che viveva nel castello di Clifden (oggi in rovina e facilmente visibile dalla \"Sky Road\" che parte ad ovest del centro abitato). Clifden acquist\u00f2 notoriet\u00e0 nei primi anni del 1900 quando Guglielmo Marconi costru\u00ec il suo pi\u00f9 grande telegrafo senza fili transatlantico nel luogo per comunicare con Terranova.\nVicino Clifden c'\u00e8 anche il luogo dell'atterraggio di emergenza del primo volo transatlantico da ovest a est condotto da John Alcock e Arthur Whitten Brown, avvenuto il 15 giugno 1919. L'aereo infatti si schiant\u00f2 nella brughiera di Derrygimlagh Bog, vicino alla stazione di Marconi. Il primo servizio telegrafico fisso che connetteva Clifden alla Nuova Scozia fu inaugurato il 17 ottobre 1907 e fu chiuso il 25 luglio 1922 a causa di gravi danni subiti durante la Guerra civile irlandese. Nei momenti di maggior afflusso, pi\u00f9 di 400 persone trovarono lavoro nella stazione telegrafica.\nUn altro episodio poco felice della guerra civile riguarda il \"The burning of Clifden\" del 1921, dove 14 case sospettate di essere repubblicane furono bruciate dai Black and Tans. Dal 1895 al 1935 Clifden \u00e8 stata il capolinea occidentale della \"Midland Great Western Railway\", importante linea ferroviaria. La stazione adesso \u00e8 un pub.\nInfrastrutture e trasporti.\nStrade.\nLa strada N59 da Galway (distante 77\u00a0km) a Westport (64\u00a0km) passa attraverso il villaggio. Da Clifden parte la strada chiamata \"Sky Road\", molto suggestiva e poco trafficata, che si snoda lungo la costa del golfo, mentre le vie del paese sono gran parte in salita e rendono molto pittoresco l'abitato.\nBus.\nServizi regolari di bus collegano Clifden al resto d'Irlanda tramite la compagnia nazionale Bus \u00c9ireann e la privata Michael Nee, quasi sempre diretti a Galway.\nSociet\u00e0.\nReligione.\nA Clifden sono influenti sia la Chiesa cattolica, in quanto la cittadina giace tra la Diocesi di Galway e Kilmacduagh, sia la Church of Ireland presente con le Diocesi Unite di Tuam, Killala e Achonry, oltre che la propria Omey Union Parish. Clifden, di suo, ha due chiese: St.Joseph's (cattolica) e Christ Church (anglicana)."}
{"id": "76640", "revid": "4", "url": "https://it.wikipedia.org/wiki?curid=76640", "title": "Susan Lawson", "text": ""}
{"id": "76642", "revid": "4", "url": "https://it.wikipedia.org/wiki?curid=76642", "title": "Margaret Baldwin", "text": ""}
{"id": "76645", "revid": "62748", "url": "https://it.wikipedia.org/wiki?curid=76645", "title": "John Claudius Loudon", "text": "Fu il promotore dello stile \"gardenesque\", sintesi tra il pittoresco e uno stile pi\u00f9 geometrico e formale derivato dai grandi giardini storici europei. Fu anche autore della \"Enciclopedia dell'architettura e arredamento dei cottage, fattorie, ville \"."}
{"id": "76647", "revid": "1658", "url": "https://it.wikipedia.org/wiki?curid=76647", "title": "Samuel Langhorne Clemens", "text": ""}
{"id": "76648", "revid": "1577172", "url": "https://it.wikipedia.org/wiki?curid=76648", "title": "Maria (nome)", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nIpocoristici, forme alterati e nomi correlati.\nLa vasta diffusione del nome Maria ha portato alla creazione di un numero non indifferente di diminutivi e ipocoristici di varia natura, molti dei quali oggi sono largamente considerati nomi a s\u00e9 stanti.\n\u00c8 da considerare tuttavia che molte di tali varianti possono anche avere un'origine differente (ovvero: la loro origine \u00e8 dibattuta), cos\u00ec come possono risultare omografe ad altri nomi che hanno differente etimologia e non sono in alcun modo correlati.\n\u00c8 quest'ultimo il caso di Mara (di origine biblica), Maia, Moira (presenti nella mitologia greca), Marica (nella mitologia romana), Maura, May e Mia. I diminutivi italiani Marietta, Mariolina e Mariuccia sono condivisi con il nome Mario; le forme hawaiiane \"Malia\" e \"Mele\" possono essere, rispettivamente, una variante di \"Malie\" (che significa \"calma\" in hawaiiano) e una ripresa del termine hawaiiano \"mele\", che vuol dire \"canzone\". La variante \"Marja\" coincide poi con un termine finlandese che significa \"bacca\". Caso particolare \u00e8 Marianna, che pu\u00f2 essere tanto un derivato di Maria quanto un composto di Maria e Anna.\nVa citato come caso a parte il nome Miriam, che deriva dalla stessa radice di Maria: mentre in alcune culture \u00e8 considerato un nome ormai indipendente, in diverse lingue le due forme sono usate come equivalenti.\nNumerosi sono anche i nomi composti che si possono ottenere con Maria e un altro nome. Tra questi si possono ricordare gli italiani Annamaria, Biancamaria, Mariangela, Marilena, Marianna, Maria Luisa (da cui Marisa e Maril\u00f9), Marilda, Maria Teresa, Maria Grazia, Maria Rosa e il maschile Gianmaria, lo spagnolo Marisol e gli inglesi Marilyn, Marlene e Rosemary.\nNella cultura popolare viene spesso associato a Maria il nome Mario, con cui invece non ha alcuna connessione etimologica. Potrebbe essere basato su Maria, inoltre, il nome Myra.\nOrigine e diffusione.\nEtimologia, origine e significato.\nMaria \u00e8 la forma latina del greco biblico \u039c\u03b1\u03c1\u03af\u03b1 (\"Mar\u00eda\"), a sua volta mutuato dall'ebraico \u05de\u05b4\u05e8\u05b0\u05d9\u05b8\u05dd (\"Miryam\") - tale nome \u00e8 passato in greco anche come \u039c\u03b1\u03c1\u03b9\u03b1\u03bc (\"Mariam\"), dove le due forme erano intercambiabili, giungendo poi in italiano come Miriam.\nSono numerose le ipotesi riguardanti la sua etimologia e il suo significato. La teoria pi\u00f9 accreditata propone un'origine egizia, basata su \"mry\" o \"mr\" (rispettivamente \"amata\" e \"amore\"). Tale teoria \u00e8 supportata anche dal fatto che l'unico personaggio che porta questo nome, nell'Antico Testamento, \u00e8 la sorella di Mos\u00e8 Miriam, nata proprio in Egitto. Il termine, conosciuto dagli egizi come Miryam, secondo una teoria sviluppata all'inizio del XX secolo potrebbe richiamare la denominazione di un antico dio del Levante di nome Yam (che nella religione cananea era il dio del mare e del caos), che alcuni vorrebbero accostare, senza sufficienti prove, alla figura di Yahweh, tramite il tetragramma biblico di Dio, ovvero YHWH. Il nome Maria \u00e8 comunque generalmente associato al nome di Yahweh (e non di Yam inteso come altra divinit\u00e0), dandogli il significato di \"amata da YHWH\" (o \"che ama YHWH\"), ovvero \u00abAmata da Dio\u00bb.\nAltri ancora, danno al nome Miryam, in contesto egizio, il significato di \u00abMeri-Amon\u00bb: l'\u00abAmata del dio Amon\u00bb (in seguito noto come Amon-Ra, il dio supremo degli egizi).\nInoltre, durante gli scavi di Ugarit (in Siria), in una delle citt\u00e0 pi\u00f9 antiche del mondo, \u00e8 stato rinvenuto e decifrato il termine \"Mrym\", che gli studiosi hanno accostato con abbastanza sicurezza al termine ebraico \"Mar\u00f4m\"; in entrambi i casi si riferisce a persone e signifca \u00abAltezza\u00bb; da qui Miryam e in seguito Maria potrebbe dunque voler dire \u00abL'Eccelsa\u00bb.\nSono per\u00f2 numerose e propugnate da diversi studiosi altre teorie che vedono \"Miryam\" come un nome originatosi direttamente all'interno della lingua ebraica. Wilhelm Gesenius fu il primo a considerarlo un composto di \"meri\" e \"am\" (\"la loro ribellione\"); pi\u00f9 avanti abbandon\u00f2 tale teoria, che venne comunque portata avanti da alcuni suoi studenti. \u00c8 stata proposta anche la derivazione dal solo termine \"meri\", quindi \"ribellione\".\nDegna di nota, sebbene probabilmente errata, \u00e8 l'interpretazione che darebbe a Maria il significato di \"mare amaro\", come composto di \"mar\" (\"amaro\") e \" yam\" (\"mare\"). Tale teoria venne riportata in un'opera di san Girolamo tratta dall\"Onomastica\" di Origene e Filone, che era per\u00f2 in pessime condizioni quando Girolamo la riscrisse; inoltre, dato che in ebraico l'aggettivo segue il sostantivo a cui \u00e8 riferito, un composto di tali termini avrebbe dovuto essere \"yam mar\", non \"mar yam\". \u00c8 riportata di frequente una leggera variazione sul tema, \"mare di amarezza\", nonch\u00e9 derivazioni simili basate su un solo termine, come \"amareggiata\", \"addolorata\" o \"grande dolore\" (da \"marar\" o \"marah\") o \"amarezza\" (da \"merum\", a sua volta sempre da \"marar\", derivazione per\u00f2 grammaticalmente errata); va notato che \u00e8 da queste radici che deriva il nome Mara.\nAltre interpretazioni, sempre basate su termini ebraici, sono \"guarita\" (etimologia incerta), \"grassa\" o \"ben nutrita\" (da \"mara\"), \"signora\" o \"principessa\" (da \"mari\"), \"forte\" o \"che governa\" (da \"marah\"), \"desiderata per figlia\" (etimologia incerta), \"mirra\" (da \"mor\", anche se non \u00e8 chiaro come tale termine possa essere identificato in \"Miryam\"), \"mirra del mare\" (da \"mor\" e \"yam\"), \"signora del mare\" (da \"mari\" e \"yam\") e goccia del mare (da \"mar\" e \"yam\"). Quest'ultima venne riportata anche da san Girolamo e si ritrova anche in una manoscritto di Bamberga di fine del XIX secolo come \"stilla maris\": come testimoniato da diversi studiosi (Varrone, Quintiliano, Aulo Gellio), quando i trascrittori latini scambiarono molte \"i\" con \"e\", l'espressione divenne \"stella maris\", \"stella del mare\", che resta una delle interpretazioni pi\u00f9 diffuse del nome ed \u00e8 tuttora uno dei titoli della Madonna.\nUso e diffusione.\n\"Maria\" \u00e8 la forma base del nome in diverse lingue europee oltre all'italiano, ma \u00e8 usata anche come forma alternativa alla principale da molte altre, come l'inglese. La sua straordinaria diffusione \u00e8 dovuta al fatto di essere stato portato da Maria, madre di Ges\u00f9, sebbene si siano verificati casi, in determinati tempi e culture, dove il nome veniva considerato troppo sacro per poter entrare nell'uso comune (in maniera simile a quanto avviene per il nome Ges\u00f9 in Italia).\nIn Italia \u00e8 registrato come il nome femminile pi\u00f9 diffuso nel XX secolo e si stima che, comprendendo anche le sue varianti, durante questo periodo denominasse circa il 12% della popolazione. In Inghilterra, dove \u00e8 usato sin dal XII secolo, \u00e8 sempre stato tra i pi\u00f9 comuni fin dal XVI.\nIn italiano e spagnolo \u00e8 frequente l'uso di Maria in abbinata ad altri nomi femminili, soprattutto con quelli che a loro volta (es. Maria Annunziata, Maria Consuelo). \nNome maschile.\nIn Italia, Francia, Spagna, Polonia e Germania, Maria viene inoltre usato come secondo nome maschile, sempre per ragioni tradizionali e devozionali (es. Antonio Maria, Jos\u00e9 Mar\u00eda, Manuel Mar\u00eda...); questo uso, in Italia, \u00e8 una delle poche eccezioni previste dal D.P.R. n. 396 del 2000 riguardo l'attribuzione dei nomi ai neonati, che di norma proibisce l'assegnazione di un nome maschile ad un bambino di sesso femminile, e viceversa.\nOnomastico.\nL'onomastico per la Chiesa cattolica si festeggia il 12 settembre, giorno della festa del Santissimo Nome di Maria, oppure l'8 settembre, festa della Nativit\u00e0 della Beata Vergine Maria, o ancora il 22 agosto, festa della Beata Vergine Maria Regina. Nella Chiesa ortodossa si festeggia invece il 15 agosto (Dormizione di Maria), anche se per convenzione non si usa fare gli auguri, e l\u20198 settembre (nascita di Maria).\nAd ogni modo, sono moltissime le immagini o gli appellativi con i quali la Madonna viene venerata, senza considerare poi che le sante che portarono questo nome e le sue varianti, da solo o in abbinata ad altri, \u00e8 superiore a cento. Tra tutte le ricorrenze si possono ricordare:"}
{"id": "76653", "revid": "767487", "url": "https://it.wikipedia.org/wiki?curid=76653", "title": "Anni 240 a.C.", "text": ""}
{"id": "76654", "revid": "1632387", "url": "https://it.wikipedia.org/wiki?curid=76654", "title": "Masaniello", "text": "Quella di Masaniello, finch\u00e9 lui fu in vita, non si configur\u00f2 come una rivolta antispagnola e repubblicana come avrebbe voluto la storiografia dell'Ottocento che, profondamente influenzata dai valori risorgimentali, vedeva in lui un patriota ribellatosi alla dominazione straniera. Le cause degli eventi del luglio 1647 risiedono esclusivamente nella specificit\u00e0 politica, economica e sociale della Napoli spagnola nella prima met\u00e0 del Seicento. Dopo la sua morte, tuttavia, la rivolta assunse connotazioni politiche e sociali dal carattere antifeudale e antispagnolo e, secondo taluni, anche secessionista, al pari di quanto era accaduto alcuni anni prima, in Portogallo e Catalogna.\nLa rivolta fu scatenata dall'esasperazione delle classi pi\u00f9 umili verso le gabelle imposte dai governanti sugli alimenti di necessario consumo. Il grido con cui Masaniello sollev\u00f2 il popolo il 7 luglio fu: \u00ab\"Viva 'o Re 'e Spagna, mora 'o malgoverno\"\u00bb, secondo la consuetudine popolare tipica dell\"'Ancien r\u00e9gime\" di cercare nel sovrano la difesa dalle prevaricazioni dei suoi sottoposti. Dopo dieci giorni di rivolta che costrinsero gli spagnoli ad accettare le rivendicazioni popolari, a causa di un comportamento stravagante, frutto di una strategia mirata, volta a fargli appunto 'fare pazzie', Masaniello fu accusato ufficialmente di pazzia ed ucciso per volere del vicer\u00e9, di alcuni capi popolari e di una piccola parte della plebe.\nNonostante la breve durata, la ribellione da lui guidata indebol\u00ec il secolare dominio spagnolo sulla citt\u00e0, aprendo la strada per la proclamazione dell'effimera e filofrancese Real Repubblica Napoletana, avvenuta cinque mesi dopo la sua morte. Questi eventi, visti in un'ottica europea, vanno comunque inquadrati all'interno della cornice della guerra dei trent'anni e la tradizionale rivalit\u00e0 tra Spagna e Francia, anche per il possesso della corona di Napoli.\nNome e luogo di nascita.\nPer molto tempo si \u00e8 creduto che Masaniello fosse originario di Amalfi, mentre in realt\u00e0 nacque a Vico Rotto al Mercato, uno dei tanti vicoli che circondano piazza del Mercato a Napoli. All'origine di questo equivoco c'\u00e8 quel \"d'Amalfi\", che \u00e8 semplicemente il cognome, ma che \u00e8 stato tradizionalmente interpretato come un riferimento al luogo d'origine del capopopolo. Alcune fonti sostengono che Tommaso Aniello nacque ad Amalfi, dove sarebbe stato amico di un altro singolare personaggio amalfitano, l'abate Pirone, cos\u00ec chiamato perch\u00e9 usava abusivamente la tonaca per sfuggire alla giustizia, in realt\u00e0 bandito che uccideva dietro compenso, e che poi sarebbe stato anche suo collaboratore nei giorni della rivolta. Nel 1896, il poeta Salvatore Di Giacomo sment\u00ec la tesi dell'origine amalfitana di Masaniello, trascrivendone l'atto di battesimo reperito nella chiesa di Santa Caterina in Foro Magno, che cita:\nLa celebrazione avvenne lo stesso giorno della nascita, nella stessa chiesa dove nel 1641 Tommaso Aniello spos\u00f2 poi la sedicenne Bernardina Pisa. Lo storico Giuseppe Galasso ipotizza che l'equivoco \u00absia stato agevolato e incoraggiato da un consapevole atteggiamento del potere e della cultura ufficiale della Napoli spagnola. Nella \"fedelissima citt\u00e0\" [...] non si doveva e non si poteva ammettere la presenza di un \"infedele\", di un ribelle come colui che aveva messo in questione il governo spagnolo a Napoli\u00bb.\nIl 7 luglio 1997, in occasione del 350\u00ba anniversario della sommossa popolare, il Comune di Napoli ha posto un'iscrizione a Vico Rotto in onore di Masaniello.\nDalla nascita al 1647.\nLa famiglia di Masaniello era umile, ma non poverissima. Il padre, Francesco (Cicco) d'Amalfi, era un pescatore e venditore al minuto. La madre, Antonia Gargano, incinta di Masaniello prima del matrimonio, era una massaia. Aveva due fratelli minori ed una sorella: Giovanni, che fu un altro capo della ribellione, Francesco, che mor\u00ec durante l'infanzia, e Grazia. La casa dove visse si trovava tra la pietra del pesce, nel quartiere Pendino, dove avveniva la riscossione della gabella sui prodotti ittici, e Porta Nolana, dove invece avveniva quella del dazio sulla farina,\nCon i suoi circa 250.000 abitanti, Napoli era all'epoca una delle metropoli pi\u00f9 popolose dell'impero spagnolo e di tutta l'Europa e piazza del Mercato, nei cui dintorni Masaniello trascorse tutta la sua vita, ne era il centro nevralgico. Ospitava bancarelle che vendevano ogni sorta di merce, palchi da cui i saltimbanchi si esibivano per i popolani ed era, come ai tempi di Corradino di Svevia, il luogo preposto alle esecuzioni capitali. Essendo il principale centro di commercio della citt\u00e0, in piazza aveva luogo la riscossione delle imposte da parte degli \"arrendatori\" al servizio del governo spagnolo.\nNel corso degli anni quaranta del Seicento, la Spagna asburgica si trovava a dover affrontare una lunga serie di conflitti rovinosi: la rivolta dei Paesi Bassi (1568-1648), la guerra dei trent'anni (1618-1648), la sollevazione della Catalogna (1640-1659), la rivolta siciliana (1647) e la secessione del Portogallo (1640-1668). Per sostenere lo sforzo bellico, il regno iberico impose una forte pressione fiscale al Vicereame di Napoli, allo scopo di risanare le casse del suo enorme impero, il cui \"Siglo de Oro\" stava fatalmente volgendo al termine.\nMasaniello, pescatore e pescivendolo come il padre, era descritto cos\u00ec dai suoi contemporanei:\nSpesso, per evadere la gabella, portava il pesce direttamente nelle case dei notabili, ma veniva quasi sempre ripagato male o colto sul fatto dai gabellieri ed imprigionato. La sua principale attivit\u00e0 era per\u00f2 il contrabbando, tanto che nel 1646 la sua fama di abile contrabbandiere era gi\u00e0 ampiamente consolidata nell'ambiente del Mercato. Lavorava principalmente per la nobilt\u00e0 feudale, tra cui la marchesa di Brienza e don Diomede Carafa, duca di Maddaloni, dal quale era trattato come uno schiavo. Anche la moglie Bernardina, arrestata per aver introdotto in citt\u00e0 una calza piena di farina evadendo il dazio, fu imprigionata per otto giorni. Per ottenerne il rilascio, Masaniello fu costretto a pagare un riscatto di cento scudi, che racimol\u00f2 indebitandosi. Secondo la tradizione, fu proprio questo episodio a scatenare in lui il desiderio di vendicare la popolazione dagli oppressori.\nDurante uno dei soggiorni in prigione incontr\u00f2, nel carcere del Grande Ammiraglio, il giovane cavese e dottore in legge Marco Vitale, figlio illegittimo di un noto avvocato, che lo mise in contatto con alcuni esponenti del ceto medio stanchi dei continui soprusi dei gabellieri e dei privilegi della nobilt\u00e0. Masaniello divenne allievo del letterato don Giulio Genoino, prete ultraottantenne con un passato da difensore del popolo.\nNel 1619, durante il mandato del vicer\u00e9 don Pedro T\u00e9llez-Gir\u00f3n, duca di Osuna, Genoino era stato chiamato due volte a rappresentare gli interessi del popolo contro la nobilt\u00e0, svolgendo in sostanza la funzione di un antico tribuno della plebe. Nel 1620 fu per\u00f2 fatto destituire dal Consiglio Collaterale ed incarcerato lontano da Napoli.\nRientrato in citt\u00e0 nel 1639, torn\u00f2 subito a combattere per i diritti del popolo e form\u00f2 intorno a s\u00e9 un nutrito gruppo di agitatori, composto da Francesco Antonio Arpaja, suo vecchio e fidato collaboratore, il frate carmelitano Savino Boccardo, il gi\u00e0 citato Marco Vitale, i vari \"capitani delle ottine\" della citt\u00e0 ed una numerosa schiera di \"lazzari\". Il vecchio ecclesiastico, logorato nel fisico, ma non negli intenti rivoluzionari, trov\u00f2 nel giovane e ignorante Masaniello il suo braccio armato.\nLa rivolta.\nIl peso delle tasse diminu\u00ec lievemente sotto il vicer\u00e9 Juan Alfonso Enr\u00edquez de Cabrera che revoc\u00f2 alcune imposte e che, sollecitato da Madrid a reperire un milione di ducati per finanziare la guerra contro la Francia, chiese a re Filippo IV di essere sostituito. La situazione si aggrav\u00f2 quando il suo successore, Rodrigo Ponce de Le\u00f3n, duca d'Arcos, descritto dai contemporanei come un uomo dedito alla vita mondana, frivolo e senza esperienza di governo, reintrodusse nel 1646 una gravosa gabella sulla frutta, all'epoca l'alimento pi\u00f9 consumato dai ceti umili. Lo stesso provvedimento nel 1620, ai tempi di Genoino, aveva gi\u00e0 scatenato gravi tumulti in citt\u00e0. La vigilia di Natale, uscendo dalla Basilica del Carmine, il duca d'Arcos fu circondato da un gruppo di lazzari che gli estorse la promessa di abolire le tasse sugli alimenti di necessario consumo. Tornato a Palazzo Reale, il vicer\u00e9 fu per\u00f2 convinto dai nobili, ai quali era stata affidata la riscossione delle tasse, a non abolire la gabella sulla frutta. Il popolo, sempre pi\u00f9 provato dalla prepotenza dei gabellieri, attese invano per sei mesi l'abolizione dell'imposta.\nAlla situazione gi\u00e0 esplosiva si aggiunse l'esempio della Sicilia, dove nel biennio 1646-1647 il malcontento popolare verso la forte tassazione provoc\u00f2 una serie di gravi tumulti cittadini. Il 24 agosto 1646, Messina fu la prima citt\u00e0 siciliana sotto il dominio spagnolo ad insorgere contro le gabelle. Nel maggio dell'anno successivo scoppiarono poi i moti di Catania e Palermo, i cui buoni risultati contribuirono a spingere i popolani napoletani alla rivolta.\nIl 6 giugno 1647, alcuni popolani guidati da Masaniello e dal fratello Giovanni bruciarono i banchi del dazio a piazza del Mercato. Domenica 30 giugno, durante le prime celebrazioni per la festa della Madonna del Carmine, il giovane pescatore radun\u00f2 un gruppo di lazzari vestiti da arabi ed armati di canne come lance, i cosiddetti \"alarbi\", che durante la sfilata davanti al Palazzo Reale rivolsero ogni genere di imprecazione ai notabili spagnoli affacciati al balcone.\nLa domenica seguente, il 7 luglio, dopo essere stati incoraggiati da Genoino, un gruppo di lazzari si riun\u00ec nei pressi di Sant'Eligio allo scopo di sostenere il cognato di Masaniello, il puteolano Maso Carrese, che capeggiava un gruppo di fruttivendoli decisi a non pagare la gabella sulla frutta. Per calmare gli animi fu chiamato l'eletto del popolo Andrea Naclerio, un ricco mercante, che, nonostante il suo ruolo, si schier\u00f2 dalla parte dei gabellieri. Ci fu quindi una zuffa tra il mercante e Carrese, che si concluse con la morte di quest'ultimo. Questa fu la scintilla che scaten\u00f2 la ribellione, e Masaniello ed i suoi alarbi sollevarono la popolazione, ed al grido di: \u00abViva 'o Rre 'e Spagna, mora 'o malgoverno\u00bb la guidarono fino alla reggia dove, sbaragliati i soldati spagnoli ed i lanzichenecchi di guardia, giunsero fino alle stanze della viceregina.\nIl duca d'Arcos, riuscito miracolosamente a salvarsi dall'aggressione di un popolano, si rifugi\u00f2 nel Convento di San Luigi e da qui fece recapitare all'arcivescovo di Napoli, il cardinale Ascanio Filomarino, un messaggio in cui prometteva l'abolizione di tutte le imposte pi\u00f9 gravose. Temendo ancora per la sua sorte, il vicer\u00e9 si spost\u00f2 prima a Castel Sant'Elmo ed infine a Castel Nuovo.\nOttenuta l'abolizione di tutte le gabelle come voleva Masaniello, Genoino, che perseguiva un progetto rivoluzionario pi\u00f9 ambizioso, chiese il riconoscimento di un vecchio privilegio concesso nel 1517 da Carlo V (popolarmente chiamato \"Colaquinto\") al popolo napoletano. Il privilegio avrebbe dovuto sancire per il popolo una rappresentanza uguale a quella dei nobili, oltre alla riduzione ed equa ripartizione delle tasse tra le classi sociali. Il cardinale Filomarino, da sempre amico della plebe ed inviso alla nobilt\u00e0, si propose come mediatore per il riconoscimento del documento appoggiando apertamente le rivendicazioni dei rivoltosi.\nNella notte tra il 7 e l'8 luglio furono puniti tutti coloro che erano ritenuti responsabili delle gabelle, primo fra tutti Girolamo Letizia, il colpevole dell'arresto della moglie di Masaniello, a cui fu bruciata la casa nei pressi di Portanova. Seguirono la stessa sorte diversi palazzi nobiliari, le case di ricchi mercanti e quelle di altri influenti oppressori, tra cui quella di Andrea Naclerio, che fu in seguito fucilato. Furono poi dati alle fiamme tutti i registri delle imposte e liberati dalle prigioni tutti coloro che erano stati incarcerati per evasione o contrabbando.\nOttenere i documenti chiesti da Genoino fu molto difficile: diverse volte il vicer\u00e9 ed i nobili sottoposero all'esame del vecchio prelato dei documenti falsi o inutili. Un tentativo fu fatto anche dal duca di Maddaloni Diomede V Carafa che, una volta smascherato, fu costretto a scappare per salvarsi dalla furia dei popolani. La stessa sorte tocc\u00f2 a Gregorio Carafa, priore della Roccella. Il 9 luglio, mentre si aspettava la consegna del documento autentico, il giovane pescivendolo organizz\u00f2 con successo la presa della Basilica di San Lorenzo e si impossess\u00f2 di alcuni cannoni che erano custoditi nel chiostro. Finalmente una copia del privilegio autentico fu consegnata dagli spagnoli al cardinale Filomarino, che la consegn\u00f2 a Masaniello, e quindi a Genoino. Il privilegio era in realt\u00e0 stato concesso alla \"fedelissima citt\u00e0\" da Ferdinando il Cattolico, e poi confermato da suo nipote Carlo V nel 1517, al momento della sua investitura a Napoli da parte di papa Clemente VII.\nIl 10 luglio, la quarta giornata di rivolta, Masaniello si era procurato gi\u00e0 molti nemici. Il duca di Maddaloni allo scopo di attentare alla sua vita fece introdurre trecento banditi nella Basilica del Carmine, ritrovo dei rivoltosi. I banditi in realt\u00e0, servendo la nobilt\u00e0 ai danni dei pi\u00f9 umili, erano molto pi\u00f9 simili ai bravi manzoniani che a semplici fuorilegge. Dopo la lettura in pubblico dei capitoli del privilegio, i sicari si avventarono contro il capopopolo, ma l'attentato fall\u00ec. La folla inferocita cattur\u00f2 ed uccise il noto bandito Domenico Perrone, e anche altri furono rincorsi e linciati, tra cui un certo Antimo Grasso che prima di morire confess\u00f2 di essere al soldo del duca di Maddaloni. La plebe allora si vendic\u00f2 sul fratello del duca, don Giuseppe Carafa, che dopo essere stato ucciso fu decapitato, affinch\u00e9 si potesse portare la sua testa in trionfo da Masaniello.\nLo stesso giorno si addentrarono nel golfo di Napoli le galee spagnole di stanza a Genova agli ordini dell'ammiraglio Giannettino Doria. Temendo uno sbarco, Masaniello ordin\u00f2 che la flotta stesse lontana almeno un miglio dalla terra ferma, costringendo l'ammiraglio Doria ad inviargli un messaggero per ottenere almeno la possibilit\u00e0 di fare scorta di viveri per gli equipaggi. Il messaggero supplic\u00f2 il pescatore di Vico Rotto, a cui si rivolse chiamandolo \u00abSua Signoria illustrissima\u00bb, di concedere vettovaglie alla flotta e Masaniello accett\u00f2 ordinando di provvedere alla richiesta con quattrocento \"palate\" (pezzi) di pane.\nIl brevissimo \"regno\" di Masaniello.\nGioved\u00ec 11 luglio, dopo la ratifica dei capitoli del privilegio nella Basilica del Carmine da parte di un'assemblea popolare, Masaniello cavalc\u00f2 tra le acclamazioni ed i festeggiamenti dei popolani, insieme al cardinale Filomarino ed al nuovo eletto del popolo Francesco Antonio Arpaja, fino a Palazzo Reale per incontrare il vicer\u00e9. Alla presenza del duca d'Arcos, a causa di un improvviso malore, perse i sensi e svenne iniziando a manifestare i primi sintomi di quell'instabilit\u00e0 mentale che gli avrebbe poi procurato l'accusa di pazzia. Durante l'incontro, dopo un infruttuoso tentativo di corruzione, il pescatore fu nominato \"Capitano generale del fedelissimo popolo napoletano\". Filomarino, scrivendo a papa Innocenzo X, lo descrisse cos\u00ec:\nInizi\u00f2 da questo momento a frequentare la corte spagnola e fu coperto di onori dai nobili e dallo stesso duca d'Arcos. I suoi abiti non erano pi\u00f9 quelli di un pescivendolo ma quelli di un nobiluomo, e sotto la sua casa a Vico Rotto venne eretto un palco dal quale poteva legiferare a suo piacimento in nome del re di Spagna. Fu pi\u00f9 volte ricevuto a Palazzo Reale con la moglie Bernardina, che si present\u00f2 come \"viceregina delle popolane\" alla duchessa d'Arcos, e la sorella Grazia.\nLa tradizione vuole che la presunta pazzia di Masaniello sia stata causata dalla \"reserpina\", un potente allucinogeno somministratogli durante un banchetto nella reggia. Probabilmente il comportamento di Masaniello era improvvisamente mutato a causa dell'improvvisa ascesa al potere, e gli \"atti di follia\" che commise erano in realt\u00e0 causati dall'incapacit\u00e0 di gestire grandi responsabilit\u00e0 di comando. Al culmine del potere i segni di squilibrio che manifest\u00f2 furono numerosi: il lancio del coltello tra la folla; le interminabili galoppate; i tuffi notturni nel mare; e l'insistere nel progetto strampalato di trasformare piazza del Mercato in un porto, e di costruirvi un ponte per collegare Napoli alla Spagna.\nIl 12 luglio inizi\u00f2 inoltre ad ordinare diverse esecuzioni sommarie dei suoi oppositori, compresa quella di un bandito verso il quale Genoino gli chiese di essere clemente. Ormai il vecchio prete era consapevole di aver perso ogni influenza sul capopopolo e sulla rivoluzione. La popolazione cominci\u00f2 a non vedere di buon occhio il fatto che un popolano pretendesse simile obbedienza e rispetto, ed inizi\u00f2 a credere alle voci sulla pazzia del suo protettore. Cominci\u00f2 anche a diffondersi la voce che Masaniello fosse un pederasta, e che intrattenesse una relazione omosessuale con il sedicenne Marco Vitale, suo amico e segretario.\nIl 13 luglio il vicer\u00e9 giur\u00f2 solennemente sui capitoli del privilegio nel Duomo di Napoli: il popolo era alla fine riuscito ad imporre le proprie rivendicazioni al governo spagnolo. Questo successo, a cui Masaniello aveva contribuito pi\u00f9 di tutti, non lo risparmi\u00f2 dall'ostilit\u00e0 di alcuni suoi ex-compagni di lotta, tra cui Genoino che di nascosto tramava la sua eliminazione.\nIl tradimento e la morte.\nIl 16 luglio, ricorrenza della Madonna del Carmine, affacciato da una finestra di casa sua, cerc\u00f2 inutilmente di difendersi dalle accuse di pazzia e tradimento che provenivano dalla strada. Il capopopolo, il cui fisico era ormai debilitato dalla malattia, accus\u00f2 i suoi detrattori di ingratitudine e ricordandogli le condizioni in cui versavano prima della rivolta, pronunci\u00f2 la frase rimasta proverbiale: \u00abtu ti ricordi, popolo mio, come eri ridotto?\u00bb.\nSentendosi braccato cerc\u00f2 rifugio nella Basilica del Carmine, e qui, interrompendo la celebrazione della messa, preg\u00f2 l'arcivescovo Filomarino di poter partecipare prima di morire, insieme a lui, al vicer\u00e9 ed alle altre autorit\u00e0 della citt\u00e0, alla tradizionale cavalcata in onore della Vergine. Poi sal\u00ec sul pulpito e tenne un ultimo discorso.\nDopo essersi spogliato ed essere stato deriso dai presenti fu invitato a calmarsi dall'arcivescovo e fatto accompagnare in una delle celle del convento. Qui venne raggiunto da alcuni capitani delle ottine corrotti dagli spagnoli: Carlo e Salvatore Catania, Andrea Rama, Andrea Cocozza e Michelangelo Ardizzone. Sentita la voce amica di quest'ultimo, Masaniello apr\u00ec la porta della cella e fu freddato con una serie di archibugiate. Il corpo fu decapitato, trascinato per le strade del Lavinaio, e gettato in un fosso tra Porta del Carmine e Porta Nolana vicino ai rifiuti, mentre la testa fu portata al vicer\u00e9 come prova della sua morte.\nI capitani delle ottine coinvolti nella congiura, come rivelano alcuni documenti conservati nell'Archivo General a Simancas, furono ampiamente ricompensati dalla Corona di Spagna. Carlo Catania chiese la \"capitania a guerra\" della citt\u00e0 di Napoli e cinquecento scudi; Salvatore Catania, la carica di \"Percettore di Terra di Lavoro\"; Andrea Cocozza, la \"capitania a guerra\" di Nicastro ed una pensione di trecento scudi per il figlio. Le loro aspirazioni furono coronate il 17 giugno 1648, quando ricevettero tutti il \"privilegio di nobilt\u00e0\" ed il compito di governare per sei anni, rispettivamente, i territori di Modugno, Cava e Catanzaro, con venticinque scudi mensili di pensione ad incarico compiuto.\nGiulio Genoino fu invece premiato con le nomine, conferitegli il giorno dopo la fucilazione di Masaniello, a \"Presidente Decano della Sommaria\" ed a \"Presidente del Collegio dei Dottori\", trovandosi cos\u00ec al vertice dell'ordinamento forense del regno. Il servigio reso alla monarchia iberica non risparmi\u00f2 l'anziano prete quando, procuratosi di nuovo l'ostilit\u00e0 degli spagnoli, fu arrestato per l'ultima volta. Genoino mor\u00ec a Mah\u00f3n sull'isola di Minorca, durante il viaggio verso la prigione di Malaga.\nL'arcivescovo Filomarino, il cui sostegno verso il capopopolo era venuto a mancare a causa della \u00abtemerit\u00e0, furore e tirannide\u00bb dimostrata dopo il 13 luglio, si rec\u00f2 con il duca d'Arcos a rendere grazie \u00aba Dio Benedetto, alla Beatissima Vergine, ed al glorioso S. Gennaro\u00bb per avere \u00abestinto il perturbatore, e restituita la perduta quiete\u00bb alla citt\u00e0 di Napoli.\nDannazione e riabilitazione.\nIl giorno dopo il popolo si accorse che con la morte del pescatore i tanto sofferti miglioramenti ottenuti durante la rivolta erano svaniti. La mattina, le donne del Mercato che si recarono a comprare la \"palata\" di pane, trovarono che essendo stata reintrodotta la gabella sulla farina, la \"palata\", il cui peso era stato fissato da Masaniello a trentadue once, era tornata a pesare trenta once. Ben presto si incominci\u00f2 a sentire la mancanza di colui che era riuscito, anche se per pochissimo tempo, a migliorare le condizioni di vita della popolazione, finch\u00e9 un gruppo di persone ne recuper\u00f2 pietosamente il corpo e la testa, che dopo essere stati lavati con l'acqua del Sebeto furono ricuciti insieme.\nLe autorit\u00e0 spagnole, temendo l'infuriare di una nuova sommossa, ordinarono di assecondare tutte le manifestazioni di devozione verso il capopopolo assassinato. Il cardinale Filomarino, supplicato di celebrare i funerali, scrisse al papa:\nDopo aver accettato, Filomarino ordin\u00f2 che tutti i preti sotto la sua giurisdizione partecipassero il 18 luglio alla celebrazione. Il corteo funebre, uscito dalla Basilica del Carmine due ore prima del tramonto, era seguito da decine di migliaia di persone, mentre da tutte le finestre venivano esposte coperte e lumi come tributo d'onore. Il feretro, avvolto in un lenzuolo di seta bianco ed in una coltre di velluto nero, con alla destra una spada ed alla sinistra il bastone di capitano generale, fu portato in processione per tutta la citt\u00e0 quasi si trattasse delle spoglie di un santo. Attravers\u00f2 tutti i sei seggi di giustizia della citt\u00e0, seguendo l'itinerario della rituale cavalcata che i vicer\u00e9 tenevano al momento dell'insediamento. Dopo aver attraversato via Toledo, passando di fronte al Palazzo Reale, il duca d'Arcos ordin\u00f2 di abbassare le bandiere spagnole in segno di lutto.\nUn anonimo poeta compose:\nIl corpo del capopopolo fu oggetto di una forma di venerazione religiosa: la litania che la folla recit\u00f2 comprendeva anche un \u00abSancte Mas'anelle, ora pro nobis\u00bb; ed alcune donne, invocandolo come un redentore, cercarono di toccarne il corpo e di staccarne i capelli per conservarli come reliquie. Alle tre del mattino, finita la processione, fu data sepoltura al feretro nella Basilica del Carmine, dove i resti di Masaniello rimasero fino al 1799. In quell'anno, dopo aver represso violentemente la rivoluzione napoletana, Ferdinando IV di Borbone ne ordin\u00f2 la rimozione e la dispersione allo scopo di cancellare il ricordo di ogni opposizione al potere regio. Sul luogo c'\u00e8 oggi una lapide commemorativa fatta apporre dai Frati carmelitani nel 1961, in occasione del centenario dell'Unit\u00e0 d'Italia.\nLa moglie Bernardina, la sorella Grazia e la madre Antonia fuggirono a Gaeta, dove le ultime due furono uccise. Bernardina, risparmiata perch\u00e9 incinta, torn\u00f2 a Napoli dove, ridotta alla pi\u00f9 assoluta povert\u00e0, fu costretta a prostituirsi in un vicolo del Borgo Sant'Antonio Abate. Qui venne pi\u00f9 volte picchiata e derubata per sfregio dai soldati spagnoli suoi clienti. Mor\u00ec di peste durante l'epidemia del 1656.\nCon la fine di Masaniello la rivolta tuttavia non si spense ed anzi assunse, sotto la guida del nuovo capopopolo Gennaro Annese, un marcato carattere antispagnolo. Gli scontri con la nobilt\u00e0 ed i soldati si susseguirono violentissimi nei mesi successivi, fino alla cacciata degli spagnoli dalla citt\u00e0. Il 17 dicembre fu infine proclamata la Real Repubblica Napoletana sotto la guida del duca francese Enrico II di Guisa, che in qualit\u00e0 di discendente di Renato d'Angi\u00f2 rivendicava diritti dinastici sul trono di Napoli. L'esempio di Masaniello fu poi seguito anche da popolani di altre citt\u00e0: da Giuseppe d'Alesi a Palermo, e da Ippolito di Pastina a Salerno. La parentesi rivoluzionaria si concluse solo il 6 aprile 1648, quando don Giovanni d'Austria, figlio naturale di Filippo IV, alla guida di una flotta proveniente dalla Spagna riprese il controllo della citt\u00e0.\nNel 1701, pi\u00f9 di cinquant'anni dopo la rivolta popolare, ci fu un altro tentativo di insurrezione contro il governo spagnolo, ma stavolta da parte della nobilt\u00e0: la congiura di Macchia. In questo periodo, il ricordo di Masaniello fu rievocato in chiave antispagnola: tra varie iscrizioni apparse in citt\u00e0 contro il re Filippo V di Borbone, ne apparve una sul sepolcro del capopopolo nella Basilica del Carmine, recante il verso del vangelo \"Lazare veni foras\", pronunciato da Ges\u00f9 nell'atto di resuscitare Lazzaro. La ribellione nobiliare fall\u00ec anche a causa di una scarsa partecipazione dei ceti umili, memori dell'ostilit\u00e0 dei nobili durante la rivolta del 1647. Quando l'eletto del popolo cerc\u00f2 di sollevare la popolazione contro gli spagnoli arringando la folla a piazza del Mercato, un anziano popolano prese la parola e disse:\nFallita anche la congiura di Macchia, il dominio spagnolo su Napoli continu\u00f2 senza pi\u00f9 opposizioni fino al 1707, anno in cui la guerra di successione spagnola pose fine al viceregno iberico sostituendogli quello austriaco.\nInfluenza storica e culturale.\nL'eco della rivolta di Masaniello in Europa.\nLa notizia della ribellione guidata dal pescivendolo napoletano varc\u00f2 i confini del regno ed attravers\u00f2 rapidamente tutta l'Europa. La Francia, all'epoca saldamente guidata dal cardinale Mazzarino, sostenne la rivolta in funzione antispagnola ed appoggi\u00f2 l'impresa di Enrico II di Guisa allo scopo di far rientrare il Regno di Napoli sotto l'influenza francese.\nL'eco degli eventi napoletani giunse fino in Inghilterra dove Oliver Cromwell, dopo la guerra civile inglese, instaur\u00f2 la repubblica nel 1649. La figura di Cromwell e quella di Masaniello venivano spesso accostate: nei Paesi Bassi fu coniata una medaglia raffigurante da un lato il volto di Cromwell incoronato da due soldati, e dall'altro quello di Masaniello incoronato da due marinai. Le iscrizioni sotto i due volti recitano: (\"Oliver Cromwell protettore d'Inghilterra, Scozia e Irlanda 1658\"), e (\"Masaniello pescatore e re di Napoli 1647\").\nIl filosofo olandese Benedetto Spinoza, come testimoniato dal suo biografo Johannes Colerus, era talmente affascinato dalla figura del capopopolo napoletano da ritrarlo spesso con le proprie sembianze considerandosi il \"Masaniello della metafisica\".\nCritica storiografica.\nNel Settecento, in un'Europa attraversata dai valori liberali dell'Illuminismo, diversi intellettuali esaltarono la figura del capopopolo napoletano. A Napoli, durante l'esperienza repubblicana del 1799, Masaniello fu spesso erroneamente celebrato dai rivoluzionari come il \u00abprimo Repubblicano di Napoli\u00bb, e per questo motivo gli fu intitolato il quartiere Mercato con il nome di \"Cantone Masaniello\". Il presidente della Repubblica Carlo Lauberg scrisse: \u00abLa presente rivoluzione altro non \u00e8 che quello stesso che volle fare, e per il tradimento della tirannia non pot\u00e9 eseguire, Masaniello\u00bb. Il giacobino Giovanni Pastore, in una lettera pubblicata sul \"Monitore Napoletano\" di Eleonora Pimentel Fonseca, lo descrisse come un combattente per i diritti dell'uomo, capace di trascinare proprio quella popolazione umile della citt\u00e0 che invece nel 1799 mostrava ostilit\u00e0 verso il governo repubblicano:\nInfine Vincenzo Cuoco, nel suo \"Saggio storico sulla rivoluzione napoletana del 1799\", ne fece un precursore della corrente rivoluzionaria settecentesca:\nL'attaccamento al mito dimostrato dai rivoluzionari del 1799 probabilmente provoc\u00f2 quella sorta di \"damnatio memoriae\" a cui Masaniello fu condannato durante la restaurazione borbonica (Ferdinando IV di Borbone ne ordin\u00f2 la dispersione dei resti), e quindi la conseguente riscoperta in chiave risorgimentale. Durante il Risorgimento infatti, gli storici interpretavano gli eventi della storia italiana preunitaria alla luce del processo di unificazione in corso, caricandoli spesso di valori patriottici che in realt\u00e0 non possedevano. Masaniello incarn\u00f2 l'ideale indipendentista diventando un eroe che combatteva contro la dominazione straniera.\nAl termine della stagione risorgimentale il mito del capopopolo decadde progressivamente fino alla provincializzazione del personaggio. Michelangelo Schipa e Benedetto Croce contribuirono enormemente al ridimensionamento dei moti del 1647, ed alla banalizzazione della figura del pescatore-rivoluzionario. Schipa descrisse Masaniello come \u00abstrumento d'altri\u00bb che \u00abdivenne presto d'impaccio\u00bb, mettendo invece in risalto il ruolo del giurista Giulio Genoino, che secondo lo storico pugliese fu la \u00abvera mente\u00bb dei moti. Croce defin\u00ec la rivolta come \u00abuno dei tanti moti plebei senza bussola e senza freno, senza capo n\u00e9 coda, senza presente e senza avvenire\u00bb, attribuendone il grande successo storiografico \u00abal naturale effetto della poesia pronta a prorompere dai petti umani a ogni favilla o parvenza di libert\u00e0\u00bb.\nIl giudizio dei due grandi storici intacc\u00f2 pesantemente la figura di Masaniello, tanto che fin\u00ec per personificare tutti quegli stereotipi e pregiudizi che volevano il popolano napoletano rozzo, incolto, furbo, prepotente con i deboli, e servile con i potenti, finendo per essere accostato alla figura di Pulcinella. \u00c8 da questa visione del personaggio che deriva il modo di dire \"essere un Masaniello\" o \"fare il Masaniello\", rivolto a coloro che incitano le folle con argomenti ritenuti di facile demagogia e populismo. Gli storici del Novecento, tra cui il meridionalista Giuseppe Galasso, che ha definito il giudizio crociano \u00abdeludente\u00bb e dettato da un \u00abtono sprezzante\u00bb, hanno rilanciato la ricerca storica sugli eventi del 1647.\nLo storico medievista Alessandro Barbero attribuisce a Masaniello la figura del prototipo del camorrista ricavandola dalla gi\u00e0 citata opera di Silvana D'Alessio la quale da parte sua ha smentito decisamente questa attribuzione:\nArte, letteratura, spettacolo ed altro.\nI pittori napoletani Aniello Falcone, Salvator Rosa, Micco Spadaro e Andrea di Leone, appartenenti alla cosiddetta \"Compagnia della Morte\", rappresentarono Masaniello e le vicende della rivolta nei propri dipinti. Alcune delle opere sopravvissute sono conservate nel Museo di San Martino a Napoli.\nIntorno al 1846 il pittore romantico inglese William Turner realizz\u00f2 il dipinto \"Ondina che d\u00e0 l'anello a Masaniello, pescatore napoletano\", esposto al Tate Britain.\nSempre nel 1846 lo scultore Alessandro Puttinati realizz\u00f2 una statua in marmo raffigurante il capopopolo, che ora \u00e8 esposta nella Galleria d'arte moderna di Milano.\nLa rivolta di Masaniello nel corso dei secoli \u00e8 stata rappresentata in numerose opere teatrali europee, tra cui:\nUna versione assai romanzata del personaggio \u00e8 presente inoltre nell'opera \"Il Corricolo\" (1853) di Alexandre Dumas padre.\nMasaniello \u00e8 presente in \"Miserere coi fichi\" di Vittorio Giovanni Rossi, dove la rivolta viene descritta in modo ironico, secondo lo stile dello scrittore, dal protagonista-narratore, un venditore milanese in viaggio di lavoro a Napoli.\nIl ribelle napoletano \u00e8 protagonista di due canzoni della Nuova Compagnia di Canto Popolare: \"'O cunto 'e Masaniello\", tratta dall'album \"Li Sarracini Adorano lu Sole\" (1974), e \"Dint' 'o mercato\", dall'album \"Aggio Girato Lu Munno\" (1978). Viene inoltre citato in \"Canto allo Scugnizzo\" dei Musicanova (da \"Musicanova\", 1978) e quindi nella cover \"Scugnizzi\" dei 24 Grana (da \"Loop live\", 1998), in \"Je so' pazzo\" di Pino Daniele (da \"Je so' pazzo/Putesse essere allero\", 1979), ed in \"Quel Giorno a Primavera\" dei Modena City Ramblers (da \"Dopo il lungo inverno\", 2006).\nUna particolare variet\u00e0 di \"Nymphaea\" (ninfea) porta il nome di \"Nymphaea Masaniello\".\nStrade, piazze e monumenti.\nA Masaniello sono state intitolate centinaia di strade e piazze in diverse citt\u00e0 italiane ma, proprio a Napoli, nessuna fino agli anni settanta. Per questa mancanza protest\u00f2 anche il famoso scrittore Luciano De Crescenzo nel romanzo \"Cos\u00ec parl\u00f2 Bellavista\" del 1977. In realt\u00e0 esisteva una via Masaniello proprio a sud di piazza del Mercato, aperta cento anni prima della denuncia di De Crescenzo: 1877. La strada fu cancellata dalla costruzione del palazzo Ottieri, imponente casermone frutto degli anni della speculazione edilizia, sorto nel 1958. Comunque, a Masaniello fu dedicata la piccola piazzetta proprio ai piedi del palazzo Ottieri, riottenendo grossomodo il luogo originario.\nNella Basilica del Carmine, oltre all'iscrizione sull'antico luogo di sepoltura, \u00e8 presente una statua del capopopolo nel chiostro.\nLa fontana di piazza del Mercato, dalla quale si dice Masaniello arringasse la folla, fu acquistata nel 1812 dal Comune di Cerreto Sannita ed \u00e8 oggi situata nella piazza centrale del paese."}
{"id": "76656", "revid": "767487", "url": "https://it.wikipedia.org/wiki?curid=76656", "title": "Anni 250 a.C.", "text": ""}
{"id": "76657", "revid": "986213", "url": "https://it.wikipedia.org/wiki?curid=76657", "title": "John Elkann", "text": "Designato dal nonno Gianni Agnelli come suo successore, \u00e8 presidente e amministratore delegato della Exor N.V., una holding di investimento controllata dalla famiglia Agnelli, che ha tra i suoi investimenti anche PartnerRe, Ferrari, CNH Industrial e Juventus, The Economist Group e Louboutin. \u00c8 presidente di Stellantis, Ferrari, Giovanni Agnelli B.V. e GEDI Gruppo Editoriale.\nBiografia.\nInfanzia e formazione.\nJohn Philip Jacob Elkann nasce a New York il 1\u00ba aprile 1976, primogenito di Margherita Agnelli e del suo primo marito Alain Elkann, giornalista e scrittore. I genitori divorzieranno nel 1981 e si risposeranno entrambi. I nonni materni di Elkann erano Gianni Agnelli e Marella Caracciolo di Castagneto. Il suo prozio paterno fu il banchiere Ettore Ovazza. Ha un fratello, Lapo, e una sorella, Ginevra, e altri cinque fratellastri nati dalle seconde nozze della madre con Serge de Pahlen: Maria (nata nel 1983), Pierre (nato nel 1986), le gemelle Sophie e Anna (nate nel 1988) e Tatiana (nata nel 1990). Elkann ha frequentato la scuola elementare nel Regno Unito e in Brasile, prima che la sua famiglia si trasferisse a Parigi, dove ha conseguito la maturit\u00e0 scientifica al Liceo pubblico Victor Duruy nel 1994. Nel 1994 si \u00e8 poi trasferito a Torino, dove ha conseguito la laurea in Ingegneria Gestionale al Politecnico nel 2000, con una tesi sulle aste \"on line\", preparata lavorando presso la CIG (Corporate Initiatives Group) di General Electric (1999). Grazie alla permanenza in vari paesi, Elkann parla correntemente quattro lingue: italiano, inglese, francese, portoghese.\nCarriera.\nDurante il periodo universitario ha maturato esperienze di lavoro in numerose societ\u00e0 mediante diversi tirocini: montaggio dei fari in una fabbrica della Magneti Marelli di Birmingham, Inghilterra (1996), linea di montaggio della Panda a Tychy, Polonia (1997), concessionaria di auto a Lille, Francia (1998), oltre che presso la General Electric.\nNel 1997 John Elkann fu scelto da suo nonno Gianni Agnelli come suo successore, a fronte della morte di Giovanni Alberto Agnelli, figlio di Umberto Agnelli e nipote di Gianni, morto a soli 33 anni, mentre si avviava a succedere allo zio a capo del Gruppo Fiat. John Elkann fece dunque ingresso a 21 anni nel Consiglio di Fiat, la stessa et\u00e0 in cui entr\u00f2 ai tempi il nonno Giovanni Agnelli, e dell\u2019Accomandita Giovanni Agnelli e C., ora Giovanni Agnelli BV.\nDopo la Laurea al Politecnico di Torino, nel 2001 \u00e8 entrato alla General Electric, come membro del Corporate Audit Staff, con incarichi in Asia, Stati Uniti ed Europa. Nel 2003 \u00e8 entrato all'IFIL (attualmente Exor N.V.) e ha lavorato al piano di rilancio del Gruppo Fiat, del quale ha assunto la Vice Presidenza nel 2004 (\u00e8 stato Consigliere di Fiat Spa dal dicembre 1997), dopo la morte del nonno Gianni Agnelli nel 2003 e del prozio Umberto Agnelli nel 2004.\nNel maggio del 2004 ha avuto un ruolo chiave nella nomina di Sergio Marchionne ad amministratore delegato di Fiat.\nNel maggio 2008, per decisione unanime dei Soci e del Consiglio di Amministrazione, viene eletto presidente dell'IFIL che, dopo la fusione con IFI, il 1\u00ba marzo 2009 \u00e8 stata rinominata Exor. Il 21 aprile 2010 \u00e8 stato designato presidente di Fiat Group. Il 28 aprile ha nominato suo cugino Andrea Agnelli presidente della Juventus Football Club. Il 14 maggio 2010 \u00e8 stato nominato presidente dell\u2019Accomandita Giovanni Agnelli e C. Dal 1\u00ba gennaio 2011 al 12 ottobre 2014 \u00e8 stato presidente di Fiat SpA, societ\u00e0 nata in seguito al deconsolidamento di Fiat Industrial e poi divenuta Fiat Chrysler Automobiles, dopo la fusione con il gruppo Chrysler. L'11 febbraio 2011 ha assunto anche la carica di amministratore delegato di Exor.\n\u00c8 Presidente di Ferrari N.V. e Presidente di GEDI Gruppo Editoriale.\n\u00c8, inoltre, membro attivo di diverse organizzazioni senza scopo di lucro e di gruppi di esperti impegnati nel dibattito geopolitico globale, e trustee del Museum of Modern Art (MoMA). Ha fatto parte del comitato di presidenza di Confindustria, dimettendosi dopo l'uscita di Fiat dal gruppo \"nell'interesse dell'autonomia e dell'indipendenza dell'Associazione\". Nell'aprile del 2018 ha assunto la guida della Fondazione Giovanni Agnelli ed \u00e8 tra i fondatori del Coll\u00e8ge des Ing\u00e9nieurs Italia.\nNel 2013 \"Fortune\" lo ha inserito al 4\u00ba posto nella classifica dei manager under 40 pi\u00f9 influenti al mondo.\nIl 21 luglio 2018 sostituisce Sergio Marchionne, afflitto da seri problemi di salute, alla presidenza della Ferrari. Marchionne muore il 25 luglio 2018.\nNel marzo 2020, in seguito alla pandemia di COVID-19, l'amministratore delegato di FCA Mike Manley ha comunicato la decisione da parte di John Elkann e del CDA di rinunciare allo stipendio per tutto l\u2019anno 2020.\nTra il dicembre 2020 e il settembre 2021 ha ricoperto, a seguito delle dimissioni di Louis Camilleri, la carica di amministratore delegato di Ferrari fino alla nomina di Benedetto Vigna.\nIl 2 giugno 2021 viene insignito della carica a Cavaliere del Lavoro da parte del presidente Sergio Mattarella nel settore dell'Industria automobilistica.\nInteressi e vita privata.\n\u00c8 soprannominato \u201cJaki\u201d o \u201cYaki\u201d.\nIl 4 settembre 2004 Elkann sposa nella cappella dell'Isola Madre sul lago Maggiore, Lavinia Ida Borromeo Arese Taverna, nata il 10 marzo 1977 a Milano, discendente da parenti di San Carlo Borromeo, e quindi appartenente alla nobile famiglia italiana del casato Borromeo. Il 27 agosto 2006 \u00e8 diventato padre di Leone Mos\u00e9, l'11 novembre 2007 \u00e8 nato il secondogenito Oceano Noah, mentre il 23 gennaio 2012 \u00e8 nata la terzogenita Vita Talita; tutti e tre i figli sono nati nell'Ospedale pubblico Sant'Anna di Torino, a cui gli Elkann sono legati anche per opere di beneficenza.\nA fine agosto 2011 partecipa con Sergio Marchionne all'annuale Meeting di Rimini organizzato da Comunione e Liberazione.\nNel 2012 ha partecipato alla riunione del Gruppo Bilderberg presso Chantilly, Virginia, USA e del cui direttivo ha fatto parte fino al 2020 (unico italiano insieme alla giornalista Lilli Gruber).\nSecondo \"Forbes\", al 30 giugno 2021 con un patrimonio stimato di 2 miliardi di dollari, risulta essere il 1580\u00b0 uomo pi\u00f9 ricco al mondo, nonch\u00e9 il 26\u00b0 pi\u00f9 ricco d'Italia.\nSport.\nNel maggio del 2012 Elkann ha partecipato insieme alla moglie Lavinia alla 30\u00aa rievocazione storica della Mille Miglia, gara di regolarit\u00e0 per auto storiche, che si svolge su strade pubbliche da Brescia a Roma e ritorno. La loro Fiat 8V compare nella classifica generale al posto n. 147. La coppia ha partecipato all\u2019edizione 2021 della stessa manifestazione a bordo di Alfa Romeo 1900 C Super Sprint, classificandosi 181\u00ba in classifica generale.\nAppassionato velista, nel marzo del 2012 John Elkann ha preso parte come armatore alla traversata Miami-New York sul monoscafo Maserati del \"team\" di Giovanni Soldini, con l'obiettivo di percorrere le 947 miglia e stabilire il nuovo record nella categoria monoscafi.\nA questa traversata seguiranno la partecipazione nel 2013 alla regata Transpac Race da Los Angeles a Honolulu dove si classificheranno secondi e quella della Cape2Rio da Cape Town a Rio de Janeiro, aggiudicandosi la vittoria e stabilendo il nuovo record di velocit\u00e0 della regata; entrambe lo vedono sempre impegnato come membro dell'equipaggio.\nA gennaio 2015 viene annunciato che John Elkann torner\u00e0 in barca con Giovanni Soldini per affrontare con Maserati la Rorc Caribbean 600 Race, una regata che si disputa da febbraio in tutti i Caraibi. Nell'occasione Giovanni Soldini ha affermato che a maggio \u00e8 previsto un nuovo tentativo di record San Francisco-Shanghai sempre con Maserati. Il Team \u00e8 costretto al ritiro da una grave avaria all'impianto idraulico.\nNel maggio 2016 ha partecipato alla centesima edizione della corsa automobilista Targa Florio a Palermo.\nNel maggio 2019 ha preso parte alla ventottesima edizione della \u201cPartita del cuore\u201d per raccogliere fondi destinati alla Fondazione Piemontese per la Ricerca sul Cancro e alla Fondazione Telethon.\nA gennaio 2020 ha nuovamente partecipato alla Cape2Rio, arrivata alla sedicesima edizione, percorrendo il tragitto da Cape Town a Rio a bordo del monoscafo VOR70 Maserati di Giovanni Soldini.\nNell'ottobre 2020, nuovamente insieme al velista Giovanni Soldini, si \u00e8 aggiudicato il primo posto alla quarantunesima edizione della Rolex Middle Sea Race a bordo del trimarano Maserati Multi 70.\nIl 21 agosto 2021 Elkann ha dato il via alla 89esima edizione della 24 Ore di Le Mans, che ha visto la partecipazione delle nuove LMH, classe nella quale la Ferrari entrer\u00e0 a partire dal 2023.\nInnovazione e tecnologia.\nDal 2009 partecipa regolarmente alla \"Media and Tech Conference\" organizzata annualmente a luglio da Allen &amp; Co. a Sun Valley, Idaho.\n\u00c8 spesso presente al Google Camp l'iniziativa che riunisce ogni anno imprenditori, investitori, rappresentanti delle istituzioni e pop star a Sciacca, Agrigento, e altri paesi della Sicilia.\nNel mese di giugno 2017 in qualit\u00e0 di editore de \"La Stampa\" \u00e8 stato organizzatore e partecipante del \"meeting\" \"The future of Newspapers\". In occasione dell'anniversario dei 150 anni dalla fondazione del quotidiano nazionale, l'evento ha riunito a Torino personalit\u00e0 influenti del mondo dell'informazione, quali Jeff Bezos (\"The Washington Post\"), Lionel Barber (\"The Financial Times\"), Tsuneo Kita (\"Nikkei\"), Jessica Lessin (\"The Information\"), Gary Liu (South China Morning Post Publishers), John Micklethwait (\"Bloomberg News\"), Zanny Minton Beddoes (\"The Economist\"), Mark Thompson (\"The New York Times\"), Robert Thomson (NewsCorp) e altri ancora.\nNel febbraio del 2018 ha partecipato come protagonista alla serie di \"podcast\" curata da Reid Hoffman (cofondatore di Linkedin) \"Master of Scale\". Nel corso dell'intervista, incentrata sul tema della necessit\u00e0 per le aziende di adattarsi nel corso dei decenni, ha descritto le condizioni che permettono a un'azienda di durare nei secoli (attraverso la metafora della fenice), e in particolare il caso della Fiat, dalla crisi del 2004 alla creazione del gruppo Fiat Chrysler.\nNel luglio 2020, insieme ai vertici di FCA, ha presentato in anteprima la nuova Fiat 500 ad alimentazione elettrica al Presidente della Repubblica, Sergio Mattarella e al presidente del consiglio Giuseppe Conte.\nIl 24 ottobre 2021 partecipa all\u2019Italian Tech Week in un dialogo su innovazione, futuro e tecnologia insieme a Elon Musk.\nIstruzione.\nNel mese di giugno 2018 riunisce a Torino Peter Thiel, Reid Hoffman, Xavier Niel e altri imprenditori di spicco del mondo \"tech\" per il SEI Torino Forum, l'evento di lancio della nuova School of Entrepreneurship and Innovation di Torino, iniziativa sostenuta dalla Fondazione Agnelli per aiutare gli studenti universitari a far nascere nuove aziende.\nNell'aprile 2019, insieme al direttore generale del CERN di Ginevra Fabiola Gianotti e all'architetto italiano Renzo Piano, ha partecipato a un evento mediatico per svelare Science Gateway, un nuovo centro di formazione e divulgazione scientifica del CERN, che mira a condividere conoscenza e tecnologia con la societ\u00e0. Il 21 giugno 2021, ne ha celebrato un ulteriore passo in avanti con la posa della prima pietra. Il progetto sar\u00e0 finanziato grazie a donazioni esterne, con Stellantis, attraverso la FCA Foundation, come maggiore sostenitore.\nNel settembre 2019 ha presieduto l'inaugurazione delle scuole medie Fermi e Pascoli, nate da \"Torino fa scuola\": un progetto di Fondazione Giovanni Agnelli e Compagnia di San Paolo per la creazione di due edifici in cui sperimentare la didattica del futuro.\nA partire dal mese di luglio del 2020 ha supportato l\u2019avviamento e ampliamento di Arcipelago Educativo: un progetto nato dalla collaborazione Save the Children, Fondazione Agnelli ed EXOR per contrastare la dispersione scolastica e le difficolt\u00e0 di apprendimento, accentuate dal lockdown dovuto alla pandemia di COVID-19."}
{"id": "76661", "revid": "767487", "url": "https://it.wikipedia.org/wiki?curid=76661", "title": "Anni 350 a.C.", "text": ""}
{"id": "76662", "revid": "1494169", "url": "https://it.wikipedia.org/wiki?curid=76662", "title": "Contea di Roscommon", "text": ""}
{"id": "76663", "revid": "78273", "url": "https://it.wikipedia.org/wiki?curid=76663", "title": "1a Esposizione internazionale d'arte cinematografica di Venezia", "text": ""}
{"id": "76664", "revid": "78273", "url": "https://it.wikipedia.org/wiki?curid=76664", "title": "1a Esposizione Internazionale d'Arte Cinematografica", "text": ""}
{"id": "76665", "revid": "119599396", "url": "https://it.wikipedia.org/wiki?curid=76665", "title": "Anni 450 a.C.", "text": ""}
{"id": "76666", "revid": "104485", "url": "https://it.wikipedia.org/wiki?curid=76666", "title": "Anni 550 a.C.", "text": ""}
